(Danmarks ratifikation af Amsterdam-Traktaten om ændring af Traktaten om  

 Den Europæiske Union, Traktaterne om oprettelse af De Europæiske Fællesskaber  

 og visse tilknyttede akter) (Til alle kommunalbestyrelser og valgbestyrelser) 1. Indledning Regeringen har den 7. oktober 1997 fremsat lovforslag om ændring af lov om  

 Danmarks tiltrædelse af De Europæiske Fællesskaber (Danmarks ratifikation af  

 Amsterdam-Traktaten om ændring af Traktaten om Den Europæiske Union,  

 Traktaterne om oprettelse af De Europæiske Fællesskaber og visse tilknyttede  

 akter). Lovforslaget bortfaldt som følge af folketingsvalget den 11. marts  

 1998, men er herefter genfremsat den 26. marts 1998.
Amsterdam-Traktaten og dermed lovforslaget indebærer, at der overlades  

 yderligere beføjelser til EU.
Grundlovens § 20 finder derfor anvendelse ved  

 behandlingen af lovforslaget.
Vedtagelse af lovforslaget kræver således  

 enten, at der opnås et flertal på 5/6 af Folketingets medlemmer, eller at der  

 opnås et almindeligt flertal, og at lovforslaget efterfølgende godkendes ved  

 en folkeafstemning efter reglerne i grundlovens § 42. Uanset om der opnås  

 flertal på 5/6, vil regeringen sikre, at spørgsmålet om Danmarks ratifikation  

 af Amsterdam-Traktaten bliver forelagt folketingsvælgerne til godkendelse  

 eller forkastelse efter reglerne i grundlovens § 42.
 Regeringen har besluttet at folkeafstemningen skal afholdes den 28. maj  

 1998.
 Lovforslaget (L 2, folketingsåret 1997-98 (1. samling) henholdsvis L 1,  

 folketingsåret 1997-98 (2. samling)) har været til 1. behandling og forventes  

 vedtaget af Folketinget ved 3. behandling den 7. maj 1998. Snarest muligt  

 derefter vil statsministeren bekendtgøre det af Folketinget vedtagne  

 lovforslag i Statstidende med meddelelse om, at folkeafstemningen afholdes  

 den 28. maj 1998, jf. folketingsvalglovens § 95, stk. 2.
 Af hensyn til forberedelse af brevstemmeafgivningen, der her i landet kan  

 finde sted fra den 7. maj 1998, og udarbejdelse af valglisterne har  

 Indenrigsministeriet fundet det hensigtsmæssigt at udsende denne vejledning  

 allerede på nuværende tidspunkt.
 Der afholdes ikke folkeafstemning på Færøerne og i Grønland.
 Folkeafstemningen afholdes i overensstemmelse med reglerne om  

 folkeafstemninger i kapitel 12 i folketingsvalgloven (lovbekendtgørelse nr.  

 488 af 11. juni 1997) samt de bekendtgørelser og cirkulærer, som  

 Indenrigsministeriet har udsendt i henhold til loven, jf. oversigten i  

bilag 1.
Inden folkeafstemningen forventes gennemført en ændring af  

 folketingsvalgloven, der vil få betydning ved folkeafstemningen. Ændringen  

 går ud på, at fristen for at indgive anmodning om at brevstemme i hjemmet  

 forlænges til førstkommende mandag kl. 12 i tilfælde, hvor den almindelige  

 frist - kl. 18 tolv dage før valgdagen - udløber på en lørdag, som det er  

 tilfældet, når valgdagen/afstemningsdagen er en torsdag.
Der henvises herved  

 til L 13, Forslag til lov om ændring af lov om valg til Folketinget, lov om  

 kommunale valg og lov om valg af danske repræsentanter til Europa-Parlamentet  

 (Ændringer vedrørende brevstemmeafgivning som følge af lov om social service  

 m.v.), der blev fremsat af indenrigsministeren den 26. marts 1998. De øvrige  

 ændringer, der er indeholdt i lovforslaget, træder i kraft den 1. juli 1998  

 og får derfor ikke betydning for folkeafstemningen.
Når lovforslaget er  

 vedtaget, vil der blive udsendt særskilt meddelelse herom.
Ved udarbejdelsen  

 af denne vejledning, herunder ved udarbejdelsen af oversigten over  

 tidsfristerne ved folkeafstemningen, jf. afsnit 3, er det lagt til grund, at  

 den nævnte ændring vedrørende fristen for at anmode om at brevstemme i  

 hjemmet er gennemført inden folkeafstemningen.
 I denne vejledning redegøres for de opgaver, der i henhold til loven m.v.  

 påhviler henholdsvis kommunalbestyrelser og valgbestyrelser i forbindelse med  

 forberedelse, afholdelse og opgørelse af folkeafstemningen den 28. maj 1998.
2. Oversigt over opgavefordelingen ved  

 folkeafstemninger Dette afsnit indeholder en oversigt over de opgaver, der påhviler  

 henholdsvis kommunalbestyrelserne og valgbestyrelserne.
Det nærmere indhold  

 af de enkelte opgaver er beskrevet i de følgende afsnit i vejledningen.
2.1. Kommunalbestyrelsens opgaver Ved folkeafstemninger varetager kommunalbestyrelsen følgende opgaver:
2.2. Valgbestyrelsens opgaver Ved folkeafstemninger varetager valgbestyrelsen følgende opgaver:
3. Oversigt over tidsfristerne ved folkeafstemningen  

 den 28. maj 1998 Forberedelse, gennemførelse og opgørelse af folkeafstemningen skal  

 afvikles inden for de tidsfrister, der er fastsat i eller i henhold til  

 folketingsvalgloven.
I det følgende gives en oversigt over disse tidsfrister.
Når dagen for folkeafstemningen er fastsat Kommunalbestyrelsen vælger medlemmer til valgbestyrelsen samt valgstyrere  

 og tilforordnede vælgere, såfremt dette ikke allerede er sket.
 Kommunalbestyrelsen indrykker annoncer i de stedlige dagblade eller  

 lokalaviser om brevstemmeafgivning.
 Kommunalbestyrelsen eftersender brevstemmer fra vælgere, der har afgivet  

 brevstemme før fastsættelsen af dagen for folkeafstemningen (f.eks. på danske  

 skibe i udenrigsfart), men som siden da har anmeldt flytning til en anden  

 kommune, til den nye bopælskommune.
 Anmodning om at brevstemme i hjemmet kan indgives til folkeregistret fra 4  

 uger før afstemningsdagen, dvs. fra og med torsdag den 30. april 1998.
Torsdag den 7. maj 1998 (3 uger før afstemningsdagen) Søndag den 10. maj 1998 (18 dage før afstemningsdagen) Skæringsdato for optagelse af tilflyttere på valglisten.
Personer, der har  

 valgret uanset ophold i udlandet, kan kun optages på valglisten, såfremt  

 beslutning herom er truffet senest denne dag.
Onsdag den 13. maj 1998 (15 dage før afstemningsdagen) Sidste frist for kommunalbestyrelsens indberetning af ændringer vedrørende  

 afstemningssteder til vedkommende edb-central.
Mandag den 18. maj 1998 (10 dage før afstemningsdagen) Onsdag den 20. maj (8 dage før afstemningsdagen) Maskinelt udskrevne valglister og valgkort skal være kommunalbestyrelsen i  

 hænde.
Torsdag den 21. maj 1998 (7 dage før afstemningsdagen) Maskinelt udskrevne valgkort skal være afleveret til postbesørgelse, enten  

 af kommunalbestyrelsen eller vedkommende edb-central.
Lørdag den 23 maj 1998 (5 dage før afstemningsdagen) Maskinelt udskrevne valgkort skal være vælgerne i hænde.
Tirsdag den 26. maj 1998 (Næstsidste søgnedag før afstemningsdagen) Sidste dag for brevstemmeafgivning i Danmark, herunder på danske havanlæg  

 på dansk område.
Onsdag den 27. maj 1998 (Dagen før afstemningsdagen) Valgstyrernes undersøgelse af, om brevstemmer kan komme i betragtning, kan  

 begynde.
 Valgbestyrelsen skal aflevere stemmesedler og opslag til  

 kommunalbestyrelserne i god tid inden afstemningens begyndelse.
Torsdag den 28. maj 1998 Afstemning kl. 9-20. Stemmeoptælling på afstemningsstedet.
Indberetning af  

 resultatet til valgbestyrelsen og Indenrigsministeriet.
Fredag den 29. maj 1998 (Dagen efter afstemningsdagen) Valgbestyrelsen foretager fintælling for hele opstillingskredsen.  

 Afsendelse af kopi af valgbogen til Indenrigsministeriet.
Torsdag den 4. juni 1998 (Ugedagen efter afstemningsdagen) Sidste frist for at indgive klager over afstemningen.
Klager skal stiles  

 til Folketinget og sendes til Indenrigsministeriet.
 Når klagefristen er udløbet, og eventuelle klager over afstemningen er  

 endeligt afgjort, tilintetgøres stemmesedler, valglister og valgkort samt  

 brevstemmemateriale.
4. Valgret, valglister og valgkort 4.1. Valgret Enhver, der har valgret til Folketinget og er optaget på valglisten, har  

 ret til at deltage i folkeafstemninger, jf. lovens § 96, stk. 1.
Valgret til Folketinget tilkommer enhver, der - har dansk indfødsret, - er fyldt 18 år og - har fast bopæl i riget.
 Personer, der er under værgemål med fratagelse af den retlige handleevne,  

 jf. værgemålslovens § 6, har dog ikke valgret, jf. grundlovens § 29 og lovens  

 § 1. Personer, der er under andre former for værgemål, jf. værgemålsloven,  

 fortaber ikke deres valgret. (Personer, der er under værgemål med  

 fratagelse af den retlige handleevne, jf. værgemålslovens § 6, blev tidligere  

 benævnt umyndiggjorte).
Personer, der er ansat i den danske stat og beordret til tjeneste uden for  

 riget, anses for at have fast bopæl i riget, jf. lovens § 2, stk. 1.  

 Personer, der midlertidigt har taget ophold i udlandet, og som er omfattet af  

 en af de persongrupper, der er opregnet i lovens § 2, stk. 2, anses ligeledes  

 for at have fast bopæl i riget i valgretsmæssig henseende.
Tilsvarende  

 gælder, under visse betingelser, for ægtefæller, registrerede partnere og  

 samlevere til personer, der er omfattet af lovens § 2, stk. 1 eller 2, jf.  

 lovens § 2, stk. 3.
 Ingen kan udøve valgret, dvs. have ret til at afgive stemme, uden at være  

 optaget på valglisten, jf. lovens § 96, stk. 1.
Vælgere, der er tilmeldt et folkeregister her i landet, optages automatisk  

 på valglisten.
Vælgere, der er omfattet af lovens § 2, optages kun på  

 valglisten, hvis de har anmodet herom.
4.2. Maskinel udarbejdelse af valglister Kommunalbestyrelsen skal udarbejde en valgliste over kommunens vælgere.  

 Valglisten skal udarbejdes for hvert afstemningsområde i kommunen.
Om  

 indberetning af ændringer vedrørende afstemningsområder (valgdistrikter) og  

 afstemningssteder se afsnit 4.8. nedenfor.
 Valglisterne udarbejdes på grundlag af oplysningerne i Det Centrale  

 Personregister (CPR) med de ændringer, som kommunens folkeregister har  

 modtaget til og med 18.-dagen før afstemningsdagen, dvs. søndag den 10. maj  

 1998. Da der ikke foretages indberetninger af ændringer til CPR  

 søgnehelligdage, lørdage og søndage, vil den faktiske skæringsdag for  

 optagelse på den maskinelt udskrevne valgliste blive torsdag den 7.  

 maj 1998. Dette indebærer, at der i videre omfang end ellers skal ske manuel  

 berigtigelse af den maskinelt udskrevne valgliste, dvs. foretages manuel  

 optagelse på henholdsvis manuel slettelse af valglisten, jf. nærmere nedenfor  

 i afsnit 4.3. - 4.5.
Med henblik på den maskinelt udarbejdede valgliste skal  

 kommunalbestyrelsen (folkeregistret) foretage indberetning til CPR om Indberetningerne skal foretages senest tordag den 7. maj 1998, dvs. for  

 meddelelser modtaget denne dag henholdsvis afgørelser truffet denne dag på  

 samme dag som modtagelsen af meddelelsen henholdsvis for afgørelsen.
Det  

 forudsættes dog, at meddelelsers rigtighed kontrolleres på sædvanlig måde,  

 samt at de almindelige betingelser for indberetning til CPR i øvrigt er  

 opfyldt.
Dette gælder også indberetninger vedrørende tilflytning fra eller  

 fraflytning til Færøerne eller et af de øvrige nordiske lande, jf. nærmere  

 nedenfor i afsnit 4.4. og 4.5.
 Ifølge den tidsplan, der gælder for udtræk fra CPR-registret til brug for  

 fremstilling af valglister og valgkort, udsendelse af materiale til  

 kommunerne m.v., skal den maskinelt udskrevne valgliste være  

 kommunalbestyrelsen i hænde senest 8.-dagen før afstemningsdagen, dvs. senest  

 onsdag den 20. maj 1998.
 Opmærksomheden henledes på, at valglisten ikke må udleveres til politiske  

 partier m.v.
4.3. Manuel berigtigelse af valglisten som følge af mangler m.v.  

 vedrørende indberetning til CPR Konstateres det, at en indberetning til CPR, som folkeregistret burde have  

 foretaget senest torsdag den 7. maj 1998, jf. ovenfor i afsnit 4.2., ikke er  

 foretaget, skal de pågældende vælgere manuelt optages på eller slettes af  

 valglisten.
Ved flytning mellem 2 kommuner må tilflytningskommunen rette  

 henvendelse til fraflytningskommunen herom, således at den pågældende kan  

 slettes af valglisten i fraflytningskommunen.
Tilsvarende gælder, at såfremt  

 en flytning ikke er indberettet til CPR senest torsdag den 7. maj 1998 på  

 grund af manglende logiværterklæring eller lignende, skal den pågældende  

 vælger optages manuelt på valglisten, når logiværterklæring, som bekræfter,  

 at vælgeren er flyttet til adressen m.v., foreligger, ligesom  

 fraflytningskommunen skal underrettes.
4.4. Manuel optagelse på valglisten i øvrigt Manuel optagelse af visse vælgere, der er flyttet til kommunen før  

 mandag den 11. maj 1998, og som før denne dato har anmeldt flytningen til  

 folkeregistret Som følge af, at den faktiske skæringsdag for optagelse af   

 tilflyttende vælgere på den maskinelt udskrevne valgliste er 21.-dagen  

 før valgdagen, dvs. torsdag den 7. maj 1998, skal vælgere, som optages manuelt på valglisten.
De anmeldelser, der er nævnt under 2), kan være indgivet ved nedlæggelse  

 af anmeldelserne i kommunens brevkasse eller - om lørdagen - være fremkommet  

 pr. post eller eventuelt ved personlig henvendelse i kommunens folkeregister,  

 såfremt kommunen denne lørdag holder åbent for brevstemmeafgivning.
Kommunen  

 bør afhente post på posthuset lørdag den 9. maj 1998.
 Vælgere, hvis anmeldelse om flytning til kommunen først fremkommer mandag  

 den 11. maj 1998 - efter at kommunens brevkasse er tømt om morgenen - eller  

 senere, skal ikke optages på valglisten, jf. nærmere nedenfor i afsnit 4.6.  

 og 4.7.
I forbindelse med den manuelle optagelse bør det ved henvendelse til  

 fraflytningskommunen sikres, at den tilflyttende vælger slettes af valglisten  

 der.
I øvrigt forudsættes, at kommunerne via CPR's hændelsesoversigt holder  

 sig orienteret om eventuelle fraflyttende vælgere, der skal slettes.
 Ved flytninger inden for kommunen senere end torsdag den 7. maj 1998  

 forbliver vælgeren optaget på valglisten under den hidtidige bopæl.
Manuel optagelse på valglisten af visse vælgere, der tilflytter fra et  

 af de øvrige nordiske lande eller fra Færøerne Vælgere, der er flyttet til kommunen fra et af de øvrige nordiske lande  

 senest 18.-dagen før valgdagen, dvs. senest søndag den 10. maj 1998, og som  

 senest denne dag har anmeldt flytningen til kommunens folkeregister, men for  

 hvem der ikke foreligger internordiske flyttepapirer, skal optages manuelt på  

 valglisten.
Forinden optagelsen på valglisten kan de pågældende om fornødent  

 afkræves dokumentation for, at de har dansk indfødsret og opfylder  

 aldersbetingelsen for valgret.
Vælgere, der tilflytter fra Færøerne uden at  

 aflevere internordiske flyttepapirer, skal ligeledes optages manuelt på  

 valglisten, såfremt tilflytningen er sket senest søndag den 10. maj 1998, og  

 flytningen senest denne dag er anmeldt til kommunens folkeregister.
Manuel optagelse på valglisten af visse vælgere, der er omfattet af  

 lovens § 2 Ansøgninger om optagelse på valglisten af vælgere, der er omfattet af  

 lovens § 2, herunder ansøgninger om fornyet optagelse, som  

 kommunalbestyrelsen modtager senest torsdag den 7. maj 1998, bør behandles  

 straks efter modtagelsen, eventuelt straks videresendes til Valgretsnævnet.  

 Videresendelsen kan om fornødent ske pr. telefax (33 92 36 25). Såfremt der  

 er tale om en ansøgning om  fornyet optagelse på valglisten indgivet  

inden 2-års fristens udløb, kan behandlingen af en ansøgning dog  

 sættes i bero til efter afstemningsdagen, jf. nedenfor under 1) og 2).
 Vælgere, der har indgivet anmodning om optagelse på valglisten, og hvorom  

 enten kommunalbestyrelsen eller Valgretsnævnet senest 18.-dagen før  

 afstemningsdagen, dvs. senest søndag den 10. maj 1998, har truffet beslutning  

 om optagelse, skal optages manuelt på valglisten (eller forblive optaget på  

 den maskinelt udskrevne valgliste), såfremt fraflytningsdatoen til  

 udlandet ligger senere end torsdag den 7. maj 1998.
Det er afgørende, at beslutning om optagelse på valglisten er truffet  

 senest 18.-dagen før afstemningsdagen.
Det gælder også i tilfælde, hvor  

 vælgeren flytter til udlandet senere end 18.-dagen før afstemningsdagen, dvs.  

 senere end søndag den 10. maj 1998.
 Såfremt en vælger, der er omfattet af lovens § 2, stk. 2, eller § 2, stk.  

 3, jf. stk. 2, og hvorom der tidligere er truffet beslutning om optagelse på  

 valglisten, har indgivet ansøgning om fornyet  optagelse på valglisten  

inden 2-års fristens udløb, gælder følgende:
 Det bemærkes, at afslag på anmodninger om optagelse på valglisten,  

 herunder om fornyet optagelse, alene kan gives af Valgretsnævnet  

  (medmindre afslaget er begrundet i, at den pågældende ikke opfylder de  

 almindelige valgretsbetingelser, bortset fra bopælsbetingelsen).
Manuel optagelse på valglisten af vælgere, der erhverver dansk  

 indfødsret, eller hvis værgemål med fratagelse af den retlige handleevne  

 ophæves senere end 21.-dagen før afstemningsdagen Personer, der erhverver dansk indfødsret senere end torsdag den 7. maj  

 1998, skal optages manuelt på valglisten, såfremt de opfylder de øvrige  

 betingelser for optagelse på valglisten.
 Personer, der har været under værgemål med fratagelse af den retlige  

 handleevne, jf. værgemålslovens § 6, men hvis værgemål med fratagelse af den  

 retlige handleevne ophæves senere end torsdag den 7. maj 1998, skal optages  

 manuelt på valglisten, såfremt de i øvrigt opfylder betingelserne herfor.
 Disse berigtigelser af valglisten i form af manuel optagelse på valglisten  

 skal foretages til og med afstemningsdagen.
 Det forudsættes, at kommunerne via CPR's hændelsesoversigt holder sig  

 orienteret om ændringer vedrørende indfødsret m.v.
4.5. Manuel slettelse af valglisten i øvrigt Ved modtagelse af henvendelse fra tilflytningskommunen om manuel optagelse  

 af tilflyttende vælgere på valglisten, jf. ovenfor i afsnit 4.3. og 4.4.,  

 skal fraflytningskommunen manuelt slette de pågældende vælgere af valglisten.
 Ved meddelelser om flytning til udlandet eller til Færøerne eller  

 Grønland, dødsfald, iværksættelse af værgemål med fratagelse af den retlige  

 handleevne, jf. værgemålslovens § 6, eller fortabelse af dansk indfødsret,  

 som modtages i kommunens folkeregister senere end torsdag den 7. maj 1998  

 skal den pågældende vælger manuelt slettes af valglisten, jf. dog nedenfor.
 En vælger, som fraflytter til et af de øvrige nordiske lande eller til  

 Færøerne, skal dog først slettes, når folkeregistret har modtaget  

 underretning om, at den pågældende er optaget i folkeregistret i et af de  

 øvrige nordiske lande henholdsvis på Færøerne.
 Disse berigtigelser af valglisten i form af slettelse af valglisten skal  

 foretages for de anmeldelser/meddelelser, som modtages i kommunens  

 folkeregister til og med dagen inden afstemningsdagen.
4.6. Særligt om flytning mellem kommuner senere end den 10. maj 1998  

 henholdsvis flytning inden for kommunen senere end den 7. maj 1998 Vælgere, hvis flyttedato ligger senere end den 10. maj 1998, eller som  

 anmelder flytning senere end denne dato enten fra en anden kommune eller  

 inden for kommunen, skal forblive optaget på valglisten under den hidtidige  

 bopæl, jf. lovens § 18, stk. 4.
 Til disse vælgere bør folkeregistret udlevere eller tilsende skriftlig  

 oplysning om, at de kan afgive stemme enten ved fremmøde på afstemningsdagen  

 på afstemningsstedet i den hidtidige bopælskommune eller ved at brevstemme  

 til den hidtidige bopælskommune.
 Ved flytninger inden for kommunen senere end torsdag den 7. maj  

 1998  forbliver vælgeren optaget på valglisten under den hidtidige bopæl,  

 jf. ovenfor i afsnit 4.4. Til disse vælgere bør folkeregistret udlevere eller  

 tilsende skriftlig oplysning om, at de kan afgive stemme enten ved fremmøde  

 på afstemningsdagen på afstemningsstedet for den hidtidige bopæl eller ved at  

 afgive brevstemme.
4.7. Særligt om tilflytning fra udlandet m.v. senere end den 10. maj  

 1998 Vælgere, der tilflytter eller anmelder tilflytning til kommunen fra  

 udlandet, Færøerne eller Grønland senere end søndag den 10. maj 1998, kan  

 ikke optages på valglisten.
 Vælgere, der er optaget på valglisten i medfør af lovens § 16, jf. § 2, og  

 som tilflytter eller anmelder tilflytning fra udlandet senere end søndag den  

 10. maj 1998, skal forblive optaget på valglisten i medfør af lovens § 16.
4.8. Udsendelse af valgkort Så snart valglisten er udarbejdet, udsender kommunalbestyrelsen valgkort  

 til kommunens vælgere.
Til vælgere, der ikke er optaget i kommunens  

 folkeregister (udlandsdanskere), skal dog ikke udsendes valgkort.
 Valgkortet skal indeholde oplysning om vælgerens navn og adresse, nummer  

 på valglisten samt om afstemningsstedets beliggenhed og dag og tid for  

 afstemningen.
 Ændringer i afstemningsområder (valgdistrikter) og afstemningssteder skal  

 løbende indberettes til CPR's vejregister henholdsvis de kommunale  

 edb-centraler. Ændringer vedrørende afstemningsområder (valgdistrikter) skal  

 være indberettet til CPR's vejregister senest torsdag den 7. maj 1998, mens  

 ændringer vedrørende afstemningssteder skal være edb-centralen i hænde senest  

 15 dage før afstemningsdagen, dvs. senest onsdag den 13. maj 1998. Såfremt de  

 maskinelt udskrevne valgkort som følge af for sen indberetning eller af anden  

 årsag ikke indeholder de nævnte oplysninger, må disse påføres valgkortene  

 manuelt.
 Valgkortene skal være kommunalbestyrelsen i hænde senest onsdag den 20.  

 maj 1998.
 Kommunalbestyrelsen skal senest 7 dage før afstemningsdagen, dvs.  

 senest torsdag den 21. maj 1998, aflevere alle valgkort til postbesørgelse  

 med henblik på, at disse kan være vælgerne i hænde senest 5 dage før  

 afstemningsdagen, dvs. senest lørdag den 23. maj 1998. Da torsdag den 21. maj  

 1998 er Kristi himmelfartsdag, vil det dog være hensigtsmæssigt, om  

 valgkortene kan afleveres til postbesørgelse senest onsdag den 20. maj 1998.
 Med henblik på at sikre hurtig udbringning skal man opfordre  

 kommunalbestyrelsen til at orientere postvæsenet om udsendelsen i god tid  

 forinden afleveringen til postbesørgelse.
 Det vil være hensigtsmæssigt, såfremt folkeregistret inden aflevering af  

 valgkortene til postvæsenet har udtaget valgkort vedrørende personer, for  

 hvem der senere end 21.-dagen før afstemningsdagen, dvs. senere end torsdag  

 den 7. maj 1998, er modtaget meddelelse om, at de er afgået ved døden eller  

 af andre grunde har mistet deres valgret (fraflytning til udlandet,  

 iværksættelse af værgemål med fratagelse af den retlige handleevne, jf.  

 værgemålslovens § 6, eller fortabelse af dansk indfødsret).
Uanset foranstående er der ikke noget til hinder for, at  

 kommunalbestyrelsen kan indgå aftale med vedkommende edb-central om, at  

 valgkortene afleveres til postbesørgelse (som B-post) direkte fra  

 edb-centralen.
I så fald bør edb-centralen orientere postvæsenet om  

 udsendelsen i god til før afleveringen til postbesørgelse.
Til vælgere, der ikke er omfattet af den maskinelle udskrivning af  

 valglister og valgkort, men som optages manuelt på valglisten af  

 folkeregistret, jf. afsnit 4.3. og 4.4., udsender kommunalbestyrelsen  

 valgkort, såfremt de oplysninger, der giver grundlag for optagelse på  

 valglisten, har foreligget i folkeregistret senest dagen før  

 afstemningsdagen.
Tilsvarende gælder, at de vælgere, der er omfattet af  

 den maskinelle udskrivning af valglister og valgkort, men som på grund af  

 flytning til en anden kommune pr. fredag den 8. maj, lørdag den 9. maj eller  

 søndag den 10. maj 1998 henholdsvis anmeldelse af flytning en af disse dage  

 pr. en dato, der ligger før mandag den 11. maj 1998, skal optages manuelt på  

 valglisten i tilflytningskommunen, bør have tilsendt nyt valgkort med  

 meddelelse om, at det nye valgkort træder i stedet for et tidligere tilsendt.
4.9. Indsigelser vedrørende valgkort og valglister Senest 10 dage før afstemningsdagen, dvs. senest mandag den 18.maj 1998,  

 bekendtgør Indenrigsministeriet i landets dagblade, at der vil blive udsendt  

 valgkort til vælgerne, og at indsigelser om manglende modtagelse af valgkort  

 eller modtagelse af valgkort med fejlagtigt indhold skal fremsættes over for  

 kommunalbestyrelsen, jf. lovens § 21.
 Kommunalbestyrelsen skal straks behandle de fremsatte indsigelser  

 vedrørende valgkort samt i givet fald berigtige fejlene ved udfærdigelse af  

 nye valgkort og ved rettelser i valglisten, jf. lovens § 22, stk. 1.
Rettelser af valglisten kan foretages til og med afstemningsdagen.
Dette  

 nødvendiggør, at der på folkeregistrene på afstemningsdagen er personale, der  

 kan tage stilling til de indsigelser, der måtte blive fremsat, i hele det  

 tidsrum, hvor der kan afgives stemme (kl. 9-20).
5. Valg m.v. af valgbestyrelser, valgstyrere og  

 tilforordnede vælgere 5.1. Valgbestyrelser For hver opstillingskreds vælges en valgbestyrelse.
I kommuner, der  

 omfatter flere opstillingskredse, vælges een valgbestyrelse, der er fælles  

 for alle opstillingskredse i kommunen.
Medlemmerne af valgbestyrelsen vælges af kommunalbestyrelsen blandt dens  

 medlemmer.
Borgmesteren er født medlem (formand) for valgbestyrelsen.
I  

 kommuner med magistratsstyre eller en styreform med delt administrativ  

 ledelse, jf. §§ 64 og 64 a i lov om kommunernes styrelse, kan  

 kommunalbestyrelsen i kommunens styrelsesvedtægt bestemme, at et  

 magistratsmedlem henholdsvis en udvalgsformand er født medlem (formand) i  

 stedet for borgmesteren.
Med hensyn til de nærmere regler om valg af  

 valgbestyrelsens medlemmer og stedfortrædere for disse samt om formand og  

 valg af næstformand henvises til lovens § 97, stk. 1, jf. §§ 23-26.
Valgbestyrelsen skal vælges senest, når dagen for folkeafstemningen  

 er fastsat.
Der er intet til hinder for, at (medlemmer til) valgbestyrelsen  

 kan være valgt på et tidligere tidspunkt, f.eks. på det konstituerende møde.
Vedrørende valgbestyrelsens opgaver henvises til lovens § 97, stk. 1, jf.  

 § 23, stk. 2, 1. pkt.
Om valgbestyrelsens opgaver henvises i øvrigt til  

 oversigten i afsnit 2.2. Vedrørende valgbestyrelsens valgbog henvises til  

 afsnit 9.6. Vedrørende de opgaver, der påhviler valgbestyrelsens formand,  

 henvises til lovens § 28, stk. 1 og 2, § 71, § 74, stk. 3, og § 105, stk. 1.
5.2. Valgstyrere Senest når dagen for folkeafstemningen er fastsat, vælger  

 kommunalbestyrelsen for hvert afstemningsområde mindst 5 og højst 9  

 valgstyrere til at forestå afstemningen og den efterfølgende stemmeoptælling.
Valgstyrerne vælges ved forholdstalsvalg under eet.
Valgstyrerne vælges  

 blandt de vælgere, der har bopæl i kommunen, herunder  

 kommunalbestyrelsesmedlemmer.
Blandt valgstyrerne vælger kommunalbestyrelsen en formand for valgstyrerne  

 for hvert afstemningsområde.
Formændene vælges ved forholdstalsvalg under  

 eet.
 Enhver vælger har pligt til at påtage sig hvervet som valgstyrer.
 Der er intet til hinder for, at et medlem af valgbestyrelsen samtidig  

 vælges til valgstyrer.
 Vedrørende valgstyrernes opgaver henvises til lovens §§ 97, 99 og 101, §§  

 46 - 52, §§ 65 - 66 og §§ 68 - 70. Vedrørende valgstyrernes afstemningsbog  

 henvises til afsnit 9.3. nedenfor.
 Forholdstalsvalgene foretages efter reglerne i den kommunale styrelseslovs  

 § 24, stk. 3. Det er dog ikke nødvendigt at afholde valg, såfremt der i  

 kommunalbestyrelsen er enighed om, hvem der skal udpeges til valgstyrere  

 henholdsvis formænd for valgstyrerne.
 Spørgsmålet om, hvor de enkelte valgstyrere skal gøre tjeneste, afgøres i  

 mangel af enighed af kommunalbestyrelsen ved almindelig flertalsafgørelse.  

 Det bemærkes, at det i valglovgivningen er forudsat, at der blandt  

 valgstyrerne på de enkelte afstemningssteder er repræsentation for flere  

 grupper i kommunalbestyrelsen.
5.3. Tilforordnede vælgere Senest når dagen for folkeafstemningen er fastsat, vælger  

 kommunalbestyrelsen et antal tilforordnede vælgere til at bistå ved  

 afstemningen.
De tilforordnede vælges blandt de vælgere, der har bopæl i  

 kommunen, herunder kommunalbestyrelsesmedlemmer.
 Enhver vælger har pligt til at påtage sig hvervet som tilforordnet vælger.
De tilforordnede vælgere vælges ved forholdstalsvalg under eet, medmindre  

 de udpeges i enighed af kommunalbestyrelsen, jf. ovenfor i afsnit 5.2. om  

 valg af valgstyrere ved forholdstalsvalg.
Vedrørende fastlæggelsen af de  

 tilforordnedes tjenestested samt repræsentation for flere grupper i  

 kommunalbestyrelsen på de enkelte afstemningssteder gælder ligeledes  

 tilsvarende regler som for valgstyrere.
 Indenrigsministeriet henstiller, at kommunalbestyrelsen ved  

 udpegning af tilforordnede vælgere tager særligt hensyn til de mindre partier  

 samt de partier, der ikke er repræsenteret i kommunalbestyrelsen.
De tilforordnede vælgere har til opgave at bistå valgstyrerne med deres  

 opgaver på afstemningsdagen, herunder den efterfølgende stemmeoptælling på  

 afstemningsstedet.
Valgbestyrelsen kan beslutte, at tilforordnede vælgere  

 ligeledes skal medvirke ved fintællingen.
 Tilforordnede vælgere varetager endvidere hvervet som stemmemodtager i  

 forbindelse med brevstemmeafgivning på plejehjem m.v., i ældreboliger og i  

 vælgerens hjem, jf. lovens § 55, stk. 2.
Ved den lovændring i 1989, hvorved det blev bestemt, at visse opgaver som  

 brevstemmemodtager skal varetages af tilforordnede vælgere, er det tilsigtet,  

 at eventuel bistand til vælgernes stemmeafgivning på plejehjem m.v. og i  

 vælgerens hjem ligesom ved stemmeafgivning på afstemningsdagen skal ydes af 2  

 tilforordnede vælgere.
Ved lovændringen er derfor forudsat, at de  

 tilforordnede vælgere, der skal fungere som brevstemmemodtagere, bliver  

 udpeget blandt de tilforordnede vælgere efter samme principper som de  

 tilforordnede vælgere (eventuelt valgstyrere), der udpeges til på  

 afstemningsdagen at yde hjælp til stemmeafgivningen til de vælgere, der har  

 brug herfor og fremsætter anmodning herom.
Det vil ikke være i overensstemmelse med forudsætningerne for  

 lovændringen, såfremt stemmemodtagerne ved brevstemmeafgivning på plejehjem  

 m.v., og i vælgerens hjem udpeges blandt tilforordnede vælgere, der er ansat  

 i kommunens forvaltning, herunder folkeregistret, med henblik på, at  

 brevstemmeafgivningen de nævnte steder som før lovændringen kan gennemføres  

 alene med kommunalt ansat personale som stemmemodtagere.
Pligten til at  

 udbetale og modtage diæter, jf. afsnit 5.4. nedenfor, er i øvrigt uafhængig  

 af, om den pågældende tilforordnede vælger er ansat i kommunens tjeneste  

 eller ej.
 Der er ikke noget krav om, at de tilforordnede vælgere, der fungerer som  

 brevstemmemodtagere, tillige skal medvirke ved afstemningen på  

 afstemningsdagen m.v.
5.4. Diæter Til valgbestyrelsens medlemmer, valgstyrerne og de tilforordnede vælgere  

 ydes diæter - men ikke erstatning for tabt arbejdsfortjeneste - for deres  

 virksomhed i forbindelse med afstemningen, jf. lovens § 31, stk. 3.
Diæterne ydes efter reglerne i den kommunale styrelseslov.
Dette  

 indebærer, at der ikke ydes diæter til en borgmester eller til medlemmer af  

 magistraten i kommuner med magistratsstyre, jf. § 64 i styrelsesloven, eller  

 til udvalgsformænd i kommuner, der har en styreform med delt administrativ  

 ledelse, jf. § 64 a i styrelsesloven.
Til øvrige kommunalbestyrelsesmedlemmer  

 ydes diæter, uanset at disse modtager fast vederlag m.v. for varetagelse af  

 hvervet som kommunalbestyrelsesmedlem.
Der kan herved henvises til  

 Indenrigsministeriets vejledning nr. 152 af 21. november 1997 om vederlag,  

 diæter, pension m.v. for varetagelsen af kommunale hverv, afsnit 2. A.  

 vedrørende styrelseslovens § 16, stk. 1, litra b og e.
 Diæterne er af samme størrelse som de diæter, der ydes efter den kommunale  

 styrelseslov (for tiden 320 kr. pr. dag, hvis varetagelsen af hvervet varer  

 under 4 timer, og 640 kr. pr. dag, hvis varetagelsen varer mere end 4 timer).
 Ifølge Skatteministeriets bekendtgørelse nr. 768 af 19. september 1995 om  

 opkrævning m.v. af indkomst- og formueskat, § 21, nr. 4, anses diæter til  

 valgstyrere og tilforordnede vælgere ikke for A-indkomst, hvorfor der ikke  

 skal tilbageholdes kildeskat.
6. Stemmesedler og opslag Stemmesedlerne tilvejebringes ved valgbestyrelsens foranstaltning.
 Med hensyn til stemmesedlernes indhold og udformning henvises til  

 Indenrigsministeriets bekendtgørelse nr. 170 af 11. marts 1992 om  

 stemmesedler til brug ved folkeafstemninger, der er optaget som  bilag  

 2 til vejledningen.
 Stemmesedlerne skal være af hvidt karton eller svært papir med en gramvægt  

 på mindst 125 g/m2. En sværere kvalitet kan benyttes, f.eks. med en  

 gramvægt på 140 g/m2.
 Stemmesedlernes størrelse kan f. eks. være ca. 11 cm x 13 cm.  

 Afkrydsningsrubrikkerne bør have en størrelse på ca. 2 cm x 1,5 cm.
Ifølge lovens § 99, stk. 2, skal der ved opslag i stemmerummet  

 gives vælgeren vejledning om fremgangsmåden ved stemmeafgivningen.
Opslaget  

 skal ligeledes placeres i stemmelokalet, jf. princippet i lovens § 45, stk.  

 3, I bilag 3 er vist et manuskript i formindsket størrelse til  

 opslaget.
Opslagets størrelse bør være på ca. 40 cm x 60 cm svarende til  

 størrelsen af en avisside.
 Valgbestyrelsen skal sørge for, at det nødvendige antal stemmesedler og  

 opslag er afleveret til kommunalbestyrelsen i god tid inden afstemningens  

 begyndelse.
7. Afstemning på afstemningsdagen I hvert afstemningsområde foregår afstemningen på eet afstemningssted.
 Overalt i landet begynder afstemningen kl. 9 og fortsætter til kl. 20, og  

 så længe der endnu indfinder sig vælgere for at stemme, jf. lovens § 46.
7.1. Kommunalbestyrelsens forberedelse af afstemningen Kommunalbestyrelsen skal sørge for lokaler til afstemningen samt for det  

 fornødne antal stemmerum og stemmekasser.
Stemmerum og stemmekasser skal være  

 indrettet som foreskrevet i lovens § 45, stk. 2. Stemmerum skal være forsynet  

 med det fornødne udstyr til stemmeafgivning (skriveplade, blyant eller andet  

 egnet skriveredskab).
På hvert afstemningssted (i hvert stemmelokale) skal være indrettet et  

 stemmerum, hvor der er plads til, at 3 personer kan opholde sig samtidig.
Det  

 følger af, at det er fastsat i loven, at hjælp til stemmeafgivningen,  

 herunder til afkrydsning af stemmesedlen, som hovedregel skal ydes af 2  

 valgstyrere eller tilforordnede vælgere, jf. nedenfor i afsnit 7.3. Det  

 nævnte særlige stemmerum bør tillige have en sådan størrelse, at det kan  

 benyttes af en vælger i kørestol.
 Ved udpegning af bygninger/lokaler til brug ved afstemningen bør  

 kommunalbestyrelsen i øvrigt tage hensyn til, at disse lokaliteter så vidt  

 muligt skal være tilgængelige for kørestolsbrugere og andre stærkt  

 bevægelseshæmmede.
 I stemmelokalerne og stemmerummene skal der være ophængt opslag med  

 vejledning om stemmeafgivningen, jf. ovenfor i afsnit 6.
 Kommunalbestyrelsen skal sørge for, at der på hvert afstemningssted er  

 truffet de fornødne forberedelser til afstemningen, herunder at valgstyrerne  

 og de tilforordnede vælgere er gjort bekendt med deres opgaver på valgdagen.
En række af den tidligere lovs detaljerede bestemmelser om, hvorledes  

 opgaverne på afstemningsstedet skal varetages, herunder om opbevaring af  

 nøglerne til stemmekasserne, er ikke medtaget i den gældende lov.
Det  

 forudsættes, at de nærmere regler i stedet fastsættes af kommunalbestyrelsen.
Vedrørende rygning i stemmelokalerne henvises til lov nr. 436 af 14.  

 januar 1995 om røgfri miljøer i offentlige lokaler, transportmidler og  

 lignende.
Ifølge denne lovs § 2 skal hver kommunalbestyrelse med virkning  

 senest fra den 1. januar 1996 fastsætte bestemmelser om røgfri miljøer i  

 kommunale lokaler, hvortil offentligheden har adgang.
7.2. Den almindelige fremgangsmåde ved stemmeafgivningen Den almindelige fremgangsmåde ved stemmeafgivningen kan i overensstemmelse  

 med lovens § 99, jf. §§ 47 og 48, beskrives således:
Valgret udøves ved personligt fremmøde på afstemningsstedet.
Vælgeren skal  

 inden stemmeafgivningen aflevere sit valgkort til valglisteføreren.
Har en  

 vælger ikke medbragt valgkort, udskrives et valgkort.
Vælgeren skal i øvrigt  

 på forespørgsel give oplysning om navn, bopæl og fødselsdato.
Hvis der er  

 tvivl om en vælgers identitet, skal denne fastslås, om fornødent ved  

 fremlæggelse af dokumentation herfor.
Derefter, og når valglisteføreren har  

 afmærket vælgerens navn på valglisten, udleveres en stemmeseddel til  

 vælgeren.
Stemmeafgivningen sker i stemmerummet, hvor kun vælgeren må være til  

 stede.
På stemmesedlen sætter vælgere, der stemmer for lovforslaget, et kryds  

 ved ordet »Ja« på stemmesedlen, mens vælgere, der stemmer imod,  

 sætter et kryds ved ordet »Nej«.
En vælger kan få ombyttet sin stemmeseddel, hvis den er fejlagtigt  

 afkrydset eller ved uagtsomhed gjort ubrugelig.
Ombytning kan ikke ske, efter  

 at stemmesedlen er lagt i stemmekassen.
Når stemmeafgivningen er foretaget, sammenfolder vælgeren stemmesedlen,  

 således at ingen kan se, hvordan der er stemt.
Derefter lægger vælgeren  

 stemmesedlen i stemmekassen i overværelse af en tilforordnet vælger.
 Opmærksomheden henledes på, at vælgere, der har afgivet en brevstemme, der  

 er taget i betragtning, ikke kan stemme ved afstemningen på afstemningsdagen,  

 jf. lovens § 67.
7.3. Reglerne om hjælp til stemmeafgivningen Vælgere, der på grund af manglende førlighed, svagelighed eller lignende  

 ikke kan bevæge sig ind i stemmelokalet eller i øvrigt foretage  

 stemmeafgivningen på den foreskrevne måde, kan forlange fornøden hjælp til  

 stemmeafgivningen.
Der kan i forbindelse hermed ske de fornødne lempelser i  

 den foreskrevne fremgangsmåde, jf. lovens § 49.
Hjælp til stemmeafgivning skal ydes af 2 valgstyrere eller tilforordnede  

 vælgere.
Blinde eller svagsynede vælgere kan dog i stedet for forlange hjælp  

 af en person, der er udpeget af vælgeren selv.
 Hjælp til afkrydsning af stemmesedlen kan kun ydes, såfremt vælgeren  

 umiddelbart over for dem, der yder hjælp, utvetydigt kan tilkendegive, på  

 hvilket alternativ (»Ja« eller »Nej«) vælgeren ønsker at  

 stemme.
 En af vælgeren medbragt håndskrevet eller maskinskrevet seddel om, hvilket  

 alternativ vælgeren ønsker at stemme på, kan ikke anses for en umiddelbar  

 tilkendegivelse.
En vælger skal om fornødent have adgang til at afgive stemme umiddelbart  

 uden for stemmelokalet, f.eks. i en bil parkeret ved afstemningsstedet.
To  

 valgstyrere eller tilforordnede vælgere skal i så fald bringe stemmesedlen ud  

 til vælgeren og - efter at vælgeren har stemt og sammenfoldet stemmesedlen -  

 bringe stemmesedlen tilbage til stemmelokalet.
Stemmesedlen bør være nedlagt  

 i en transportabel stemmekasse.
 Det må nøje iagttages, at stemmeafgivningen sker på betryggende måde,  

 således at de pågældende vælgere ikke udsættes for nogen påvirkning med  

 hensyn til, hvordan de skal stemme, og således at ingen får lejlighed til at  

 gøre sig bekendt med, hvordan der er stemt.
 Hvis en vælger, der afgiver stemme umiddelbart uden for stemmelokalet,  

 skal have hjælp til afkrydsning af stemmesedlen, må alene enten de 2  

 valgstyrere eller tilforordnede vælgere, der yder hjælpen, eller , for  

 så vidt angår blinde eller svagsynede vælgere, den af vælgeren selv udpegede  

 hjælper, medvirke ved og gøre sig bekendt med vælgerens stemmeafgivning.
 I øvrigt henvises til bestemmelsen i lovens § 51, hvoraf følger, at de,  

 der forestår afstemningen, ikke under afstemningen må give en vælger råd  

 eller opfordring med hensyn til, hvilket alternativ vælgeren skal stemme på.  

 De, der medvirker ved afstemningen, har endvidere tavshedspligt med hensyn  

 til, hvad de måtte erfare om en vælgers stemmeafgivning.
7.4. Opretholdelse af ro og orden i stemmelokalerne Ifølge lovens § 50 kan valgstyrerne bestemme, at der i stemmelokalet  

 foruden de personer, der forestår afstemningen, kun må opholde sig vælgere,  

 der skal afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
De  

 tilstedeværende skal rette sig efter valgstyrernes anvisninger.
 Borgmesteren betragtes som hørende til den persongruppe, der forestår  

 afstemningen, og har dermed ret til at opholde sig i stemmelokalerne.
 7.5. Agitation ikke tilladt i stemmelokalerne m.v.
 Det følger af lovens § 99, jf. § 50, at valgstyrerne skal påse, at  

 vælgerne ikke udsættes for agitation i stemmelokalerne eller andre steder i  

 umiddelbar tilknytning hertil.
 Der må således ikke uddeles propagandamateriale eller ophænges  

 afstemningsplakater eller på anden måde udøves egentlig afstemningsagitation  

 i de nævnte lokaliteter eller de umiddelbare adgangsveje hertil, f. eks.  

 gange, trapper, skolegårde og lignende.
Det er i loven forudsat, at valgstyrerne alene skrider ind i tilfælde af  

 manifestationer af en vis pågående karakter.
Således vil det forhold, at  

 vælgere, der møder op for at afgive stemme, bærer emblemer, mærkater eller  

 lignende, hvorpå der er trykt opfordring til at stemme på et bestemt  

 alternativ, ikke i sig selv i almindelighed give grundlag for indskriden fra  

 valgstyrerne.
Derimod skal de personer, der deltager i afstemningens afvikling, helt  

 undlade at bære de nævnte emblemer, mærkater eller lignende.
Disse personer  

 må heller ikke bære mærkater, emblemer eller lignende, der angiver  

 stillingtagen til aktuelle politiske spørgsmål eller i øvrigt giver udtryk  

 for en bestemt politisk holdning eller lignende.
 Valgstyrerne skal i øvrigt påse, at vælgerne har uforstyrret adgang til og  

 fra stemmelokalerne.
7.6. Indsamlinger på afstemningsstederne Kommunalbestyrelsen afgør, hvorvidt anmodninger om tilladelse til  

 indsamlinger til velgørende formål (Røde Kors, Folkekirkens Nødhjælp m.v.) på  

 afstemningsdagen i forbindelse med de enkelte afstemningssteder skal  

 imødekommes.
Kommunalbestyrelsen kan i forbindelse hermed stille betingelser  

 vedrørende indsamlingsbøssernes størrelse og placering m.v.  

 Indsamlingsbøsserne skal selvsagt placeres uden for stemmelokalerne.
 Det må i øvrigt forudsættes, at eventuelle indsamlinger tilrettelægges  

 således, at de ikke på nogen måde kan forstyrre afstemningen, herunder  

 besværliggøre adgangen til stemmelokalerne.
7.7. Andre afstemninger samtidig med folkeafstemninger Kommunalbestyrelsen kan beslutte, at der i forbindelse med en  

 folkeafstemning skal afholdes en særlig lokal afstemning.
En forudsætning  

 herfor er, at afstemningen tilrettelægges således, at den foregår  

 lokalemæssigt helt adskilt fra folkeafstemningen, herunder så vidt muligt med  

 særskilte adgangsveje til de pågældende stemmelokaler.
Afstemningen skal  

 herudover tilrettelægges således, at den ikke kan virke forstyrrende på  

 vælgernes adgang til at afgive stemme ved folkeafstemningen eller på  

 gennemførelsen af afstemningen i øvrigt.
8. Brevstemmeafgivning Ved folkeafstemninger kan der brevstemmes efter de almindelige regler om  

 brevstemmeafgivning ved folketingsvalg, jf. lovens § 100.
8.1. De generelle regler om brevstemmeafgivning her i landet Reglerne om brevstemmeafgivning her i landet findes i lovens §§ 53-56 og  

 §§ 60-62.
Efter disse bestemmelser kan enhver vælger, der er forhindret i at møde  

 frem til afstemningen på afstemningsdagen, afgive brevstemme på  

 folkeregistrene de sidste 3 uger før afstemningsdagen, dog senest næstsidste  

 søgnedag før afstemningsdagen.
Brevstemmeafgivning kan således finde sted fra  

 og med torsdag den 7. maj 1998 til og med tirsdag den 26. maj 1998.
 Inden for samme tidsrum kan visse nærmere angivne grupper af vælgere  

 afgive brevstemme på sygehuse, på plejehjem m.v., i ældreboliger samt i  

 kriminalforsorgens anstalter og arresthusene.
 Endelig kan vælgere, der på grund af sygdom eller manglende førlighed ikke  

 vil kunne møde frem på afstemningsstedet, brevstemme i deres eget hjem,  

 medmindre de har mulighed for at stemme i en af de ovenfor nævnte  

 institutioner.
 Om stemmeafgivning på mindre øer, se nedenfor i afsnit 8.5.
 Folkeafstemning afholdes ikke på Færøerne og i Grønland, hvorfor der ikke  

 opstår spørgsmål om stemmeafgivning for færøske og grønlandske vælgere, der  

 midlertidigt opholder sig i Danmark.
Brevstemmematerialet til brug ved brevstemmeafgivning til  

 folkeafstemninger består af Såvel følgebrev som yderkuvert er af samme slags som dem, der benyttes ved  

 folketingsvalg.
Brevstemmematerialet tilvejebringes ved Indenrigsministeriets  

 foranstaltning.
Indenrigsministeriet kan bestemme, at følgebreve og  

 yderkuverter, der er tilvejebragt af kommunalbestyrelsen, skal sidestilles  

 med følgebreve og yderkuverter tilvejebragt af Indenrigsministeriet, jf.  

 lovens § 100, jf. § 60, stk. 3. I henhold hertil har Indenrigsministeriet  

 bestemt, at det følgebrev, som kommunalbestyrelsen kan udskrive fra  

 Kommunedatas valgudskrivningssystem, samt den yderkuvert, der er afpasset  

 efter dette følgebrev, skal sidestilles med følgebreve og yderkuverter  

 tilvejebragt af Indenrigsministeriet.
Disse følgebreve og yderkuverter kan  

 anvendes ved den brevstemmeafgivning, der forestås af kommunalbestyrelsen,  

 dvs. ved brevstemmeafgivning på folkeregistrene, på plejehjem m.v., i  

 ældreboliger og i vælgerens hjem.
 Det brevstemmemateriale, der er fremstillet ved Indenrigsministeriets  

 foranstaltning, kan rekvireres hos Barfod AS, Fabriksparken 54-56, Postboks  

 1332, 2600 Glostrup, telefon 43 45 15 16, telefax 43 45 19 99.
8.2. Særligt om brevstemmeafgivning på folkeregistrene Uanset normal lørdagslukning skal folkeregistrene holdes åbne for  

 brevstemmeafgivning i mindst nogle timer den sidste lørdag - 23. maj 1998 -  

 før fristens udløb.
Det vil i øvrigt kunne være hensigtsmæssigt, såfremt  

 folkeregistrene holdes åbne nogle timer på alle lørdage i det tidsrum,  

 hvor der kan afgives brevstemme.
Der er ikke fastsat nærmere regler om fremgangsmåden m.v. ved  

 brevstemmeafgivning på folkeregistrene.
Brevstemmeafgivningen skal derfor  

 foregå direkte på grundlag af lovens regler.
På grundlag af reglerne i lovens  

 § 100, jf. § 61, kan fremgangsmåden ved brevstemmeafgivning beskrives  

 således:
Vælgere, der ønsker at brevstemme, skal vise fornøden legitimation til  

 brevstemmemodtageren.
Herefter udleveres brevstemmematerialet.
 Ved stemmeafgivningen sætter vælgere, der stemmer for lovforslaget, et  

 kryds ved ordet »Ja« på stemmesedlen, mens vælgere, der stemmer  

 imod, sætter et kryds ved ordet »Nej«.
Vælgeren udfylder stemmesedlen uden overværelse af andre og lægger den i  

 konvolutten.
Derefter udfylder vælgeren følgebrevet og underskriver dette i  

 overværelse af stemmemodtageren, der attesterer stemmeafgivningen.
Hvis vælgeren ikke er i stand til at udfylde stemmesedlen eller udfylde og  

 underskrive følgebrevet, skal stemmemodtageren yde den fornødne hjælp, jf.  

 dog nedenfor.
Er der ydet hjælp, skal dette fremgå af følgebrevet.
 Hjælp til udfyldning af stemmesedlen kan kun ydes, såfremt vælgeren  

 umiddelbart over for den, der yder hjælp, utvetydigt kan tilkendegive, på  

 hvilket alternativ vælgeren ønsker at stemme.
Konvolutten med stemmeseddel samt følgebrevet lægges i yderkuverten, der  

 sendes til kommunalbestyrelsen i den kommune, hvor vælgeren er optaget på  

 valglisten.
På yderkuverten skal angives vælgerens navn, fødselsdato og  

 bopæl.
På folkeregistrene bør så vidt muligt indrettes stemmerum, hvor vælgeren  

 kan foretage stemmeafgivningen.
Et enligtstående bord eller pult vil dog også  

 kunne benyttes.
 Når den enkelte vælger har afsluttet sin stemmeafgivning, bør brevstemmen  

 (yderkuvert med indhold) i vælgerens påsyn nedlægges i en særlig  

 brevstemme-stemmekasse, således at een stemmekasse er beregnet til  

 »indenbys« brevstemmer, dvs. brevstemmer, der ikke skal forsendes  

 med postvæsenet, mens en anden stemmekasse er beregnet til  

 »udenbys« brevstemmer, dvs. brevstemmer, der skal forsendes med  

 postvæsenet.
 Efter loven gælder der ikke nogen regel om, at der ved brevstemmeafgivning  

 på folkeregistrene skal være 2 stemmemodtagere.
Det vil dog være hensigtsmæssigt, at der er mindst 2 stemmemodtagere til  

 stede for det tilfælde, at en vælger skal have hjælp til at udfylde  

 stemmesedlen . I så fald kan 2 stemmemodtagere medvirke ved  

 brevstemmeafgivningen.
Den stemmemodtager, der har ydet hjælp, påtegner  

 følgebrevet med »Hjælp ydet til udfyldelse af stemmesedlen« eller  

 lignende efterfulgt af sin underskrift eller initialer, mens den anden  

 stemmemodtager attesterer følgebrevet.
I tilfælde, hvor vælgeren ikke er i stand til egenhændigt at   

 underskrive følgebrevet , kan ligeledes medvirke 2 stemmemodtagere.
Den  

 ene stemmemodtager underskriver i dette tilfælde på det sted på følgebrevet,  

 der er beregnet til vælgerens underskrift, med sit eget navn efterfulgt af  

 ordet »for« og vælgerens navn, mens den anden stemmemodtager  

 underskriver attesten.
I loven er det forudsat, at vælgeren selv udfylder følgebrevet og  

 yderkuverten, herunder rubrikken på bagsiden.
Der er dog intet til hinder  

 for, at folkeregistret er vælgeren behjælpelig med - på grundlag af den  

 foreviste legitimation - at udfylde følgebrevet og rubrikken på yderkuvertens  

 bagside med vælgerens fulde navn, fødselsdato og bopæl samt foretage  

 adressering på yderkuverten til kommunalbestyrelsen i den kommune, hvor  

 vælgeren er optaget på valglisten (har fast bopæl).
 Brevstemmeafgivning på folkeregistret kan foretages uden for  

 folkeregistrets lokaler, f.eks. på parkeringspladsen ved folkeregistret  

 (»vognbrevstemme«). En vælger har dog ikke krav på at kunne  

 brevstemme uden for folkeregistrets lokaler.
 I forbindelse med brevstemmeafgivningen skal vælgerne have lejlighed til  

 at gøre sig bekendt med en vejledning om folkeafstemningen, jf. de i afsnit  

 6. ovenfor nævnte opslag.
Opmærksomheden henledes på, at stemmemodtagerne ikke i forbindelse med  

 brevstemmeafgivningen må give en vælger råd eller opfordring med hensyn til,  

 hvilket alternativ vælgeren skal stemme på.
De må ikke over for uvedkommende  

 oplyse, om en vælger har afgivet brevstemme eller i øvrigt oplyse forhold  

 vedrørende en vælgers stemmeafgivning.
Der henvises herved til lovens § 62.
8.3. Særligt om brevstemmeafgivning på sygehuse og i  

 kriminalforsorgens anstalter og arresthusene Brevstemmeafgivning på nævnte institutioner gennemføres ved institutionens  

 egen foranstaltning.
Nærmere regler om afstemningens tilrettelæggelse og  

 gennemførelse er fastsat i Indenrigsministeriets bekendtgørelser nr. 300 og  

 302 af 17. maj 1989 om brevstemmeafgivning på sygehuse henholdsvis i  

 kriminalforsorgens anstalter og arresthusene.
8.4. Særligt om brevstemmeafgivning på plejehjem m.v., i ældreboliger  

 og i vælgerens hjem Nærmere regler om kommunalbestyrelsens opgaver i forbindelse med  

 tilrettelæggelse og gennemførelse af brevstemmeafgivning på plejehjem m.v. er  

 fastsat i Indenrigsministeriets bekendtgørelse nr. 301 af 17. maj 1989, mens  

 regler om brevstemmeafgivning på dagcentre og i ældreboliger er fastsat i  

 Indenrigsministeriets bekendtgørelse nr. 679 af 25. august 1997. Indholdet af  

 denne bekendtgørelse består dog i alt væsentligt i en henvisning til  

 bekendtgørelse nr. 301. Nærmere regler om brevstemmeafgivning i vælgerens  

 hjem er fastsat i Indenrigsministeriets bekendtgørelse nr. 303 af 17. maj  

 1989, som ændret ved bekendtgørelse nr. 786 af 26. august 1994 og  

 bekendtgørelse nr. 680 af 25. august 1997.
Opmærksomheden henledes på, at det i bekendtgørelsen om  

 brevstemmeafgivning i vælgerens hjem er fastsat, at kommunalbestyrelsen ved  

 annoncering i de stedlige dagblade eller lokalaviser skal sørge for, at  

 vælgerne bliver gjort bekendt med muligheden for at brevstemme i hjemmet og  

 om de nærmere betingelser herfor.
Det er ligeledes fastsat, at  

 kommunalbestyrelsen skal sørge for, at de vælgere, der har hjemmehjælp m.v.,  

 og som må antages at opfylde betingelserne for at stemme i hjemmet, via  

 hjemmehjælpen m.v. får udleveret det foreskrevne ansøgningsskema, som  

 hjemmehjælpen om fornødent skal være vælgeren behjælpelig med at udfylde og  

 indsende.
 Sidste frist for at indgive anmodning om at brevstemme i hjemmet er i  

 henhold til den ovenfor i afsnit 1. nævnte (forventede) lovændring kl. 12  

 mandag den 18. maj 1998.
 Hvervene som stemmemodtagere ved brevstemmeafgivning på plejehjem m.v., i  

 ældreboliger og i vælgerens eget hjem skal varetages af tilforordnede  

 vælgere, der er valgt af kommunalbestyrelsen, jf. afsnit 5.3. ovenfor.
Opmærksomheden henledes på, at det fremgår af de nævnte bekendtgørelser,  

 at hver af de 2 stemmemodtagere så vidt muligt skal være udpeget af  

 forskellige grupper i kommunalbestyrelsen.
Endvidere fremgår, at  

ansatte på vedkommende plejehjem m.v., henholdsvis hjemmehjælpere  

 og hjemmesygeplejersker m.fl. ansat i kommunens  

 hjemmesygeplejerskeordning,  ikke kan udpeges til stemmemodtagere på  

 plejehjem m.v. og i ældreboliger, henholdsvis i vælgerens eget hjem, uanset  

 om de i øvrigt måtte være valgt som tilforordnede.
 Brevstemmeafgivning på plejehjem m.v., i ældreboliger og i vælgerens hjem  

 kan finde sted. inden for de sidste 3 uger før afstemningsdagen, dog senest  

 næstsidste søgnedag før afstemningsdagen, dvs. senest tirsdag den 26. maj  

 1998.
8.5. Særligt om brevstemmeafgivning på mindre øer, herunder  

 Christiansø Vælgere, der har bopæl på afsides beliggende øer, der ikke udgør et  

 selvstændigt afstemningsområde, kan afgive brevstemme på øen til en eller  

 flere vælgere, som kommunalbestyrelsen har udpeget til at være  

 stemmemodtagere, jf. lovens § 54, stk. 4, jf. § 55, stk. 3.
 På Christiansø kan der afgives brevstemme hos fyrmesteren (forvalteren)  

 inden for de frister, der i øvrigt gælder for brevstemmeafgivning her i  

 landet.
8.6. Brevstemmeafgivning på Færøerne, i Grønland, i udlandet, på  

 danske skibe i udenrigsfart og på danske havanlæg På Færøerne, i Grønland og i udlandet Ved folkeafstemninger kan enhver vælger ligesom ved valg brevstemme på  

 folkeregistrene på Færøerne og i Grønland samt på danske diplomatiske og  

 konsulære repræsentationer i udlandet (ambassader, konsulater m.v.).  

 Endvidere kan brevstemmes hos en stemmemodtager, der er udpeget af  

 Indenrigsministeriet, jf. lovens § 57.
 Nedennævnte personer (stillingsindehavere) er af Indenrigsministeriet  

permanent udpeget som brevstemmemodtagere .
På Færøerne Rigsombudsmanden eller den fuldmægtig ved rigsombudet, som  

 rigsombudsmanden har bemyndiget hertil Landfogden Sysselmændene I Grønland Forbindelsesofficeren, Thule Air Base Formanden for Borgerrådet i Søndre Strømfjord eller dennes stedfortræder Stationslederen, Danmarkshavn Stationslederen, Narssarssuaq Stationslederen, Kulusuk Stationslederen, Prins Christianssund Stationslederen på Station Nord Flyvepladslederen, Constable Pynt Chefen for Slædepatruljen Sirius I udlandet Ældste danske repræsentant ved De Forenede Nationers observatørgruppe til  

 overvågelse af våbenstilstanden mellem Indien og Pakistan Ældste danske repræsentant ved De Forenede Nationers organisation til  

 overvågelse af våbenstilstanden i Palæstina Ældste danske repræsentant ved De Forenede Nationers vagtkorps i Irak Ældste danske repræsentant ved De Forenede Nationers styrke i Kuwait Ældste danske repræsentant ved EU-missionen i det tidligere Jugoslavien Ældste danske officer for dansk personel ved National Support Group/NATO  

 Stabilization Forces i Ungarn Ældste danske officer for dansk personel ved NATO Stabilization Forces  

 hovedkvarter i det tidligere Jugoslavien Chefen for den danske Bataljon ved NATO Stabilization Forces i  

 Bosnien-Hercegovina Ældste danske officer for stabspersonel m.v. ved Hovedkvarteret for Den  

 Nordisk-Polske Brigade ved NATO Stabilization Forces i Bosnien-Hercegovina Chefen for hovedkvarterskompagniet ved hovedkvarteret for den  

 Nordisk-Polske Brigade ved NATO Stabilization Forces i Bosnien-Hercegovina Ældste danske officer for dansk personel ved De Forenede Nationers  

 beskyttelsesstyrke i Makedonien Ældste danske repræsentant ved De Forenede Nationers observatørgruppe i  

 Georgien Ældste danske repræsentant ved De Forenede Nationers observatørstyrke i  

 Tajikistan Ældste danske officer ved Headquarters NATO Airborne Early Warning Force,  

 Geilenkirchen, Tyskland Ældste danske officer ved Headquarters Allied Land Force Central Europe,  

 Heidelberg, Tyskland Ældste danske officer ved Headquarters Allied Air Forces Central Europe,  

 Ramstein Airbase, Tyskland Ældste danske officer ved Headquarters Allied Forces Northwestern Europe,  

 High Wycombe, Storbritannien Danish Senior National Representative, ENJJPT, Sheppard Air Force Base,  

 Texas, USA Senior National Representative Denmark, EURO/NATO Helicopter Training, US  

 Army Aviation Center, Fort Rucker, Alabama, USA De permanente stemmemodtagere i udlandet er bemyndiget til at udpege en  

 eller flere personer blandt det tjenstgørende personel til på vegne af  

 vedkommende stemmemodtager at varetage opgaven som brevstemmemodtager ved et  

 bestemt valg/folkeafstemning.
Navnene på de personer, der ved et bestemt  

 valg/folkeafstemning rent faktisk fungerer som stemmemodtagere i udlandet,  

 bliver inden valget/folkeafstemningen indberettet til Indenrigsministeriet.
På danske skibe i udenrigsfart og danske havanlæg Søfolk og passagerer på danske skibe i udenrigsfart samt personer,  

 der er ansat på danske havanlæg , kan brevstemme på skibet eller  

 havanlægget, jf. lovens § 58. Skibsføreren eller dennes stedfortræder  

 henholdsvis chefen for havanlægget eller dennes stedfortræder fungerer som  

 stemmemodtager.
Tidsrum for brevstemmeafgivning På Færøerne, i Grønland, i udlandet, på danske skibe i udenrigsfart samt  

 på danske havanlæg uden for dansk område kan afgives brevstemme fra 3 måneder  

 før afstemingsdagen, dvs. fra og med den 28. februar 1998.
Loven indeholder ingen regler om sidste frist for brevstemmeafgivning på  

 Færøerne osv.
Brevstemmerne skal imidlertid være afgivet så betids, at de kan  

 være afleveret til valgstyrerne på vedkommende afstemningssted, inden  

 afstemningen på afstemningsdagen begynder kl. 9.
 På danske havanlæg på dansk område kan afgives brevstemme de sidste  

 3 uger før afstemningsdagen, dog senest næstsidste søgnedag før  

 afstemningsdagen, dvs. fra og med torsdag den 7. maj 1998 til og med tirsdag  

 den 26. maj 1998.
 Det drejer sig for tiden om havanlæggene på Dan Feltet, Gorm Feltet,  

 felterne Tyra Øst og Tyra Vest samt Harald Feltet og Skjold Feltet.
Brevstemmematerialet Brevstemmematerialet er det samme, som benyttes her i landet, jf. afsnit  

 8.1. ovenfor.
Fremgangsmåden ved brevstemmeafgivning Med hensyn til den praktiske fremgangsmåde ved brevstemmeafgivningen  

 henvises til lovens § 100, jf. § 61, samt til afsnit 8.2. ovenfor om  

 brevstemmeafgivning på folkeregistrene.
Ved brevstemmeafgivning på en dansk repræsentation i Tyskland  

 følges en særlig fremgangsmåde.
Efter at brevstemmematerialet er udfyldt på  

 repræsentationen, skal vælgeren medtage dette og selv aflevere det til  

 postbesørgelse uden for repræsentationens område.
Tidligere blev denne  

 fremgangsmåde også fulgt ved brevstemmeafgivning på en dansk repræsentation i  

 Schweiz, men de schweiziske myndigheder tillader nu, at den almindelige  

 fremgangsmåde følges.
8.7. Modtagelse og kontrol af brevstemmer Reglerne om kommunalbestyrelsens modtagelse og registrering af brevstemmer  

 samt om valgstyrernes kontrol og gennemgang af disse findes i lovens § 100,  

 jf. §§ 64-66.
De brevstemmer, som kommunalbestyrelsen modtager, skal på yderkuverten  

 påtegnes om modtagelsestidspunktet.
I en protokol skal anføres det antal  

 brevstemmer, der modtages, og datoen herfor samt det antal brevstemmer, der  

 videresendes til andre kommuner samt datoen herfor.
Hvis afsenderen efter sin  

 bopælsangivelse på yderkuverten har bopæl i en anden kommune, skal  

 kommunalbestyrelsen straks videresende brevstemmen til denne.
I Indenrigsministeriets cirkulære nr. 64 af 3. maj 1989 om  

 brevstemmeprotokollers indhold og udformning er fastsat nærmere regler om  

 registrering af brevstemmer, hvortil der henvises.
Cirkulæret er optaget som  

bilag 4 til vejledningen.
 Opmærksomheden henledes på, at det nu er udtrykkeligt fastsat i loven, jf.  

 § 64, stk. 5, at kommunalbestyrelsen skal bestemme, hvilket afstemningsområde  

 en brevstemme skal henregnes til i henseende til valgstyrernes kontrol af, om  

 en brevstemme kan komme i betragtning, såfremt det på grundlag af  

 oplysningerne om afsenderen på bagsiden af yderkuverten ikke kan afgøres, i  

 hvilket afstemningsområde afsenderen er optaget på valglisten.
 I brevstemmeprotokollen, der indeholder en rubrik til de  

 »uhenførbare« brevstemmer, bør derfor indføjes en bemærkning om,  

 til hvilket afstemningsområde/afstemningssted disse brevstemmer er henregnet  

 (og afleveret).
Kommunalbestyrelsen skal sørge for, at de modtagne brevstemmer opbevares  

 betryggende.
Yderkuverterne må først åbnes af valgstyrerne eller under  

 overværelse af valgstyrerne i forbindelse med disses gennemgang af  

 brevstemmerne.
Valgstyrernes gennemgang af de modtagne brevstemmer skal ske inden  

 afstemningens begyndelse på afstemningsdagen, om nødvendigt dagen før  

 afstemningsdagen.
Yderkuverterne åbnes, og det undersøges, om brevstemmerne  

 kan komme i betragtning, jf. lovens § 65.
En brevstemme kan ikke komme i betragtning , såfremt Med hensyn til den foreskrevne fremgangsmåde, jf. 5), bemærkes, at en  

 brevstemme efter omstændighederne kan tages i betragtning, selv om  

 følgebrevet mangler stempel på attesten.
Når en brevstemme ikke kan komme i betragtning , anføres årsagen  

 hertil på yderkuverten, og den uåbnede konvolut og følgebrevet lægges på ny i  

 yderkuverten.
Der foretages ingen afmærkning på valglisten.
 Det anføres i afstemningsbogen, hvor mange af brevstemmerne der ikke er  

 taget i betragtning fordelt efter årsagen hertil.
 Når en brevstemme kan komme i betragtning , sættes et mærke ved  

 vælgerens navn på valglisten, der angiver, at vælgeren har afgivet  

 brevstemme.
 Det er ikke mere foreskrevet, at der skal udskrives valgkort for de  

 vælgere, der har afgivet en brevstemme, der er taget i betragtning.  

 Følgebrevene kan i stedet anvendes til kontrollen af antal vælgere, der  

 ifølge valglisten har afgivet stemme.
Brevstemmer, der kan komme i betragtning, opbevares, idet den uåbnede  

 konvolut og følgebrevet på ny indlægges i yderkuverten, indtil afstemningen  

 er afsluttet.
Derefter tages konvolutterne ud af yderkuverterne og lægges i  

 en stemmekasse, jf. dog nedenfor.
Konvolutterne åbnes først i forbindelse med  

 stemmeoptællingen.
 Hvis valgstyrerne efter afstemningens begyndelse modtager  

bekræftet  underretning om, at en vælger, der har afgivet en  

 brevstemme, der ved gennemgangen af brevstemmerne inden afstemningens  

 påbegyndelse er taget i betragtning, er afgået ved døden inden  

 afstemningsdagen, kan den pågældendes brevstemme ikke komme i betragtning.  

 Brevstemmen skal derfor fremtages, påtegnes om årsagen til, at den ikke kan  

 komme i betragtning, og henlægges til de øvrige brevstemmer, der ikke kan  

 komme i betragtning, og indgå i registreringen af disse i afstemningsbogen.
 Tilsvarende gælder, hvis valgstyrerne efter afstemningens påbegyndelse  

 modtager bekræftet underretning om, at en vælger, der er optaget på  

 valglisten, inden afstemningsdagen af andre grunde har mistet sin valgret  

 (iværksættelse af værgemål med fratagelse af den retlige handleevne, jf.  

 værgemålslovens § 6, fortabelse af dansk indfødsret, udrejse).
Brevstemmer, der modtages af valgstyrerne efter afstemningens  

 begyndelse , påtegnes om modtagelsestidspunktet (dato og klokkeslæt) og  

 kommer ikke i betragtning.
Yderkuverterne åbnes ikke.
9. Opgørelse af afstemningen i opstillingskredsen 9.1. Stemmeoptælling på afstemningsstedet Når afstemningen er afsluttet, foretager valgstyrerne og de tilforordnede  

 vælgere stemmeoptælling på afstemningsstedet.
De i den tidligere lov indeholdte mere detaljerede regler om den praktiske  

 tilrettelæggelse af stemmeoptællingen er ikke medtaget i den nye lov.
De  

 fornødne regler forudsættes i stedet fastsat af kommunalbestyrelsen.
Stemmeoptællingen er offentlig.
Af sikkerhedsmæssige grunde bør foretages  

 den fornødne afskærmning af den del af lokalet/lokalerne, hvor  

 stemmeoptællingen foregår.
 Det optælles, hvor mange stemmer der er afgivet for lovforslaget  

 (Ja-stemmer), og hvor mange stemmer der er afgivet imod  lovforslaget  

 (Nej-stemmer).
Tvivlsomme stemmesedler, herunder blanke stemmesedler og andre  

 stemmesedler, der utvivlsomt er ugyldige, frasorteres og afgives til  

 formanden for valgstyrerne.
Valgstyrerne foretager derefter bedømmelsen af  

 stemmesedlernes gyldighed, jf. nedenfor i afsnit 9.2.
 Resultatet af stemmeoptællingen, herunder opgørelsen af de ugyldige  

 stemmer fordelt efter de forskellige ugyldighedsgrunde, indføres i  

 afstemningsbogen.
 Resultatet af stemmeoptællingen bekendtgøres for de tilstedeværende og  

 indberettes straks til formanden for valgbestyrelsen i opstillingskredsen.
 Til kontrol af optællingen af de afgivne stemmer sammenholdes antallet af  

 disse med antallet af vælgere, der ifølge afmærkningerne i valglisten har  

 afgivet stemme, ligesom afmærkningerne i valglisten sammenholdes med antallet  

 af modtagne/udskrevne valgkort for vælgere, der har afgivet stemme ved  

 personligt fremmøde på afstemingsdagen, og antallet af følgebreve (eventuelt  

 særskilt udskrevne valgkort) for vælgere, der har afgivet en brevstemme, der  

 er taget i betragtning.
Valgstyrerne skal endvidere foretage den i de fortrykte afstemningsbøger  

 på side 4 foreskrevne afstemning af stemmeseddelregnskabet.
Stemmematerialet  

 sammenpakkes derefter som angivet i afstemningsbøgerne.
 Afstemningsbogen underskrives af valgstyrerne og afleveres til  

 kommunalbestyrelsen tillige med stemmematerialet.
9.2. Bedømmelse af stemmesedler Lovens § 101, stk. 2, indeholder de grundlæggende regler om årsagerne til,  

 at stemmesedler afgivet til folkeafstemninger er ugyldige.
De nærmere regler  

 herom er fastsat i Indenrigsministeriets bekendtgørelse nr. 298 af 23. april  

 1992 om bedømmelse af stemmesedler afgivet til folkeafstemninger.  

 Bekendtgørelsen er optaget som bilag 5 til vejledningen.
 I de følgende afsnit er enkelte af bestemmelserne i bekendtgørelsen  

 uddybet.
Bedømmelse af stemmesedler, herunder brevstemmesedler Det følger af lovens § 101, stk. 2, nr. 2, jf. bekendtgørelsens § 10, at  

 stemmesedler, der er afmærket med »Ja« eller »Nej« i  

alle  tilfælde er ugyldige.
Ifølge lovens § 99, stk. 2, foretages stemmeafgivningen ved, at vælgeren  

 mærker stemmesedlen med et kryds.
Loven indeholder ingen definition af kryds.  

 Af bekendtgørelsens § 7 om tegn afledt af kryds henholdsvis tydeliggjorte  

 kryds fremgår, at V-formede mærker (også kaldet »hak«,  

 »tjekmærker« eller »flueben«) henholdsvis såkaldte  

 dobbeltkryds sidestilles med almindelige kryds.
 Med hensyn til forståelsen af begreberne »feltet for  

 »Ja-stemme«» og »feltet for »Nej-stemme«»  

 henvises til bekendtgørelsen om stemmesedler til brug ved folkeafstemninger,  

 jf. bilag 2. Brevstemmesedlerne indeholder på tilsvarende måde et felt for  

 »Ja-stemme« og et felt for »Nej-stemme«.
Brevstemmesedler til brug ved folkeafstemninger Ifølge bekendtgørelsens § 14 er en brevstemmeseddel ugyldig, såfremt det  

 må antages, at den ikke er tilvejebragt af indenrigsministeren til brug ved  

 folkeafstemninger.
 De brevstemmesedler, der er fremstillet til brug ved brevstemmeafgivning  

 til folkeafstemninger, er beskrevet ovenfor i afsnit 8.1.
 Brevstemmer, der er afgivet på brevstemmesedler beregnet til  

 folketingsvalg, Europa-Parlamentsvalg eller kommunale valg, vil være ugyldige  

 i medfør af bekendtgørelsens § 14.
Registrering af ugyldige stemmesedler, herunder brevstemmesedler Antallet af ugyldige stemmesedler, og hvorledes disse fordeler sig på de  

 enkelte ugyldighedsgrunde, anføres i de dertil beregnede skemaer i  

 afstemningsbogen henholdsvis valgbogen.
Paragrafhenvisningen i disse skemaer  

 vedrører de paragraffer i bekendtgørelsen, hvor de pågældende  

 ugyldighedsgrunde er beskrevet.
9.3. Valgstyrernes afstemningsbog Vedrørende indholdet og udformningen af valgstyrernes afstemningsbog  

 gælder tilsvarende regler som ved folkeafstemningerne i 1992 og 1993.  

 Eksemplarer af en fortrykt afstemningsbog vil blive tilsendt  

 kommunalbestyrelserne.
9.4. Indberetning til Indenrigsministeriet på afstemningsaftenen Når formanden for valgbestyrelsen har modtaget indberetninger fra samtlige  

 afstemningssteder i opstillingskredsen, sammentælles de indberettede  

 stemmetal, og der gives straks indberetning til Indenrigsministeriet herom.
 Inden afstemningsdagen vil Indenrigsministeriet give valgbestyrelserne  

 meddelelse om den nærmere fremgangsmåde m.v., der skal følges ved  

 indberetningen.
9.5. Fintælling i opstillingskredsen Senest dagen efter, at afstemningen har fundet sted, dvs. senest fredag  

 den 29. maj 1998, foretager valgbestyrelsen den endelige opgørelse af  

 resultatet af stemmeafgivningen i opstillingskredsen (fintælling). I  

 opstillingskredse, der består af flere kommuner, foregår fintællingen i  

 kredskommunen.
Fintællingen er offentlig.
Af sikkerhedsmæssige grunde bør foretages den  

 fornødne afskærmning af den del af lokalet/lokalerne, hvor fintællingen  

 foregår.
 Kommunalbestyrelsen skal sørge for, at afstemningsbøgerne, stemmesedlerne,  

 brevstemmematerialet samt de benyttede valglister og valgkort er til stede  

 ved fintællingen.
 Fintællingen foretages efter reglerne i lovens § 101, stk. 1. For hvert  

 afstemningsområde for sig foretages en ny optælling og bedømmelse af de  

 afgivne stemmesedler, jf. afsnit 9.2. om bedømmelse af stemmesedler.
 Resultatet af opgørelsen af afstemningen i opstillingskredsen indføres i  

 valgbogen og meddeles de tilstedeværende.
 Valgbogen underskrives af valgbestyrelsen.
 Stemmesedlerne og det øvrige stemmemateriale sammenpakkes og opbevares som  

 angivet i lovens § 101, stk. 1, jf. § 74, stk. 1 og 2, jf. § 104, med de  

 ændringer, der følger af afstemningens karakter.
9.6. Valgbestyrelsens valgbog Vedrørende indholdet og udformningen af valgbestyrelsens valgbog gælder  

 tilsvarende regler som ved folkeafstemningerne i 1992 og 1993. Eksemplarer af  

 en fortrykte valgbog vil blive tilsendt valgbestyrelserne.
9.7. Indsendelse af valgbogskopi til Indenrigsministeriet Så snart fintællingen er afsluttet, skal formanden for valgbestyrelsen  

 indsende en kopi af valgbogen til Indenrigsministeriet.
Kopien skal  

 attesteres af formanden.
I stedet for en bekræftet fotokopi kan indsendes en  

 bekræftet afskrift.
 Tillige med valgbogen skal indsendes en annulleret stemmeseddel.
 Valgbogskopien skal så vidt muligt være Indenrigsministeriet i hænde dagen  

 efter fintællingen.
 Nogle dage før afstemningen vil Indenrigsministeriet give valgbestyrelsen  

 meddelelse om den nærmere fremgangsmåde ved indsendelse af valgbogen m.v.
 10. Opbevaring og kassation af afstemningsmateriale.  

 Afholdelse af udgifterne ved afstemningen.
 Afstemningsmateriale opbevares af valgbestyrelsen henholdsvis  

 kommunalbestyrelsen i overensstemmelse med reglerne i lovens § 104.
Når klagefristen er udløbet, og eventuelle klager over afstemningen er  

 endeligt afgjort, tilintetgøres valglisterne, valgkortene og stemmesedlerne,  

 herunder brevstemmematerialet. Øvrigt materiale, herunder kopierne af  

 afstemningsbøgerne, opbevares efter reglerne i lov om offentlige arkiver  

 m.v., jf.
Kulturministeriets bekendtgørelse nr. 13 af 17. januar 1996 om  

 bevaring og kassation af kommunernes og amtskommunernes arkivalier og  

 Rigsarkivets cirkulære nr. 17 af 25. januar 1996 om bevaring af  

 primærkommunernes arkivalier.
 Vedrørende tilintetgørelse henholdsvis opbevaring af brevstemmer, der  

 modtages efter afstemningsdagen henvises til §§ 5 og 6 i  

 Indenrigsministeriets cirkulære nr. 64 af 3. maj 1989 om  

 brevstemmeprotokollers indhold og udformning.
 Når eventuelle klager over afstemningen er endeligt afgjort, sender  

 Indenrigsministeriet meddelelse herom til valgbestyrelserne.
 Udgifterne ved folkeafstemninger afholdes af kommunerne.
 Udgifterne til brevstemmematerialet afholdes dog af statskassen.  

 Portoudgifter til forsendelse af brevstemmer afholdes af den myndighed,  

 institution, skib eller havanlæg, som stemmemodtageren repræsenterer.
 Udgifter, der forskudsvis er afholdt af kredskommunen, fordeles af  

 valgbestyrelsens formand på opstillingskredsens kommuner i forhold til det  

 senest offentliggjorte folketal.
 Reglerne om afholdelse af udgifterne ved folkeafstemninger indeholdes i  

 valglovens § 105.
11. Formularer m.v. til brug ved folkeafstemningen Formularer til brug ved folkeafstemningen, herunder opslag til stemmerum  

 og stemmelokaler, jf. afsnit 6., kan købes hos Barfod AS, Fabriksparken  

 54-56, Postboks 1332, 2600 Glostrup, telefon 43 45 15 16, telefax 43 45 19  

 99. Samme sted kan for Indenrigsministeriets regning rekvireres  

 brevstemmemateriale og ansøgningsskemaer til brug ved anmodning om  

 brevstemmeafgivning i hjemmet.
Indenrigsministeriet, den 27. april 1998 Thorkild Simonsen /Anne Birte Pade Bilag 1 Oversigt over bekendtgørelser og cirkulærer om folkeafstemninger  

 udstedt i henhold til lov om valg til Folketinget, jf. lovbekendtgørelse nr.  

 488 af 11. juni 1997 Bekendtgørelser - Bekendtgørelse nr. 332 af 23. juni 1988 om optagelse på  

 folketingsvalglisten af personer, der har valgret uanset ophold i udlandet.
- Bekendtgørelse nr. 300 af 17. maj 1989 om brevstemmeafgivning på  

 sygehuse - Bekendtgørelse nr. 301 af 17. maj 1989 om brevstemmeafgivning på  

 plejehjem og andre institutioner, der drives efter reglerne i bistandsloven - Bekendtgørelse nr. 302 af 17 maj 1989 om brevstemmeafgivning i  

 kriminalforsorgens anstalter og arresthusene - Bekendtgørelse nr. 303 af 17. maj 1989 om brevstemmeafgivning i  

 vælgerens hjem, som ændret ved bekendtgørelse nr. 785 af 26. august 1994 og  

 bekendtgørelse nr.680 af 25. august 1997 - Bekendtgørelse nr. 645 af 12. oktober 1989 om valgagitation - Bekendtgørelse nr. 170 af 11. marts 1992 om stemmesedler til brug ved  

 folkeafstemninger - Bekendtgørelse nr. 298 af 23. april 1992 om bedømmelse af stemmesedler  

 afgivet til folkeafstemninger - Bekendtgørelse nr. 679 af 25. august 1997 om brevstemmeafgivning på  

 dagcentre og i ældreboliger Cirkulærer - Cirkulære nr. 75 af 23. juni 1988 om behandling af ansøgninger om  

 optagelse på folketingsvalglisten af personer, der har valgret uanset  

 udlandsophold - Cirkulære nr. 64 af 3. maj 1989 om brevstemmeprotokollers indhold og  

 udformning Indenrigsministeriet har endvidere udsendt vejledning nr. 188 af 8.  

 oktober 1990 om brevstemmeafgivning på danske skibe i udenrigsfart og danske  

 havanlæg.
Bilag 3 Vejledning ved folkeafstemningen den 28. maj 1998 Der stemmes om det af Folketinget vedtagne forslag til lov om ændring af  

 lov om Danmarks tiltrædelse af De Europæiske Fællesskaber (Danmarks ratifikation af Amsterdam-Traktaten om ændring af Traktaten om  

 Den Europæiske Union, Traktaterne om oprettelse af De Europæiske Fællesskaber  

 og visse tilknyttede akter) INDHOLDSFORTEGNELSE 1. Indledning 2. Oversigt over opgavefordelingen ved  

 folkeafstemninger 2.1. Kommunalbestyrelsens opgaver 2.2. Valgbestyrelsens opgaver 3. Oversigt over tidsfristerne ved folkeafstemningen  

 den 28. maj 1998 4. Valgret, valglister og valgkort 4.1. Valgret 4.2. Maskinel udarbejdelse af valglister 4.3. Manuel berigtigelse af valglisten som følge af mangler m.v.  

 vedrørende indberetning til CPR 4.4. Manuel optagelse på valglisten i øvrigt 4.5. Manuel slettelse af valglisten i øvrigt 4.6. Særligt om flytning mellem kommuner senere end den 10. maj 1998  

 henholdsvis flytning inden for kommunen senere end den 7. maj 1998 4.7. Særligt om tilflytning fra udlandet m.v. senere end den 10. maj 1998 4.8. Udsendelse af valgkort 4.9. Indsigelser vedrørende valgkort og valglister 5. Valg m.v. af valgbestyrelser, valgstyrere og  

 tilforordnede vælgere 5.1. Valgbestyrelser 5.2. Valgstyrere 5.3. Tilforordnede vælgere 5.4. Diæter 6. Stemmesedler og opslag 7. Afstemning på afstemningsdagen 7.1. Kommunalbestyrelsens forberedelse af afstemningen 7.2. Den almindelige fremgangsmåde ved stemmeafgivningen 7.3. Reglerne om hjælp til stemmeafgivningen 7.4. Opretholdelse af ro og orden i stemmelokalerne 7.5. Agitation ikke tilladt i stemmelokalerne m.v.
7.6. Indsamlinger på afstemningsstederne 7.7. Andre afstemninger samtidig med folkeafstemninger 8. Brevstemmeafgivning 8.1. De generelle regler om brevstemmeafgivning her i landet 8.2. Særligt om brevstemmeafgivning på folkeregistrene 8.3. Særligt om brevstemmeafgivning på sygehuse og i kriminalforsorgens  

 anstalter og arresthusene 8.4. Særligt om brevstemmeafgivning på plejehjem m.v., i ældreboliger og i  

 vælgerens hjem 8.5. Særligt om brevstemmeafgivning på mindre øer, herunder Christiansø 8.6. Brevstemmeafgivning på Færøerne, i Grønland, i udlandet, på danske  

 skibe i udenrigsfart og på danske havanlæg 8.7. Modtagelse og kontrol af brevstemmer 9. Opgørelse af afstemningen i opstillingskredsen 9.1. Stemmeoptælling på afstemningsstedet 9.2. Bedømmelse af stemmesedler 9.3. Valgstyrernes afstemningsbog 9.4. Indberetning til Indenrigsministeriet på afstemningsaftenen 9.5. Fintælling i opstillingskredsen 9.7. Indsendelse af valgbogskopi til Indenrigsministeriet 10. Opbevaring og kassation af afstemningsmateriale.  

 Afholdelse af udgifterne ved afstemningen 11. Formularer m.v. til brug ved afstemningen Bilag Bilag 1. Oversigt over bekendtgørelser og cirkulærer om folkeafstemninger  

 udstedt i henhold til lov om valg til Folketinget, jf. lovbekendtgørelse nr.  

 488 af 11. juni 1997 Bilag 2.(*1) Bekendtgørelse om stemmesedler til brug ved folkeafstemninger Bilag 3. Manuskript til opslag til stemmerum og stemmelokaler ved  

 folkeafstemningen den 28. maj 1998 Bilag 4. Cirkulære om brevstemmeprotokollers indhold og udformning Bilag 5. Bekendtgørelse om bedømmelse af stemmesedler afgivet til  

 folkeafstemninger (*1) Bilagene 2, 4 og 5 er udeladt her, da de har været offentliggjort i  

 henholdsvis Lovtidende A, som nummer 170 af 11. marts 1992, nummer 64 af 3.  

 maj 1989, og som nummer 298 af 23. april 1992, samt forefindes i  

 Retsinformation.
