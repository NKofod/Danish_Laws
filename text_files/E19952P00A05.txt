 A.E.1 Renteudgifter mv.
 A.E.1 Renteudgifter mv.
 Renteudgifter er fradragsberettigede efter Statsskattelovens § 6e.  

 Fradragsretten efter SL § 6e forudsætter, at der er tale om renteudgifter.  

 Hverken SL eller skattelovgivningen iøvrigt indeholder nogen skattemæssig  

 begrebsbestemmelse af "renteudgifter". Derimod er der i praksis  

 skabt en almindelig rentedefinition.
Efter denne anerkendes en renteudgift kun som beløb, der er et sædvanligt  

 periodisk vederlag til kreditor - beregnet som en bestemt procentdel af den  

 til enhver tid værende gæld - for at stille kapital til disposition, jf.
UfR  

 1960, 589 H, lsr. 1971.65 samt en bindende forhåndsbesked gengivet i SKAT  

 1989.4.351 (TfS 1989, 288). Se nedenfor om betingelser for rentefradrag.
Fradragsberettigede renteudgifter kan fratrækkes for såvel private som  

 erhvervsmæssige gældsforhold.
Fradraget foretages som hovedregel i  

 kapitalindkomsten jf.
PSL § 4, stk. 1, nr. 1. For bankierer, vekselerer og  

 personer, der driver næring med finansiering mv. kan fradrag dog foretages i  

 den personlige indkomst, jf.
PSL § 4, stk. 3. Vedrørende rentefradrag for  

 personer der driver selvstændig erhvervsvirksomhed under virksomhedsordningen  

 henvises til E.G.1.4.1. Den periodemæssige placering af fradragsberettigede  

 renteudgifter følger af LL § 5, som er nærmere omtalt nedenfor under afsnit  

 A.E.1.1.2.
 Ved beregning af skattelempelse i henhold til en  

 dobbeltbeskatningsoverenskomst eller efter LL § 33, skal der ved opgørelsen  

 af den lempelsesberettigede udenlandske indkomst bl.a. fratrækkes de  

 renteudgifter, der kan anses for at vedrøre denne indkomst, jf. afsnit D.C.3.  

 hvor reglerne i LL § 33F og LL § 5D er omtalt.
Udover egentlige renteudgifter er der særlige regler for provisioner og  

 kreditafgifter, jf.
LL § 8, stk. 3 og den nærmere omtale under afsnit  

 A.E.1.3.
 Vederlag i form af kursgevinster ved at få eller stille kapital til  

 rådighed er nærmere omtalt under afsnit A.D.2.
A.E.1.1 Betingelser for rentefradrag Renteudgifter er ifølge rentedefinitionen vederlag for gæld.  

 Gældsforholdet skal indeholde en retlig bindende forpligtelse, såvel til at  

 betale en gæld, som til at forrente denne, jf. lsr. 1939.73, 1955.76 og TfS  

 1995, 542. I fiktive låneforhold vil der ikke kunne foretages fradrag for en  

 beregnet rente.
Se herom afsnit A.E.1.4.4.
A.E.1.1.1 Retlig forpligtelse Heri ligger for det første at der skal være tale om et retlig forpligtende  

 gældsforhold, hvori der er stiftet en reel fordring på skyldneren.
En  

 vurdering heraf vil bl.a. omhandle tilbagebetalingspligten, der ikke må være  

 knyttet til uvisse fremtidige betingelser.
Grundlaget for forpligtelsen er  

 bedømt i en række afgørelser, hvor der har været et nært slægtskabsforhold  

 mellem debitor og kreditor.
Se lsr. 1983.150, hvor Landsskatteretten på  

 grundlag af de tilvejebragte oplysninger herunder bl.a. det mellem parterne  

 bestående familieforhold samt lånearrangementets usædvanlige karakter nægtede  

 fradrag.
Se desuden lsr. 1975.176, 1978.200, 1978 201. En usikker adskillelse  

 mellem kreditor og debitor kan således give anledning til, at vurdere om  

 grundlaget for forpligtelsen udspringer af en reel fordring.
I VLD af 21.  

 mar. 1980 (skd. 56.53) ansås en skatteyder for berettiget til at foretage  

 fradrag for renteudgifter i henhold til et pantebrev udstedt i 1970 til  

 svigerfaderen ved en ejendomshandel.
Svigerfaderen gaveoverdrog ultimo 1973  

 pantebrevet til skatteyderens datter.
Det blev godtgjort, at der påhvilede  

 skatteyderen en retlig forpligtelse til at udrede rentebeløbene i  

 overenstemmelse med pantebrevets indhold.
I UfR 1982, 618 H, blev fradrag for  

 renter af anlægsudgifter ved kloakering ikke anerkendt fuldt ud, da gælden i  

 en årrække ikke var aktuel for de enkelte grundejere.
I TfS 1990, 149 H blev  

 en renteudgift ikke anerkendt som fradragsberettiget, da der ikke var tale om  

 en retligt forbindende forpligtelse.
I TfS 1995, 640 blev fradrag for en  

 renteudgift tillagt den ene part fuldt ud selvom en tidligere samlever ikke  

 var frigjort overfor en af kreditorerne en kreditforening.
Klageren havde ved  

 tinglyst skøde overtaget den tidligere samlevers halvdel af ejendommen, og  

 havde sidenhen betalt samtlige prioritetsydelser.
For det andet skal der være  

 tale om reelle renteudgifter, i modsætning til en beregnet rente der - helt  

 eller delvist - ikke er et vederlag til kreditor for at stille kapital til  

 disposition, men bliver udredt for at tilgodese andre hensyn.
For at  

 nedbringe sin kassekredit lånte en skatteyder et beløb af sin datter, med en  

 aftalt forrentning på 25% p.a.
Forrentningen fandtes unormal høj, samt at der  

 forelå en ikke fradragsberettiget understøttelse fra faderen til datteren.  

 Skatteyderen blev derfor kun anset for berettiget til at fradrage 12% p.a. af  

 lånet svarende til den renteudgift, der var sparet på hans kassekredit, lsr.  

 1977.655.
 En beregnet rente, der alene har til formål at udligne forskellen mellem  

 et ud- og indbetalingstidspunkt, f.eks. mellem flere arvinger i et dødsbo  

 eller flere deltagere i et fælles projekt, kan ikke anerkendes skattemæssigt.  

 Se UfR 1970, 8 H hvor en arving ikke kunne fratrække en mellemrente, samt  

 lsr. 1977.185 hvor hustruens andel af et rentetilsvar i forbindelse med  

 bodeling ved skilsmisse ikke ansås for fradragsberettiget.
Et rentekrav der i det væsentligste beror på skyldnerens egen afgørelse og  

 ikke på kreditors fordring, kan ikke godkendes som en fradragsberettiget  

 renteudgift, se hertil TfS 1995, 542., hvor en renteforhøjelse ikke blev  

 tillagt skattemæssig virkning, da renten ikke udsprang af en retlig  

 forpligtelse til at forrente en gæld, udover den i låneforholdet oprindelige  

 aftalte rente.
Se endvidere UfR 1963, 734 H, samt lsr. 1982.74.
Det er uden betydning for fradragsretten, hvorfra skyldneren har fået  

 midlerne til betalingen.
Der er således fradragsret for renter, selvom  

 midlerne til betalingen hidrører fra skattefri tilskud, jf. skd. 39.291 (Skd.  

 1976, 113).
A.E.1.1.2 Renten skal være forfalden Renter fratrækkes som hovedregel når de forfalder, jf.
LL § 5, stk. 1.  

 Forfaldstiden er som udgangspunkt det betalingstidspunkt, der er aftalt i  

 gældsforholdet.
Se skm. cirk. nr. 96 af 22. juni 1993, pkt. 8.1.1.
 Forfaldne renter kan fratrækkes, hvadenten de faktisk betales eller blot  

 debiteres den pågældende konto.
 Ved afgørelsen af om et rentebeløb er forfaldent og dermed  

 fradragsberettiget, eller om der på forhånd er givet henstand med  

 rentebetalingen, således at forfaldstidspunktet anses for udskudt, kan der  

 bl.a. lægges vægt på, om der skal beregnes rentes rente, se lsr. 1978.196.
 Ved HD af 18. dec. 1987, SKAT 1988.2.72 (TfS 1988, 29), blev det antaget,  

 at der i et låneforhold mellem en mor og en søn var ydet en tidsubestemt  

 henstand med rentebetalingerne, hvorfor sønnen ikke havde fradragsret for  

 beløbene.
 Procesrente betalt i henhold til lov nr. 583 af 1.9.1986 om renter ved for  

 sen betaling mv. er fradragsberettigede på forfaldstidspunktet.
 Morarenter af for sent betalte ydelser til kreditforeninger mv. kan  

 trækkes fra i opkrævningsåret.
Forudforfaldne renter LL § 5, stk. 2 Forfalder renter for en længere periode, f.eks ved låneoptagelsen kan der  

 kun ske fradrag for renteudgifter, der vedrører det pågældende indkomstår.
 Efter LL § 5, stk. 2 kan renteudgifter, som vedrører en længere periode  

 end 6 måneder, og som forfalder mere end 6 måneder før udløbet af perioden,  

 ikke fradrages på det aftalte forfaldstidspunkt, men skal fordeles over den  

 periode, renten vedrører.
Bestemmelsen medfører, at den enkelte skatteyder ved siden af lån, hvor  

 renterne fradrages efter forfaldsprincippet, kan have andre lån, for hvilke  

 rentefradraget fordeles over den periode, renten vedrører.
Afgørende er  

 vilkårene i den enkelte låneaftale.
 Der opstilles to betingelser, som begge skal være opfyldt, for at  

 fradraget for forudforfaldne renter skal fordeles efter LL § 5, stk. 2:
1. at renterne vedrører en længere periode end 6 måneder, og 2. at renterne forfalder mere end 6 måneder før udløbet af perioden.
En skatteyder havde optaget to veksellån ultimo 1984 og 1985. I begge  

 tilfælde var låneoptagelsen tilrettelagt således, at skatteyderen skulle opnå  

 mulighed for fradrag af èt års rente.
Selvom rentebetalingen (i begge  

 tilfælde) formelt var opdelt i to samtidig indgåede aftaler om forfaldsdage  

 med en uges mellemrum anså Landsskatteretten lånearrangementerne for omfattet  

 af LL § 5, stk. 2, hvorfor renterne skulle periodiseres, t&s nyt  

 1991.14.780 (TfS 1991, 314).
 LL § 5, stk. 2, har virkning for renter af gæld, der stiftes eller  

 forlænges efter den 14. marts 1984, eller gæld, hvor de oprindeligt aftalte  

 vilkår ændres efter denne dato.
Fordelingen af rentefradraget har betydning for såvel indkomst- som  

 formueopgørelsen.
Den del af en forudforfalden rente, der efter § 5, stk. 2,  

 ikke kan fradrages i indkomsten i det år indkomst- og formueansættelsen  

 vedrører, men først i et senere indkomstår, skal medregnes som et aktiv i  

 formueopgørelsen.
Aktivets størrelse svarer til det rentebeløb, der kommer  

 til fradrag i senere indkomstår.
Se skm. cirk. nr. 96 af 22. juni 1993, pkt.  

 8.1.12.
Debitor ikke solvent - LL § 5, stk. 7 Ifølge LL § 5, stk. 7 kan renteudgifter først fratrækkes i det indkomstår,  

 hvor betaling sker, såfremt renteudgifter vedrørende tidligere indkomstår i  

 samme gældsforhold endnu ikke er betalt ved udgangen af det indkomstår,  

 indkomstopgørelsen vedrører.
Det vil med andre ord sige, at ikke betalte  

 renter kan fradrages, hvis den skattepligtige kun er i restance med  

 renteudgifter for det aktuelle indkomstår.
 I tilfælde af konkurs har skatteyderen ikke fradrag for de renteudgifter,  

 der indgår i konkursindkomsten, se E.L.
Eksempel Den skattepligtige opnår i år 1 (= stiftelsesåret) fradrag for den  

 forfaldne rente, selv om der ikke er betalt noget beløb.
 I år 2 betales 6.000 kr., som afskrives på restancen for år 1. Da der er  

 en yderligere restance vedrørende år 1, udskydes fradragsretten i år 2, og  

 den skattepligtige kan derfor ikke fradrage noget beløb i år 2.
 I år 3 betales 18.000 kr., der dækker både restancen fra år 1 og år 2.  

 Rentebeløbet, der forfaldt i år 2, kan derfor nu fradrages med 12.000 kr., og  

 selv om ingen del af renten, der forfaldt i år 3, er betalt, kan renten  

 fratrækkes fuldt ud, idet der ikke er restancer for tidligere år.
 Forfaldne og betalte renter kan fratrækkes i betalingsåret, selv om der  

 henstår ubetalte renter af gælden vedrørende tidligere indkomstår, SKAT  

 1988.11.688 (TfS 1988, 616).
Renter til et pengeinstitut, en bankier eller vekselerer anses i denne  

 forbindelse for betalt, såfremt rentetilskrivningen ikke medfører, at  

 kreditten overstiger det aftalte maksimum.
En kassekredits maksimum beror på  

 den indbyrdes aftale mellem den skattepligtige og pengeinstituttet.
De  

 renteudgifter, der debiteres en kassekredit ud over det aftalte maksimum,  

 anses som udgangspunkt for ikke betalte.
Hvis kassekredittens maksimum  

 efterfølgende forhøjes, anses renteudgifterne for betalt, såfremt de ligger  

 inden for det nye maksimum.
Der lægges i denne forbindelse vægt på, hvad  

 fordringshaverens kontoudtog udviser.
Reglen om, at betaling i visse tilfælde  

 anses at foreligge ved den blotte debitering på en kassekredit eller  

 lignende, anses som udtryk for, at kassekreditten indenfor det aftalte  

 maksimum tilsigter at give kontohaveren et reelt betalingsmiddel.
Såfremt en  

 efterfølgende udvidelse af kreditten alene tilsigter at skabe dækning for  

 pengeinstituttets rentedebitering og således ikke er udtryk for en reel  

 udvidelse af kreditten, antages egentlig betaling dog ikke at foreligge.
Det  

 må bero på en konkret vurdering af årets samlede bevægelser på  

 kassekreditten, om der er renter i restance fra tidligre indkomstår.
 Debitering af morarenter på en løbende kredit hos andre kreditorer, f.eks.  

 hos en vareleverandør, kan derimod ikke sidestilles med betaling.
Hvis kreditor og debitor har indgået en aftale om udskydelse af betalingen  

 inden forfaldsdatoen, så udskydes rentefradragsretten også.
Indgås aftalen  

 derimod efter forfaldsdatoen, er der fradragsret for renterne.
Fradragsretten for ikke betalte renter udskydes ikke, hvis den  

 skattepligtige kan godtgøre, at han ved udgangen af det indkomstår,  

 indkomstopgørelsen vedrører, var i stand til at betale forfalden gæld eller  

 stille betryggende sikkerhed herfor i sine aktiver.
Omvendt udskydes  

 fradragsretten til betalingstidspunktet, når den skattepligtige ikke kan  

 opfylde sine gældsforpligtelser.
Dette er som udgangspunkt tilfældet, hvis  

 den skattepligtige er erklæret konkurs eller har standset sine betalinger.  

 Manglende evne til at opfylde gældsforpligtelserne foreligger også ofte, når  

 der ved udlæg eller tvangsauktion ikke har kunnet opnås dækning hos den  

 skattepligtige.
Betingelsen for at udskyde fradragsretten må endvidere anses  

 for opfyldt, når den skattepligtige erkender at være insolvent.
 LL § 5, stk. 7, er nærmere omtalt i skm. cirk. nr. 96 af 22. juni 1993  

 pkt. 8.1.5. og 8.1.6.
Effektiv betaling LL § 5, stk. 7, udskyder fradragstidspunktet for forfaldne renter til det  

 tidspunkt, hvor debitor betaler i penge.
Det betyder, at fradragsretten for  

 forfaldne, ikke betalte renter ikke genopstår ved akkord, gældssanering eller  

 lignende, men kun ved faktisk betaling, SKAT 1988.4.231 (TfS 1988, 206).
A.E.1.1.3 Rentefradrag ved gældseftergivelse - LL § 5, stk. 9 Note: I den trykte udgave er dette punktnummer fejlagtigt angivet som  

 A.E.1.2.
 Ved lov nr. 412 af 14. juni 1995 er der indført en ny regel i  

 Ligningslovens § 5. LL § 5, stk. 9 begrænser fradragsretten for renter  

 omfattet af låneforhold, hvori skyldneren opnår gældseftergivelse.  

 Bestemmelsen blev indført, da den gældende praksis for rentefradrag i  

 tilfælde af delvis betaling af en gæld ikke fandtes rimelig.
Loven har virkning for aftaler og kendelser om gældseftergivelse, som er  

 indgået efter lovens ikrafttræden.
Loven trådte i kraft den 15. juni 1995.
 Se om den praksisskabte regel gældende indtil lovens ikrafttræden, t&s  

 nyt, 1991 nr. 11 og skat, 1988, nr. 3.
Begrænsningen indtræder for alle låneforhold hvor skyldneren opnår en  

 gældseftergivelse der medfører en nedskrivning af gælden f.eks. ved  

 tvangsakkord, frivillig akkord, gældssanering og enkeltstående  

 gældseftergivelser ved aftale med en enkelt eller enkelte kreditorer.
LL § 5,  

 stk. 9. 1. pkt., begrænser fradragsretten for renter af gæld omfattet af  

 nedsættelsen således at det oprindelige forhold mellem hovedstol og renter af  

 den samlede gæld før nedsættelsen fastholdes.
 Eksempel:
 Ved indkomstopgørelsen for år 1 fratrækkes årets påløbne forfaldne renter  

 på 50.000 kr.
 Den samlede gæld er på 400.000 kr., hvoraf 100.000 kr. er påløbne renter.  

 Gælden nedsættes til 50 % dvs. til 200.000 kr.
Efter § 5, stk. 9 vil skatteyderen - efter betaling af den nedsatte gæld -  

 være berettiget til et fradrag på 50 % af den oprindelige rentedel før  

 nedsættelsen, i eksemplet 50 % af 100.000 kr. i alt 50.000 kr.
Da  

 skatteyderen i eksemplet foretog fradrag for forfaldne renter i år 1, kan der  

 ikke foretages yderligere fradrag.
 Det følger af § 5, stk. 9, 2. pkt., at skatteyderen kan opretholde fradrag  

 for forfaldne ikke betalte renter selvom om nedsættelsen har bevirket, at  

 rentedelen efter nedsættelsen er mindre end det allerede foretagne fradrag.  

 Hvis gælden i ovenstående eksempel blev nedsat med 75 % ville det således  

 ikke medføre regulering af den tidligere skatteansættelse.
 Eksempel:
 Ved indkomstopgørelsen for år 1 fratrækkes årets påløbne renter på 50.000  

 kr.
Den samlede gæld er på 400.000 kr., hvoraf 100.000 kr. er påløbne renter.  

 Gælden nedsættes med 75 % dvs. til 100.000 kr.
Skatteyderen vil efter  

 nedsættelsen være berettiget til et fradrag på 25.000 kr. dvs. 25 % af den  

 oprindelige rentedel på 100.000 kr.
Der kan som i eksemplet ovenfor ikke  

 foretages fradrag, da dette blev foretaget i år 1. Selvom rentedelen efter  

 gældseftergivelsen er mindre end det i år 1 foretagne fradrag på 50.000 kr.  

 skal der ikke ske genoptagelse, da den samlede nedsatte gæld på 100.000 kr.  

 stadig overstiger det allerede foretagne fradrag.
Dog kan skatteyderen ikke  

 opretholde fradrag som måtte overstige den samlede nedsatte gæld.
Her vil der  

 være grundlag for at ændre skatteansættelsen.
Parternes frie adgang til at træffe bestemmelse om fordeling af  

 indbetalinger, der foretages efter gældsnedsættelsen, på henholdsvis  

 hovedstol og rentedel er ikke ændret.
Fradragstidspunktet for renter efter  

 nedsættelsen afgøres efter de almindelige regler herom jf.
LL § 5, stk. 1. og  

 stk. 7. Har skatteyderen - før gældsnedsættelsen - foretaget fradrag for  

 forfaldne men ubetalte renter, er der efter nedsættelsen tale om en  

 restancesituation, hvorefter fradragsretten afgøres efter LL § 5, stk. 7.  

 Gældsnedsættelsen konstituerer således ikke et nyt låneforhold.
Forældelse af rentekrav I det omfang der gives fradrag for ikke betalte renter, skal der ske  

 efterbeskatning heraf, når kreditors krav på renterne forældes.
Se dog hertil  

 afsnit A.K.4.6 om genoptagelse af skatteansættelsen uden anmodning.
Se  

 endvidere reglerne om, fradrag for renter omfattet af gældseftergivelse.
Det  

 vil normalt sige i det 5. indkomstår, efter at renterne er fratrukket ved  

 indkomstopgørelsen.
Der må på baggrund af skyldnerens økonomiske forhold på  

 forældelsestidspunktet foretages en bedømmelse af gældens værdi på dette  

 tidspunkt, og den skattepligtige fordel ansættes til denne værdi, jf.
HD af  

 30. juni 1988 (TfS 1988, 366). Se nærmere SD-cirk. 1988-43.
 Krav på rente er en selvstændig fordring, der kan forældes uafhængigt af  

 hovedfordringen og eventuelt efter andre regler end denne (rentefordringen 5  

 år - hovedfordringen 20 år, hvis der foreligger særligt retsgrundlag). Ved  

 hovedfordringens forældelse bortfalder også rentekrav, selv om disse ikke  

 ville være forældede, hvis de blev bedømt som selvstændige fordringer (dette  

 gælder dog ikke, hvis der er udstedt rentekuponer).
 Om eventuel suspension og afbrydelse af forældelsen, se A.K.5.
A.E.1.1.4 Gælden skal påhvile den skattepligtige Note: I den trykte udgave er dette punktnummer fejlagtigt angivet som  

 A.E.1.1.3.
Der foreligger kun et gældsforhold for såvidt angår den debitor, der  

 hæfter direkte for gælden overfor kreditor.
At debitor lægger rentebetalingen  

 over på andre bevirker ikke, at fradragsretten videreføres til disse, se lsr.  

 1975.175, hvor fradrag for renteudgifter ikke godkendtes i et tilfælde, hvor  

 der blev optaget lån til finansiering af ombygning af en ejendom, som ejedes  

 af skatteyderens moder.
Låneoptagelsen skete i moderens navn og med  

 ejendommen som pantsikring, medens det var aftalt at sønnen skulle betale  

 alle ydelser vedrørende lånene samt stigningen i ejendomsudgifterne.
Et papirløst par drev en virksomhed, der tilhørte den ene part.
Da gælden  

 i virksomheden kun påhvilede den pågældende skulle hele rentefradraget  

 foretages i dennes indkomst, skd. 52.38, se endvidere t&s nyt 1991.2.86  

 (TfS 1991, 60) og Told-Skat Nyt 1992.21.637 (TfS 1992, 195).
Det er således en forudsætning for fradrag, at renterne udredes af den der  

 er debitor i skyldforholdet og gældsforpligtelsen skal være aktuel, SKAT  

 1988.7.404 (TfS 1988, 394),se tillige lsr. 1974.64. Til belysning heraf  

 foreligger en række afgørelser, hvor andelshavere nægtes fradrag for  

 renteudgifter, som udredes af dem, men vedrører en gæld, der påhviler  

 andelsselskabet eller - foreningen, se bl.a UfR 1960, 355 H og ØLD af 17. maj  

 1967 (skd. 4.30), (skatteyderen fik medhold i Højesteret, jf.
TfS 1993, 414).
 Om andelsbolighaveres fradrag for rente af gæld til andelsboligforeningen  

 henvises endvidere til SD-cirk. 1982-2. Se endvidere SD-cirk. 1983-47 om  

 ligestilling af aktionærer i boligaktieselskaber med andelsbolighavere i  

 andelsboligforeninger.
HD af 6. april 1979 (UfR 1979, 469) vedrører et tilfælde hvor en  

 grundejerforening havde optaget et byggemodningslån i en bank.
Retten fandt,  

 at der i henhold til foreningens vedtægter påhvilede de enkelte medlemmer en  

 aktuel gæld over for foreningen samt en forpligtelse til at forrente gælden  

 med den af banken (over for foreningen) krævede rentesats.
Se tilsvarende  

 lsr. 1979.88.
Medlemmerne af en ejerlejlighedsforening, der optog lån til  

 vedligeholdelse af ejendommen, kunne hver for sig fradrage renter for en del  

 af lånet, idet det enkelte medlem var debitor for så stor en del af lånet,  

 som svarede til fordelingstallet for den pågældendes lejlighed.
Lånet skulle  

 optages som et samlet lån med angivelse af hvert medlem som debitor for en  

 andel, der svarede til lejlighedens fordelingstal, og således at medlemmerne  

 hæftede solidarisk for det samlede beløb.
Ejerforeningen foretog i sit  

 regnskab den samme opdeling af lånet og bogførte den rente, som banken  

 beregnede sig på en konto for hvert enkelt medlem i forhold til fordelingstal  

 og opkrævede renten hos hver enkelt.
En ejerforening kan optage fælleslån således, at der opnås  

 rentefradragsret for de enkelte medlemmer i forhold til deres fordelingstal,  

 blot ved at foreningen over for långiveren i lånedokumentet tegnes af  

 bestyrelsen.
Det er ikke nødvendigt at påføre de enkelte ejeres navne på  

 lånedokumentet.
Den skattemæssige stilling ændres ikke ved at nogle af  

 medlemmerne ikke ønsker at deltage i den fælles låneoptagelse, fordi de vil  

 betale deres andel på anden måde.
Derimod kunne medlemmerne af en ejerlejlighedsforening, der ville købe en  

 lejlighed i ejendommen til brug som funktionærbolig, ikke hver for sig  

 fradrage deres andel (efter fordelingstal) af renteudgifterne vedrørende  

 prioritetsgælden i funktionærlejligheden, idet der ikke ansås at påhvile de  

 enkelte medlemmer en aktuel gældsforpligtelse.
Hverken overfor ejerforeningen  

 eller over for panthaverne i funktionærlejligheden, som foreningen skulle stå  

 som køber af, jf.
SKAT 1986.10.616 (TfS 1986, 561).
 En i en grundmodningsudgift inkluderet anlægsrente, der blev opkrævet over  

 ejendomsskattebilletten, var ikke fradragsberettiget, da der ikke var tale om  

 renter af en skatteyderen påhvilende gæld, men om en del af byggeudgiften,  

 lsr. 1976.65.
 Tilsvarende ansås en skatteyders betaling af byggemodningsudgifter i sin  

 helhed for en del af den samlede købesum for grunden, selv om byggeselskabet  

 havde beregnet renter af hans og øvrige køberes andel af de samlede  

 byggemodningsudgifter, lsr. 1981.90.
En skatteyder erhvervede i 1969 en ejendom, hvor der pantstiftende var  

 tinglyst en udstykningsdeklaration til sikkerhed for bl.a. kloakbidrag. 6 år  

 senere blev det fastsat, i hvilket omfang grundejerne skulle bidrage til  

 omkostningerne.
Udstykningsdeklarationen ansås ikke for en selvstændig,  

 aktuel gældsforpligtelse, idet der først i 1975 blev hjemmel til at opkræve  

 anlægsudgifterne, herunder påløbne renter, HD af 10. maj 1982 (skd. 64.9).
 Et finansieringsselskabs krav på renter af en byggekredit til bygning af  

 en trawler blev anset for fradragsberettiget for partrederne, uanset at  

 trawleren aldrig blev færdiggjort eller leveret på grund af værftets konkurs,  

 VLD af 18. feb. 1982 (skd. 74.410).
En forbrugsforenings virksomhed bestod i at indgå overenskomst med  

 virksomheder indenfor visse brancher om finansiering af medlemmernes køb af  

 forbrugsgoder.
Når medlemmerne foretog indkøb, kunne betaling ske med en  

 rekvisition udleveret af foreningen.
Rekvisitionen var påført et  

 maksimumsbeløb, og det beløb, foreningen herved lagde ud for medlemmet skulle  

 afvikles med en fast månedlig rate, og ved køb, der betaltes over 24 måneder  

 eller længere tillagdes rente.
Medlemmerne havde fradragsret for renterne,  

 idet der skete et reelt udlæg til medlemmet fra foreningen, og medlemmet  

 forpligtede sig ved tilbagebetalingen til at erlægge en rente inkluderet i  

 den månedlige ydelse.
 Det godtgørelsesbeløb, som banker og sparekasser beregner sig ved  

 udbetaling på anfordring af beløb indsat på konti med opsigelse, betragtes  

 efter praksis som reduktion af renteindtægten, lsr. 1966.147.
 Den renteudgift en obligationskøber afholder (beregnet rente fra sidste  

 forfaldstermin og indtil købsdagen) fratrækkes i betalingsåret LL § 5C, se  

 A.D.1.1.
Ved kapitaludvidelse i aktieselskaber betaler ny aktionærer en rente fra  

 begyndelsen af det løbende regnskabsår til tegningsdagen for at kunne deltage  

 på lige fod med de gamle aktionærer i vedkommende regnskabsårs  

 udbyttefordeling.
Den rente kan fratrækkes i det indkomstår, i hvilket  

 beløbet forfalder.
Tvangsauktion De renteudgifter (og ejendomsskatter), der er påløbet før auktionen kan  

 ikke fratrækkes af auktionskøberen, idet sådanne ydelser - når de skal  

 betales af erhververen - må anses for at være en del af anskaffelsessummen,  

 jf.
HD af 6. sept. 1984 (skd. 71.867).
 Ved køb af fast ejendom på tvangsauktion i tilfælde hvor der afholdes 2.  

 auktion, får køberen fradrag for renter fra tidspunktet for afholdelse af 2.  

 auktion, hvis køberen først byder på denne auktion, eller hvis køberen på 2.  

 auktion ikke længere er bundet af sit bud på 1. auktion, fordi den 6 ugers  

 frist, som gælder ifølge pkt.4 i justitsministeriets bek. nr. 652 af 15. dec.  

 1978 om tvangsauktionsvilkår, er udløbet.
 Hvis køberen, der erhverver adkomst til ejendommen på 2. auktion, stadig  

 er bundet af sit bud afgivet på 1. auktion, anses erhvervelsen af ejendommen  

 at være sket på 1. auktion med den virkning, at renter, der er påløbet i  

 tiden mellem 1. og 2. auktion, kan fratrækkes i køberens indkomstopgørelse,  

 jf. lsr. 1985.161 (TfS 1985, 503).
 En panthaver, der havde overtaget ejendommen til brugeligt pant, ansås  

 først for at have erhvervet adkomst til ejendommen på 2. auktion, hvor han  

 var højestbydende ved et overbud i forhold til 1. auktion.  

 Rentefradragsretten indtrådte dermed først fra dette tidspunkt, lsr. 1986.19  

 (TfS 1985, 745).
En række personer genkøbte samlet på tvangsauktion en ejendom for at  

 bevare de grunde, de hver for sig havde købt.
Landsskatteretten fandt, at det  

 var de enkelte personer, der havde erhvervet ejendommen - og ikke en  

 »genkøbsforening« - og at de pågældende havde påtaget sig  

 selvstændige gældsforpligtelser over for kreditorerne, hvorfor de blev anset  

 for berettigede til individuelle rentefradrag, lsr. 1976.62.
En skatteyder blev anset berettiget til fradrag for renter der var påløbet  

 i tiden fra sidste terminsdag til tvangsauktionsdagen, idet Landsskatteretten  

 fandt, at renterne var forfaldne ved skatteyderens misligholdelse overfor  

 panthaverne, samt at der var fradragsret for de renter, der var påløbet  

 indtil auktionsdagen, i det omfang renterne var dækket af budsummen, jf.
SKAT  

 1985.11.310.
 Renterestancer der berigtiges kontant i forbindelse med tvangsauktion over  

 fast ejendom kan fratrækkes af tvangsauktionssælgeren.
Budsummen, der omfatter restgæld og afdragsrestancer samt renterestancer i  

 op til et år på hver prioritet, er det beløb, som tvangsauktionssælgeren  

 afstår ejendommen for, jf. tinglysningslovens § 40, stk. 4. Budsummen  

 omfatter herudover påløbne endnu ikke forfaldne renter.
Det er derfor i  

 princippet tvangsauktionssælgeren, der betaler renterestancerne med ret til  

 fradrag for de renterestancer, som bliver berigtiget kontant i forbindelse  

 med tvangsauktionen.
 Sælgerens fradragsret begrænses ikke af LL § 5, stk. 7, for renter, som er  

 omfattet af budsummen og derfor berigtiges kontant i forbindelse med  

 tvangsauktionen.
Fratrukne ikke-betalte, forfaldne renter, der ikke omfattes af budsummen,  

 vil tvangsauktionssælger blive beskattet af i det år, hvor rentekravet  

 forældes, dvs. normalt 5 år senere, jf.
SKAT 1987.6.448 (TfS 1987, 348). Se  

 dog afsnit A.K.4.6.
Ejendomskøb I lsr. 1977.182 og 183 anses nogle påståede rentebeløb ved køb af ejendom  

 som finansieringstillæg og dermed en ikke fradragsberettiget del af  

 ejendommens anskaffelsessum.
Samme resultat kom man til i VLD 3. marts 1980 (skd. 55.311): En ingeniør  

 indgik aftale med en ejendomshandler om opførelsen af et parcelhus på en  

 grund, der tilhørte ejendomshandleren.
I forbindelse med byggeriet optog  

 ejendomshandleren et byggelån, som ingeniøren skulle afholde udgifterne til,  

 dog således, at endelig afregning først skulle ske efter endt prioritering af  

 ejendommen.
Ingeniøren overtog grunden og huset og betalte udover købesummen  

 bl.a. de påløbne byggelånsrenter med i alt 28.918 kr.
Retten anså parternes  

 aftale som en aftale om køb af et færdigt hus, hvis købesum var fastsat til  

 kostprisen for såvel grund som bygninger med alle påløbne omkostninger,  

 herunder de påløbne byggelånsrenter, som først blev betalt ved indfrielsen af  

 byggelånet efter byggeriets afslutning, og derfor måtte betragtes som en del  

 af købesummen for huset og ikke som renter af en ingeniøren over for banken  

 eller ejendomshandleren påhvilende aktuel gældsforpligtelse.
 En skatteyder blev dog anset for berettiget til fradrag af renterne af et  

 byggelån, der var optaget i en anden persons navn, idet han over for den  

 formelle låntager hæftede for alle med byggeriet forbundne omkostninger,  

 herunder for renter af byggelånet, VLD af 18. okt. 1978 (skd. 51.
 272).
Ved ejendomsoverdragelser vil der i reglen foreligge en  

 refusionsopgørelse, der med udgangspunkt i en bestemt skæringsdato fordeler  

 prioritetsydelser, skatter mv. mellem sælger og køber.
Normalt vil  

 skæringsdatoen ligge efter tidspunktet for aftalen om ejendomsoverdragelsen.  

 I sådanne tilfælde vil refusionsopgørelsens fordeling af renteudgifterne  

 normalt kunne lægges til grund for den skattemæssige opgørelse.
En skatteyder  

 er kun berettiget til at fradrage prioritetsrenter beregnet i forhold til den  

 tid, hvori han har ejet ejendommen.
Renteudgifter, der vedrører en længere  

 periode forud for aftaledatoen og som ifølge aftale er betalt af køberen, kan  

 derfor ikke fradrages, men må anses som et tillæg til købesummen.
En køber af en fast ejendom var lånsøger og debitor for et  

 kreditforeningslån, der blev udbetalt før den i slutsedlen fastsatte  

 overtagelsesdag.
Køberen blev anset for berettiget til at fradrage  

 renteudgifter, der var påløbet fra udbetalingsdagen til overtagelsesdagen.  

 Skatteyderen blev modsvarende anset for skattepligtig af renteindtægten af  

 låneprovenuet, der var indsat på en af ham oprettet sikringskonto, jf.
SKAT  

 1987.8.595 (TfS 1987, 389).
En ejendomshandel blev hævet, da køberen ikke kunne præstere den kontante  

 udbetaling.
Han måtte betale erstatning til sælgeren bl.a. for rentetab for  

 perioden fra hans overtagelsesdag til den nye købers overtagelsesdag.
Dette  

 »rentebeløb« kunne ikke anses for renter af en ham påhvilende gæld,  

 men måtte betragtes som en ikke-fradragsberettiget erstatning for  

 ikke-opfyldelse, lsr. 1980.200 og SKAT 1986.4.274 (TfS 1986, 221).
I forbindelse med køb af fast ejendom eller løsøre i forældres (eller  

 værgers) navn - men for den umyndige - opstår problemet om, hvem der kan  

 foretage fradrag for renteudgifter og restgæld i de tilfælde, hvor købet sker  

 på afbetaling.
Hvis forældrene (værgen) og den umyndige i deres  

 selvangivelser har » overført« formuegodet fra forældrene til den  

 umyndige, må det anses for godtgjort, at der inter partes er truffet aftale  

 (evt. stiltiende) om et videresalg til den umyndige på samme vilkår som  

 værgens køb.
Denne aftale kan lægges til grund ved ligningen.
Det må dog som  

 foran nævnt være en betingelse, at parterne har »forudsat« aftalen  

 og forholdt sig i overensstemmelse dermed ved udfyldelsen af deres  

 selvangivelser.
Kurssikring af ejerskiftelån Ved kurssikring af ejerskiftelån er køberen i visse tilfælde forpligtet  

 til at refundere sælgeren forskellen mellem kontantlånsrenten til  

 kreditforeningen og den rente, som kan opnås af de deponerede beløb i et  

 pengeinstitut.
Køberen kan ikke fradrage denne udgift, da der ikke er tale om  

 en renteudgift for ham (han er ikke debitor), men om en  

 omkostningsgodtgørelse til sælgeren.
Differencerente ved indfrielse af realkreditlån Lån udstedt på grundlag af konvertible obligationer kan opsiges til  

 kontant indfrielse til en obligationsrentetermin.
Opsigelsen skal afgives med  

 et varsel på mindst 4 til 6 måneder, afhængig af realkreditinstitut og  

 lånetype.
For at eliminere risikoen for et stigende renteniveau for et eventuelt nyt  

 lån i opsigelsesperioden (konverteringssituationen) kan man vælge at opsige  

 lånet til »straksindfrielse«.
Lånet kan derved indfries kontant før  

 opsigelsesperiodens udløb mod betaling af obligationsrestgælden til kurs 100  

 tillagt sædvanlig delydelse frem til indfrielsesdatoen og tillagt renten af  

 obligationsrestgælden mellem indfrielsesdatoen og opsigelsesdatoen (udløbet  

 af opsigelsesperioden).
 Der fratrækkes en rentegodtgørelse, der svarer til den rente, som  

 realkreditinstituttet kan indtjene, ved at obligationerne først kan blive  

 udtrukket til indfrielse hos obligationsejeren fra opsigelsesdatoen.
 Differencen mellem obligationsrenten fra opsigelsestidspunktet til  

 opsigelsesdagen og realkreditinstituttets rentegodtgørelse vedrørende det  

 indbetalte beløb (»opsigelsesrenten«, der er en nettorenteudgift  

 for låntageren), er fradragsberettiget for låntageren.
Vedrører differencerenten en periode på mere end 6 mdr. skal  

 obligationsrenten fordeles over perioden, jf.
LL § 5, stk. 2, se A.E.1.1.2.
Kaution En kautionist kan kun fratrække den rente af en kautionsgæld, der påløber  

 (og er forfalden), efter at kautionsforpligtelsen er blevet aktuel.
Ved  

 selvskyldnerkaution er kautionsforpligtelsen aktuel, når hoveddebitor ikke  

 betaler rettidigt, og ved simpel kaution, når hoveddebitors manglende  

 betalingsevne er konstateret af kreditor, se losr. 1932.189. Derimod har  

 kautionisten ikke fradragsret for den renteudgift, der påløber, indtil  

 kautionsforpligtelsen på en af de to ovennævnte måder bliver aktuel, jf. lsr.  

 1985.162 (TfS 1985, 436). I TfS 1995, 640 gav Landsskatteretten en klager  

 medhold i, at fradragsretten for renter af realkreditlån blev tillagt  

 klageren fuldt ud, selvom den tidligere samlever stadig var meddibitor  

 overfor en af kreditorerne.
Klageren havde ved tinglyst skøde overdraget den  

 tidligere samlevers halvdel af ejendommen, og havde betalte samtlige ydelser.
 VLD af 12. maj 1987 (SKAT 1987.7.491 (TfS 1987, 348)): En skatteyder blev  

 ved dom tilpligtet at betale et beløb in solidum med en medkautionist.  

 (Selvskyldnerkaution).
Skatteyderen gjorde gældende, at han var berettiget til fradrag for det  

 fulde rentebeløb, idet han hæftede direkte over for kreditor for gælden og de  

 påløbne renter.
Medkautionisten var insolvent, hvorfor et regreskrav mod ham  

 ville være værdiløst.
Skatteyderen havde ikke betalt nogen del af det skyldige rentebeløb.
Han  

 havde derfor ikke erhvervet noget refusionskrav mod medkautionisten, der  

 kunne anses for uerholdeligt på grund af dennes insolvens, og som derfor i  

 givet fald ville kunne begrunde fradragsret for det fulde rentebeløb.
Da  

 skatteyderen i det indbyrdes forhold imellem ham og medkautionisten hæftede  

 for halvdelen af renteudgiften fandt landsretten at fradraget for de påløbne  

 renter måtte begrænses hertil.
Se desuden SKAT 1990.12.979 (TfS 1990, 558).
Ejerskiftegebyr Ved ejerskifte (af en fast ejendom) erlægges i visse tilfælde et  

 ejerskiftegebyr (f.eks. en procentdel af pantebrevets hovedstol eller  

 restgæld) i stedet for ejerskifteafdrag.
Et sådant gebyr anses som  

 indkomstskattepligtigt for pantekreditor, medens pantedebitor ikke kan  

 fradrage det.
A.E.1.2 Finansierings- og afbetalingstillæg Faste finansieringstillæg og afbetalingstillæg betragtes ikke som  

 fradragsberettigede renteudgifter, UfR 1960, 589H.
Se også ØLD af 11. nov.  

 1974 (Skd. 1975, s. 335) (9. afd. nr. 97/1973), hvor der nægtes fradrag for  

 en renteudgift, der i lånedokumentet fremstod som et kurstab, uagtet  

 kurstabet faktisk var beregnet som 15% rente af den aktuelle gæld.
Sådanne  

 afbetalings- og finansieringstillæg kan derimod afskrives sammen med  

 købesummen, hvor der er tale om køb af afskrivningsberettigede aktiver.
 Såfremt der af restkøbesummen skal betales rente af den til enhver tid  

 værende restgæld, kan den senest ved indkomstårets udløb forfaldne rente  

 fradrages, selv om den forlods beregnede rente er tillagt restkøbesummen og  

 afdrages sammen med denne.
Danmarks automobilforhandlerforening har oprettet en standardkontrakt til  

 brug ved salg af biler på afbetaling.
Renterne er i kontrakten og i  

 definansierings- og rentetabeller, der på foreningens foranledning er  

 opstillet, fastsat til en fast procent pr. måned af den til enhver tid  

 værende restgæld, og den betales sammen med afdrag på restgælden med en fast  

 månedlig ydelse.
Det kan på grundlag af de nævnte tabeller ses, hvor stor en  

 del af de i henhold til afbetalingskontrakten betalte ydelser, der er afdrag,  

 og hvor stor en del, der er renter.
Renter efter disse kontrakter og  

 tilsvarende andre kontrakter er fradragsberettigede ved indkomstopgørelsen.
Bilsalg med tilbagekøbspligt Ved bilsalg på afbetaling er det en betingelse for fradrag for  

 renteudgifterne, at der er tale om en reel gæld som køber er retligt  

 forpligtet til at forrente, i modsætning til, at købsaftalen må betragtes som  

 en aftale om leje.
I følge praksis har købsaftaler været tilsidesat, hvor sælger havde en  

 tilbagekøbspligt og restkøbesummen ikke blev amortiseret.
I et tilfælde, hvor  

 der derimod skete en sådan amortisering af restkøbesummen, at den fastsatte  

 tilbagekøbspris var et udtryk for den forventede brugtvognspris, meddelte  

 Ligningsrådet bindende forhåndsbesked om, at aftalen ansås for en  

 salgsaftale.
A.E.1.3 Provisioner, låneafgifter og kautionsforsikringspræmier - LL § 8,  

 stk. 3 I medfør af LL § 8, stk. 3, kan løbende provisioner eller præmier for lån,  

 som en skatteyder optager, fratrækkes ved indkomstopgørelsen.
Løbende præmier  

 for sikring af den skattepligtiges tilgodehavender samt præmier og lignende  

 løbende ydelser for kaution for den skattepligtiges gæld kan ligeledes  

 fradrages.
 Derimod kan stiftelsesprovisioner, éngangspræmier og lignende  

 éngangsydelser for lån eller for sikring af tilgodehavender kun  

 fratrækkes, dersom lånets løbetid ifølge låneaftalen er mindre end to år.
Stiftelsesprovision for et byggelån, som løb i 7-8 måneder, og ifølge  

 aftalen med sparekassen skulle indfries snarest muligt efter byggeriets  

 færdiggørelse ved optagelse af kreditforeningslån, blev anset for  

 fradragsberettiget.
Landsskatteretten lagde vægt på, at låneaftalen ikke  

 kunne opfattes som noget tilsagn om lån ud over to år, lsr. 1974.168.
 Stiftelsesprovisionen ved oprettelse af en kassekredit kan kun fradrages,  

 når den konkrete afviklingsaftale lyder på en løbetid under to år, og dette  

 gælder, selv om kassekreditkontrakten normalt indeholder en klausul om, at  

 kreditor nårsomhelst, uanset aftalte afdrags- og nedskrivningsvilkår, kan  

 forlange kreditten afviklet, jf. lsr. 1984.160 (TfS 1984, 278) og 1985.60  

 (hvor løbetiden var nøjagtig to år). Er der ikke aftalt en afviklingsperiode,  

 er der som udgangspunkt en formodning for, at løbetiden er over 2 år, jf.  

 SKAT 1986.2.152 (TfS 1986, 138).
 Fradrag blev nægtet for stiftelsesprovisionen for et lån med en aftalt  

 løbetid på fem år, uanset at det blev indfriet efter kun et års forløb, lsr.  

 1974.63. En efterfølgende forlængelse af lånets løbetid har ingen  

 indflydelsepå fradragsretten.
En stiftelsesprovision på 20 pct. vedrørende et lån i et bankierfirma  

 oversteg væsentligt, hvad pengeinstitutter normalt ville beregne sig i  

 stiftelsesprovision.
Herefter godkendtes et fradrag på 4 pct. af hovedstolen,  

 medens restbeløbet ansås for et ikke fradragsberettiget kurstab, lsr.  

 1981.80.
 En del af stiftelsesprovisionen på et sparekasselån, anvendt til køb af  

 statsgældsbeviser i sparekassen til lavere kurs end børskursen, blev ikke  

 anset for fradragsberettiget i det omfang beløbet svarede til underkursen på  

 statsgældsbeviserne, SKAT 1989.9.735 (TfS 1989, 516).
Provisioner for bankgarantier er fradragsberettigede, såfremt der er tale  

 om en løbende provision, medens bankgarantiprovision ikke kan fradrages ved  

 indkomstopgørelsen, såfremt der er tale om en engangsprovision, og lånets  

 løbetid overstiger to år.
Se hertil afgørelse fra Skatteministeriet TfS 1995,  

 611.
 Udgift til løbende præmier, der betales et forsikringsselskab eller et  

 pengeinstitut for at yde en pantebrevsgaranti, er fradragsberettiget efter LL  

 § 8, stk. 3. Gebyr for oprettelse af en konto i et pengeinstitut er ligeledes  

 fradragsberettiget efter LL § 8, stk. 3.
 Udgifter til stempel af lånedokumenter er ikke fradragsberettigede efter  

 LL § 8, stk. 3, lsr. 1975.162.
 Fradrag blev nægtet for gebyr vedrørende tinglysning, udfærdigelse af  

 pantebrev og deklaration, prioriteringsassistance, påtegning på ejerpantebrev  

 og besigtelse af ejendom, da disse udgifter ikke var af en sådan karakter,  

 som var forudsat henført til LL § 8, stk. 3, litra c, lsr. 1984.161 (TfS  

 1984, 374).
 Det gebyr på 2 pct. af den forfaldne ydelse, dog mindst 50 kr., der ifølge  

 pantebrevsformularen kan forlanges når en ydelse ikke betales rettidigt, kan  

 ikke fradrages ved indkomstopgørelsen, skd. 34.267 (Skd. 1975, 123).
 Det gebyr på f.eks. 5 kr. pr. måned, der af nogle stormagasiner og  

 kontosammenslutninger opkræves hos kunderne, kan ikke fratrækkes i medfør af  

 LL § 8, stk. 3, da gebyret, der er et fast månedligt beløb, ikke kan  

 sidestilles med provision eller præmie for lån.
 Et ekspeditionsgebyr til en bank for et byggelån med løbetid på under 2 år  

 blev ikke anset for fradragsberettiget efter ligningslovens § 8, stk. 3,  

 under hensyn til, at banken havde oplyst, at gebyret skulle dække  

 papirmæssige ekspeditioner, SKAT 1989.9.730 (TfS 1989, 512). Skm. cirk. nr.  

 96 af 22. juni 1993, pkt. 8.5.
LL § 5, stk. 3 I henhold til LL § 5, stk. 3, kan der i stiftelsesåret kun fratrækkes 2,5  

 pct. af lånets hovedstol.
Overskydende stiftelsesprovision mv. fordeles over  

 den resterende låneperiode.
Eksempel Et lån på 100.000 kr. stiftes den 1. dec. 1994 med en løbetid på 16  

 måneder.
Stiftelsesprovisionen udgør 4 pct. af hovedstolen, eller 4.000 kr.  

 Den skattepligtige har kalenderårsregnskab.
 I 1994 fradrages 2,5 pct. af hovedstolen på 100.000 kr. dvs. 2.500 kr.
 Det resterende beløb, der kan fradrages, udgør 1.500 kr., som fordeles  

 over restløbetiden på 15 måneder således:
LL § 5, stk. 2 Hvis løbende provisioner og præmier for lån, som den skattepligtige  

 optager, og præmier og lignende løbende ydelser for kaution for den  

 skattepligtigesgæld forfalder forud, skal disse efter LL § 5, stk. 2,  

 fradrages på forfaldstidspunktet eller fordeles til fradrag over perioden  

 efter samme regler, som gælder for forudforfaldne renter, se A.E.1.1.2. Se  

 skm. cirk. nr. 96 af 22. juni 1993, pkt. 8.1.2 og 8.1.3.
A.E.1.4 Særlige forhold A.E.1.4.1 Stats- og studielån fra SU-styrelsen Der findes 4 former for rentebærende lån fra SU-styrelsen.
 Lån 4 er statslån ydet i støtteårene 1982/83 - 1987/88. Lån 5 er studielån  

 ydet i støtteårene 1988/89 - 1990. Lån 6 er studielån -- herunder slutlån  

 ydet fra og med støtteåret 1991. Herudover løber endnu et begrænset antal Lån  

 1, som er statslån ydet i støtteårene 1970/71- 1974/75. Støtteåret fulgte  

 indtil 31. juli 1990 undervisningsåret (1. aug. til 31. juli). Det har fra 1.  

 jan. 1991 fulgt kalenderåret, idet perioden 1. aug.- 31. dec. 1990 udgjorde  

 et selvstændigt (overgangs) støtteår på 5 måneder (støtteåret 1990).
Lån 4 forrentes i uddannelsesperioden med diskontoen minus 3 pct. p.a.  

 Derefter forrentes gælden til enhver tid med diskontoen plus 1 pct. p.a.
Lån  

 5 og Lån 6 forrentes i uddannelsesperioden med 4 pct. p.a.
Derefter forrentes  

 gælden til enhver tid med diskontoen plus et tillæg (på højest 1 pct.) eller  

 minus et fradrag.
Tillægget/fradraget fastsættes på finansloven for ét  

 år ad gangen.
Det er for 1995 fastsat til 0 pct.
 Låntagere med Lån 4 og/eller Lån 5 - og evt. tillige Lån 6 - skal efter  

 loven om uddannelsesstøtte normalt begynde tilbagebetalingen af lånet/lånene,  

 herunder betaling af renter, 1 år efter udløbet af det støtteår, hvori  

 uddannelsesperioden er ophørt, dog tidligst 1. aug.
 Låntagere, som alene har Lån 6, - dvs. som kun har fået lån efter 1. jan.  

 1991- skal efter loven normalt begynde tilbagebetalingen af lånet, herunder  

 betaling af renter, 1 år efter udløbet af det støtteår, hvori  

 uddannelsesperioden er ophørt, dvs. normalt en 1. jan. (første gang 1. jan.  

 1993).
 Tilbagebetalingen af Lån 4, 5 og 6 sker med lige store af SU-styrelsen  

 fastsatte ydelser hver anden måned.
Lån 1 er rentefrit under uddannelsen indtil den støtteberettigende  

 studietid er opbrugt.
Derefter forrentes gælden til enhver tid med diskontoen  

 plus 1. pct. p.a.
Tilbagebetalingen af Lån 1, herunder betaling af renter,  

 skal normalt begynde 1 år efter uddannelsens afslutning eller afbrud.  

 Tilbagebetalingen sker med lige store, af SU-styrelsen fastsatte ydelser hver  

 tredje måned.
Fælles for alle SU-lån Der kan normalt ikke fastsættes tidligere tilbagebetalingstidspunkter end  

 de ovenfor nævnte, og der kan ikke indgås aftale om tilbagebetaling før disse  

 tidspunkter.
Låntagerne kan før tilbagebetalingstidspunktet når som helst med  

 frigørende virkning frivilligt indbetale beløb efter eget ønske på deres lån  

 til SU-styrelsen, jf. § 35, stk. 6 i Undervisningsministeriets bek. nr. 338  

 af 2. maj 1994.
Ydelserne dækker først de påløbne renter (de ældste først), derefter  

 afdrag på hovedstolen.
Det samme gælder frivilligt indbetalte beløb før  

 tilbagebetalingstidspunktet.
Der kan ikke aftales anden afdragsmetode.
Ca. 1 måned før tilbagebetalingstidspunktet får låntagerne en  

 tilbagebetalingsplan fra SU-styrelsen.
Heraf fremgår bl.a. den samlede  

 rentetilskrivning på lånet, indtil tilbagebetalingen skal begynde  

 (forfaldstidspunktet). De i årets løb tilskrevne renter fremgår af låntagers  

 årsopgørelse.
På den første årsopgørelse fra SU-styrelsen, efter at  

 tilbagebetalingen er påbegyndt, vil den samlede rentetilskrivning frem til  

 den 31. dec. året før fremgå.
Fradrag for renter kan normalt først foretages når tilbagebetalingen af  

 lånet/lånene skal begynde i henhold til den af SU-styrelsen fastsatte  

 tilbagebetalingsordning.
For renter, der påløber i uddannelsesperioden og i  

 den tilbagebetalingsfrie periode, er der ydet henstand indtil  

 tilbagebetalingsordning fastsættes.
Derefter kan betalte renter fradrages, og  

 renter tilskrevet i løbet af året fradrages på forfaldstidspunktet, uanset om  

 de er betalt, forudsat at tilbagebetalingsordningen overholdes.
Såfremt  

 låntager benytter sig af sin ret til at indbetale frivillige ydelser før  

 tilbagebetalingspligten er indtrådt vil de faktisk betalte renter anses for  

 forfaldne på betalingstidspunktet. Årets påløbne renter vil ikke kunne  

 fradrages medmindre de faktisk betales.
Kun rentedelen af de indbetalte  

 frivillige ydelser udløser fradragsret.
Af låntagers årsopgørelse fra  

 SU-styrelsen vil fremgå, hvor stor en del af årets indbetalinger som udgør  

 betalte renter.
Frivillige betalinger foretaget før 1. jan. 1994 må anses for  

 forfaldne pr. 1. jan. 1994 og dermed udløse fradragsret i 1994.
Såfremt et statslån/studielån (Lån 1, 4, 5 eller 6) misligholdes som følge  

 af f.eks. manglende betalinger af renter og afdrag, vil lånet blive opsagt  

 til skadesløs betaling.
Lånet oversendes herefter til Hypotekbanken til  

 inddrivelse.
I følge praksis beregnes der kreditrente (Lån 4, 5 og 6) af hele  

 det skyldige beløb, herunder tidligere tilskrevne, men ikke betalte renter,  

 til og med 1 måned efter opsigelsestidspunktet.
Herefter skal der betales  

 morarenter - simpel rente - af hele gælden.
Disse morarenter anses nu - i  

 modsætning til tidligere - for fradragsberettigede i det indkomstår, de  

 vedrører, se A.E.1.1.2.
 Eftergivelse af studiegæld efter reglerne i kap. 3 i lov om tilskud til  

 afvikling af studiegæld og om eftergivelse af studiegæld, er skattefri, jf.  

 LL § 7æ. § 17 i kap. 4 i lov om tilskud til afvikling af studiegæld mv. er  

 overført som § 13, stk. 4 i lov om statens uddannelsesstøtte jf. lov nr. 951  

 af 27. dec. 1991.
A.E.1.4.2 Statsgaranterede studielån Tildeling af statsgaranterede studielån er ophørt med udgangen af juli  

 måned 1993.
Renter af statsgaranterede studielån kan først fratrækkes, når beløbet er  

 forfaldent.
Fradraget kan altså i almindelighed først foretages, når  

 afviklingen af lånemellemværendet påbegyndes, idet der for renter påløbet i  

 studietiden eller indtil tilbagebetalingsaftalen indgås, er ydet henstand,  

 indtil betaling sker i henhold til den med långiveren indgåede  

 betalingsaftale, jf.
SD cirk. nr. 514 af 23. feb. 1977.
 Renter påløbet efter afviklingen er påbegyndt fratrækkes løbende på  

 tilskrivningstidspunktet i lighed med "almindelige" banklån,  

 medmindre fradragsretten udskydes i medfør af LL § 5, stk. 7, hvilket er  

 tilfældet, hvis der foreligger en misligholdelses- eller restancesituation,  

 og foregående års renter ikke er betalt fuldt ud ved udgangen af  

 indkomståret, og debitor ikke er i stand til at betale eller stille sikkerhed  

 for gælden.
 Der er ikke tale om misligholdelse, selvom debitor kortvarigt ikke  

 overholder sin betalingsaftale, når kreditor accepterer dette, LL § 5, stk. 7  

 skal derfor ikke anvendes i denne situation.
 I øvrigt gælder, at det må bedømmes konkret, om der foreligger en  

 misligholdelses- eller restancesituation, se også nedenfor om det ved  

 betalingsaftale med Hypotekbanken anførte.
En studerende havde inden studiets afslutning indgået aftale med  

 pengeinstituttet om at tilbagebetale et studielån med 250 kr. pr. md.
Den  

 pågældende fratrak herefter det i året indbetalte beløb, 2.250 kr. samt de i  

 årets løb påløbne renter 12.975 kr., i alt 15.225 kr.
Gælden på studielånet  

 var ved indkomstårets begyndelse 99.777 kr. og ved slutningen 123.751 kr.
Der  

 kunne ikke anses at være indgået en afviklingsaftale, når der i indkomståret  

 var foretaget udbetalinger fra lånet, som oversteg afdragene på det samme  

 lån.
Den pågældende kunne herefter alene fratrække det faktisk indbetalte  

 beløb, lsr. 1984.82.
 Renter af studielån med privat kaution som sikkerhed ansås for forfaldne  

 på tilskrivningstidspunktet, SKAT 1985.3.73 (TfS 1985, 295).
 Fradrag for de i studietiden tilskrevne renter kan som nævnt først ske,  

 når der foreligger en aftale mellem pengeinstituttet og låntageren om  

 tilbagebetaling.
Denne aftale vil normalt også fastlægge, hvorledes ydelserne skal fordeles  

 på renter og afdrag.
Dette gælder også, hvor afviklingen påbegyndes inden  

 studiets afslutning.
 I praksis forekommer forskellige aftaler om afviklingen af gælden, som kan  

 belyses ved et eksempel:
Eksempel Det forudsættes, at der er givet henstand med lånets afvikling til 1. jan.  

 1995, at hovedstolen (oprindeligt lån) er 10.000 kr., at tilskrevne renter  

 indtil 1. jan. 1995 er 5.000 kr., således at den samlede gæld er 15.000 kr.
I  

 1995 indbetales f.eks. 4.500 kr. og tilskrives 2.000 kr. i renter.
--------------------------------------------------------------------------- Aftale I:
De månedlige ydelser anvendes først til nedbringelse af de renter, som er tilskrevet inden afviklingen er påbegyndt.
 Fradragsberettiget rente:
--------------------------------------------------------------------------- Aftale II:
De månedlige ydelser anvendes først til nedbringelse af de renter, som er tilskrevet efter at afviklingen er påbegyndt, og derefter på de renter, som er tilskrevet inden afviklingen er påbegyndt.
er fradragsberettiget, da den udelukkende medgår til dækning af renter.
Overstiger de tilskrevne renter årets ydelse, er også det overskydende beløb fradragsberettiget.
--------------------------------------------------------------------------- Aftale III:
De månedlige ydelser anvendes først til nedbringelse af de renter, som er tilskrevet efter at afviklingen er påbegyndt, og derefter forholdsmæssigt på de renter, som er tilskrevet inden afviklingen er påbegyndt, og afdrag på hovedstolen.
 Fradragsberettiget rente:
--------------------------------------------------------------------------- Uden aftale om fordeling:
 Ydelserne skal anses for at indeholde både renter og afdrag, jf.
Lsr. 1974.62 og 1974.166. Fordelingen foretages efter forholdet mellem de i henstandsperioden tilskrevne renter og summen af hovedstol og disse renter.
Herudover vil de i afviklingsperioden tilskrevne renter kunne fradrages i indkomstopgørelsen for rentetilskrivningsåret.
 Fradragsberettiget rente:
 Disse metoder anvendes kun indtil de renter, som er tilskrevet inden  

 afviklingens påbegyndelse, er afdraget.
Når studielånet indfries af Hypotekbanken I et tilfælde, hvor Statskassen måtte indfri et nødlidende studielån,  

 herunder et rentebeløb på 21.245 kr., og lånet herefter overgik til  

 Hypotekbanken til administration, kunne låntageren ikke fratrække det nævnte  

 rentebeløb på 21.245 kr., men kun fratrække et beløb på 600 kr., som han det  

 pågældende indkomstår havde betalt som renter til den nye kreditor  

 Hypotekbanken i henhold til et med denne indgået forlig om afvikling af  

 gælden.
Den omstændighed, at aftalen om tilbagebetalingen er indgået med  

 Hypotekbanken kan ikke bevirke, at låntageren er anderledes stillet, end han  

 ville være, såfremt aftalen var indgået med det långivende pengeinstitut, jf.  

 lsr. 1984.168.
 Når misligholdte studielån indfries af Hypotekbanken betragtes den  

 oprindelige hovedstol tillagt de indtil ovetagelsen påløbne renter som ny  

 hovedstol for Hypotekbanken.
Renter til Hypotekbanken tilskrives ikke hovedstolen.
Renterne, der har  

 karakter af simpel rente, beregnes først, når der sker indbetaling.
Renterne  

 anses for fradragsberettigede i det indkomstår, de påløber, medmindre  

 fradragsretten udskydes i medfør af LL § 5, stk. 7.
 Fradragsretten udskydes, hvis debitor er i en misligholdelses- eller  

 restancesituation, og foregående års renter til Hypotekbanken ikke er betalt  

 fuldt ud ved udgangen af indkomståret og debitor ikke er i stand til at  

 betale eller stille sikkerhed for gælden.
 Der må i hvert enkelt tilfælde foretages en konkret vurdering af debitors  

 forhold, herunder indholdet af den tilbagebetalingsaftale den pågældende har  

 med Hypotekbanken.
 Selvom debitor har en aftale med Hypotekbanken, der overholdes, eller  

 eventuelt har henstand, må der alligevel siges at foreligge en  

 misligholdelses- eller restancesituation, hvis aftalen eller henstanden har  

 karakter af en "trangsbestemt" aftale eller henstand, dvs. en  

 aftale, der alene tager udgangspunkt i, hvad debitor ud fra sin økonomiske  

 situation er i stand til at betale uden hensyn til, hvilken størrelse  

 ydelserne burde have, for at kunne nedbringe gælden, herunder de årligt  

 påløbne renter.
 Det indgår normalt som et led i tilbagebetalingsaftalen, at indbetalinger  

 først anvendes til dækning af incassoomkostninger, dernæst til dækning af  

 renter til Hypotekbanken, og endelig til dækning af Hypotekbankens hovedstol.
Den del af indbetalinger til Hypotekbanken, som dækker afdrag på  

 Hypotekbankens hovedstol, fordeles forholdsmæssigt mellem renter og afdrag  

 efter forholdet mellem de før Hypotekbankens overtagelse påløbne renter og  

 Hypotekbankens nye hovedstol.
Den del af afdraget, som således kan henføres  

 til renter, kan fratrækkes ved indkomstopgørelsen, jf. lsr. 1984.168.
Tilskud til afvikling af studiegæld Der kan i henhold til Finansministeriets lovbek. nr. 6 af 5. jan. 1994  

 ydes tilskud til personer med statsgaranterede studielån, når visse nærmere  

 betingelser er opfyldt.
 Tilskuddet, der medregnes til den personlige indkomst, udbetales ikke til  

 tilskudsmodtagerne, men overføres direkte til deres studielånskonto i  

 pengeinstituttet, der krediteres for tilskudsbeløbet.
 Tilskuddet anvendes normalt til at dække ydelser, der forfalder i henhold  

 til afviklingsaftale med det pågældende pengeinstitut, således at  

 tilskudsmodtageren opnår en hel eller delvis betalingsfritagelse og dermed en  

 likviditetslettelse.
 Tilskuddet, som er indbetalt til pengeinstituttet, sidestilles  

 skattemæssigt med ydelser, der betales direkte af låntageren til  

 pengeinstituttet, dvs. at en fordeling af tilskud på renter og afdrag skal  

 ske i overensstemmelse med den mellem pengeinstituttet og låntager indgåede  

 aftale.
For låntagere, der har fået udsættelse med tilbagebetaling af studielånet,  

 vil der normalt ikke foreligge en sådan aftale om fordeling af eventuelle  

 ydelser på renter og afdrag.
I disse tilfælde skal tilskuddet forlods anses  

 medgået til dækning af de i studietiden påløbne renter.
Når der ydes tilskud  

 til et lån, der er overtaget af Hypotekbanken, anvendes tilskuddet til at  

 dække renter og afdrag, men ikke omkostninger, der er påløbet som følge af  

 misligholdelse over for Hypotekbanken.
Problemer ved fraflytning En skatteyder søgte om tilladelse til på selvangivelsen for indkomståret  

 1976 at fratrække samtlige tilskrevne, ikke betalte renter vedrørende  

 statsgaranterede studielån, idet han anførte, at han ellers ikke ville få  

 mulighed for at fratrække disse renteudgifter, da han pr. 1. aug. 1976 var  

 fast bosat i Norge, og de norske skattemyndigheder ikke ville tillade fradrag  

 efter samme regler som i Danmark.
Ansøgningen blev ikke imødekommet.
 Et tilskud i henhold til lov om tilskud til afvikling af studiegæld og om  

 eftergivelse af studiegæld, der blev udbetalt under debitors ophold i  

 Grønland og beskattet der, blev anset for indkomst, der kunne beskattes i  

 Grønland og ikke som en reduktion af de i Danmark fradragsberettigede  

 renteudgifter på studielånet, SKAT 1989.6.470 (TfS 1989, 370).
A.E.1.4.3 Styklånsprovision Den styklånsprovision, som en baissespekulant betaler vekselereren, kan  

 ikke sidestilles med en renteudgift, men med den provision, der beregnes ved  

 køb og salg, og altså som en omkostning, der skal tages i betragtning ved  

 opgørelsen af spekulationsfortjenesten eller -tabet, lsr. 1958.116. Efter  

 samme afgørelse nægtes fradrag for det beløb, som spekulanten må tilsvare til  

 dækning af det udbytte, der falder på de lånte aktier, se også lsr. 1958.115.
A.E.1.4.4 Gældsforpligtelsens indhold I en række domstolsafgørelser blev fradrag for renteudgifter nægtet selvom  

 betingelserne omtalt under A.E.1.1.1 til A.E.1.1.3 formelt set var opfyldte.  

 Derimod kunne indholdet af gældsforpligtelsen ikke ubetinget lægges til grund  

 efter sin ydre form - som køb af fast ejendom eller lån i pengeinstitut o.a.  

 - for at fremtvinge ønskede skattemæssige følger.
De reelle økonomiske  

 indhold blev efter en konkret vurdering afvist at være i overensstemmelse med  

 de skatteretlige krav til fradragsret i låneforhold.
I følgende domme blev de  

 foretagne dispositioner, helt eller delvist, tilsidesat i skattemæssig  

 henseende:
Ved HR-dom af 11 dec. 1991, UfR 1991, 209 ansås en aftale om køb af fast  

 ejendom i Spanien ikke i skattemæssig henseenede som køb af en andel af en  

 lejlighed med dertil hørende pligt til at betale og - indtil betalingen skete  

 - at forrente købesummen.
Skatteyderen havde efter højesterets opfattelse  

 ikke påtaget sig en gældsforpligtelse der berettigede ham til at betragte de  

 erlagte ydelser som fradragsberettigede renter.
Tidl.
VLD af 28. nov 1988.
I ØLD af 7. juni 1993, Told-Skat Nyt 1993.841, fik et selskab ikke  

 anerkendt ratefradrag.
Selskabets finansiering var uklar, og de  

 bogholderimæssige posteringer kunne ikke godtgøre, at selskabet havde påtaget  

 sig en reel forpligtelse til at betale renter.
I HR-dom af 11. juni 1992, Told-Skat Nyt 1992.23.755 (TfS 1992, 328), blev  

 rentefradrag nægtet, hvor det ved optagelse af lån i et pengeinstitut  

 samtidig aftales, at låneprovenuet indestod i pengeinstituttet som sikkerhed  

 for lånet.
Skatteyderen fik ikke fradragsret for en del af renterne da disse  

 ikke i skattemæssig henseende kunne anses for at være renter af gæld, idet  

 skatteyderen var afskåret fra at råde over låneprovenuet.
I HR-dom af 14. okt. 1994, TfS 1994, 718, blev fradragsret i indkomståret  

 1986 for forudbetalte renter ved lånefinansieret obligationskøb nægtet, idet  

 skatteyderens eneste eller væsentligste formål med låneoptagelsen var at  

 udnytte ændringer vedrørende skattemæssig behandling af renteudgifter og  

 renteindtægter.
Låneprovenuet blev indsat på en samtidig oprettet håndpantsat  

 konto i Sparekassen.
I tidsrummet fra låneoptagelsen indtil skatteyderen i  

 1987 faktisk anvendte indeståendet til køb af obligationer, savnede  

 arrangementet skattemæssig realitet.
VLD af 4. feb. 1993 Told-Skat Nyt 1993.18.806 (TfS 1993, 77). En  

 skatteyder blev nægtet fradrag for renteudgifter da lånearrangementet ikke  

 var udtryk for økonomisk realitet og kun begrundet af skattemæssige  

 overvejelser.
Skatteyderen placerede låneprovenuerne på aftaleindskudskonti,  

 der for den enes vedkommende var håndpantsat og for den anden krævede accept  

 før eventuelle dispositioner.
Fælleskasser Samme problematik har gjort sig gældende vedrørende de såkaldte  

 indskudslån i fælleskasser.
Deltagerene optager lån i fælleskassen.  

 Låneprovenuet bliver ikke udbetalt men indsættes til sikkerhed for lånet på  

 en samtidigt oprettet indskudskonto i fælleskassen.
Låntageren opnår herved  

 ret til rentefrie lån fra den i fælleskassen etablerede skattefrie lånefond.  

 Sådanne lånearrangementer savner reelt grundlag.
Se især VLD af 10. dec. 1986  

 SKAT 1987.2.94 (TfS 1987, 5). HR-dom af 8. aug. 1994, TfS 1994, 587.
Ved HR-dom ligeledes af 8. aug. 1994 når højesteret dog til et andet  

 resultat i en sag om fælleskasselån.
Se TfS 1994, 598.
Skatteyderen havde fri rådighed over lånene i fælleskassen og havde bla.  

 anvendt dem til investeringer i den af ham ejede landbrugsejendom.
Højesteret  

 fandt det derfor betænkeligt at statuere manglende skattemæssig realitet.
I § 1 i lov nr. 374 af 18. maj 1994 om andelskasser bliver der fra  

 indkomståret 1995, ved en tilføjelse til selskabsskattelovens § 1, stk. 1,  

 nr. 2 a, pålagt andelskasser, herunder fælleskasser, selskabsbeskatning.
Der  

 sker nu beskatning af samtlige renteindtægter.
Rentefradraget for deltagernes  

 " indskudslån " modsvares nu af beskatningen af renteindtægten i  

 fælleskassen.
Indekslån Spørgsmålet om fradragsret for ydelserne på indekslån omtales under  

 A.D.2.1.6.
I ØLD af 7. juni 1993, Told-Skat Nyt 1993.19.841 (TfS 1993, 341), fik et  

 selskab ikke anerkendt rentefradrag.
Selskabets finansering var uklar, og de  

 bogholderimæssige posteringer kunne ikke godtgøre, at selskabet havde påtaget  

 sig en reel forpligtelse til at betale renter.
A.E.1.5 Begrænsninger af rentefradragsretten A.E.1.5.1 LL § 17 Ifølge bestemmelsen i LL § 17 kan renter af gæld ikke bringes til fradrag  

 ved indkomstopgørelsen i det omfang, skyldneren har påtaget sig gælden over  

 for livsarvinger eller disses ægtefæller som gave eller som arveforskud.  

 Stedbørn og plejebørn sidestilles med livsarvinger.
 Det samme gælder renter af gavegæld til fonde, legater eller lign., der  

 helt eller delvis er oprettet til fordel for bestemte familier.
Et barnebarn blev anset for omfattet af udtrykket livsarvinger i LL § 17,  

 selv om barnets far levede, og bedstefaderen kunne derfor ikke fradrage  

 renter af en gavegæld til barnebarnet, jf.
SKAT 1986.1.71 (TfS 1986, 117).
En skatteyder havde udstedt et afdragsfrit pantebrev på 500.000 kr. til en  

 uddannelsesfond.
Pantebrevet forrentedes med 31/2 pct. af hovedstolen.  

 Fondens formål var at yde uddannelsesstøtte til descendenter efter  

 skatteyderen og hendes ægtefælle.
Fondsbestyrelsen kunne dog i ganske særlige  

 tilfælde, når det var en velfærdssag for den pågældende, yde støtte til en  

 descendent i tilfælde af dennes alvorlige sygdom eller i andre tilsvarende  

 alvorlige situationer.
Fradrag for renter af pantebrevet kunne ikke  

 godkendes, lsr. 1985.164 (TfS 1985, 320).
Bestemmelsen tager sigte på tilfælde, hvor den skattepligtige har ydet en  

 gave (herunder arveforskud) ved, at han har udstedt et rentebærende gældsbrev  

 med sig selv som debitor.
Hvis et sådant gældsbrev er udstedt til afkom, kan  

 de renter, som giveren udreder, ikke fradrages ved indkomstopgørelsen.
Er der  

 ydet et vederlag, der svarer til gældsbrevets værdi, kan renterne derimod  

 fradrages.
Dækker vederlaget kun en del af gældsbrevets værdi, kan en hertil  

 svarende del af renterne fradrages.
 Fradrag blev nægtet for renter af et pantebrev, som en fader udstedte til  

 afløsning af en - uden vederlag - påtagen forpligtelse til at yde en årlig  

 understøttelse til datteren.
Fradrag af renter for gavegæld nægtes, også hvor gælden er sikret ved et  

 omsætteligt pantebrev.
Når debitors afkom mv. ikke længere er kreditor ifølge  

 pantebrevet, kan renter fradrages på sædvanlig måde.
Se endvidere lsr.  

 1968.146 (omgåelse) og VLD af 26. marts 1975 (skd. 37.161).
I skd. 29.166, var gældsbrevet ikke udstedt til udstederens afkom, men til  

 udstederens broder, der senere videreoverdrog det til sin fader, der derefter  

 overdrog det til sine børnebørn (herunder udstederens mindreårige børn) som  

 gave.
Under hensyn til at gældsforholdet havde en reel forretningsmæssig  

 baggrund, at børnebørnene fik gældsbrevet til fri rådighed, og at  

 renteydelsen på gældsbrevet ikke havde sit udspring i en gavedisposition fra  

 debitors side, fandt man ikke forholdet omfattet af begrænsningen i LL § 17,  

 jf.
VLD af 21. marts 1980 (skd. 56.33) omtalt foran under A.E.1.1.1.
En bedstemoder udstedte 4 pantebreve med pant i den hende tilhørende  

 ejendom og overdrog pantebrevene til sine 4 børnebørn.
Bedstemoderen kunne  

 ikke som debitor fradrage renterne vedrørende pantebrevene.
Hvis  

 bedstemoderen senere overdrager den pantsatte ejendom ved salg eller gave til  

 sine 2 børn, der hver er far til 2 af børnebørnene, indtræder der fradragsret  

 for renter af pantebrevene for børnebørnenes forældre ved det foretagne  

 debitorskifte.
 Bestemmelsen berører ikke modtagerens pligt til at svare indkomstskat af  

 renterne (jf. lsr. 1962.21) og heller ikke pligten til at svare gaveafgift.
 Bestemmelsen er anvendt analogt på gavegæld til børn af en person, der  

 lever sammen med giveren.
A.E.1.5.2 LL § 18 Renter af lån, der optages mod sikkerhed i livsforsikringspolicer tegnet  

 efter den 30. nov. 1939, kan kun bringes til fradrag ved indkomstopgørelsen  

 for så vidt angår den rente, der vedrører den del af gælden, som overstiger  

 forsikringens genkøbsværdi.
Bestemmelsen kommer dog ikke til anvendelse på  

 forsikringer, hvor præmiebetalingsperioden strækker sig over mindst 10 år, og  

 hvis tilbagekøbsværdi ikke vilkårligt er forøget ved ekstraordinære  

 præmieindskud.
Fradrag for betalte renter af nogle med sikkerhed i  

 annuitetsforsikringer optagne lån kunne, da den aftalte  

 præmiebetalingsperiode for alle forsikringerne oversteg 10 år, ikke nægtes  

 med henvisning til bestemmelsen i LL § 18, uanset at præmiebetalingen for de  

 omhandlede forsikringer, der var tegnet i 1968 og 1970, var ophørt med de i  

 dec. 1971 forfaldne præmier, og forsikringerne var tilbagekøbt i juli 1973,  

 lsr. 1981.91.
Reglen i LL § 18 er ikke begrænset til de tilfælde, hvor der optages lån i  

 det forsikringsselskab, der har udstedt policen.
En skatteyder optog  

 veksellån i en bank med garantistillelse fra et forsikringsselskab, som fik  

 sikkerhed i en af klager tegnet livsforsikringspolice.
Der blev endvidere  

 stillet supplerende sikkerhed ved et ejerpantebrev i hans ejendom.
Lånet of  

 livsforsikringen var beløbs- og tidsmæsssigt sammenfaldende.  

 Landsskatteretten fandt, at renter og gæld ikke kunne fradrages, jf.
LL § 18,  

 stk. 1 og 2, jf.
Told-Skat Nyt 1993.14.679 (TfS 1993, 348). Se endvidere SKAT  

 1985.1.28 (TfS 1985, 190).
A.E.1.5.3 Renter af skatter og af told- og forbrugsafgifter - LL § 17A I LL § 17A bestemmes:
 »Ved opgørelsen af den skattepligtige indkomst kan udgifter til  

 renter af skatter samt told- og forbrugsafgifter ikke fradrages, bortset fra  

 renter ved henstand efter § 6 i lov om frigørelsesafgift mv. af fast ejendom,  

 § 11, stk. 3 og 4, i lov om afgift af arv og gave og i EBL § 12.
Bestemmelsen gælder således renter af alle skattearter (herunder også  

 skatter pålignet dødsboer), bortset fra renter, der hidrører fra de nævnte  

 henstandstilfælde.
Disse er fradragsberettigede, uanset hvornår de er  

 påløbet.
LL § 17A, stk. 2 Renter af lån til betaling af ejendomsskatter Renter af lån, der er ydet i henhold til lov om lån til betaling af  

 ejendomsskatter for visse parcel- og rækkehuse og lov om lån til betaling af  

 ejendomsskatter, kan ikke fradrages ifølge LL § 17 A, stk. 2, som har  

 virkning for lån, der ydes til betaling af ejendomsskatter mv. vedrørende  

 indkomståret 1983 og følgende skatteår, og tillige har virkning for renter  

 fra og med 1. jan. 1983 af lån ydet i henhold til lov om lån til betaling af  

 ejendomsskatter for visse parcel- og rækkehuse i 1982 og tidligere.
Det samme  

 gør sig gældende for renter af lån ydet efter værditabslovens § 10, jf. lov  

 nr. 214 af 28. april 1993.
LL § 17 A, stk. 3. Renter af boligydelseslån Renter af boligydelseslån, der er ydet i henhold til lov om boligydelse  

 til pensionister eller lov om individuel boligstøtte, kan ikke fradrages, LL  

 § 17 A, stk. 3.
Andet Om fradragsret for renter vedrørende efterbetalings- og bødebeløb har  

 Skattedepartementet udtalt, at renter, der fra og med 1. jan. 1976 påløber  

 efterbetalingsbeløbet, ikke kan fradrages.
Derimod er renter af bødebeløbet  

 fortsat fradragsberettiget.
 Renter vedrørende betaling for ydelser som vand, gas, el og lignende er  

 fortsat fradragsberettigede.
 I følge skd. 63.340 (Skd. 1982, 72) kan renter af norsk arveafgift  

 fradrages.
 Procenttillægget til restskat kan ikke fratrækkes.
