Nr LSF 55 Forslag til Lov om ændring af lov om miljøbeskyttelse, lov om  

 naturbeskyttelse, lov om vandløb og lov om planlægning(* 1) (Justering af  

 harmonikravene og genopretning af vådområder i overensstemmelse med aftalen  

 om Vandmiljøplan II) Fremsat af miljø- og energiministeren (Svend Auken) den 16. april 1998 Vedtaget ved tredjebehandling den 26. juni 1998 Lov nr. 478 af 02/07/1998 § 1 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:
 1. I § 7, stk. 1, nr. 9, ændres »herunder om vilkår  

 for sådanne placeringer og anvendelse, og« til: »herunder om vilkår  

 for sådanne placeringer og anvendelse,».
 2. I § 7, stk. 1, nr. 10, ændres »udledning til  

 miljøet.« til: »udledning til miljøet, og«.
 3. I § 7, stk. 1, indsættes som nr. 11:
»11) anvendelse af husdyrgødning og anden organisk gødning i  

 jordbruget med henblik på at beskytte vandløb, søer og havet samt grundvandet  

 mod forurening.« § 2 I lov om naturbeskyttelse, jf. lovbekendtgørelse nr. 835 af 1. november  

 1997, foretages følgende ændringer:
 1. § 2 affattes således:
» § 2. Lovens beføjelser skal tillige anvendes med sigte på at  

 bekæmpe sandflugt og forøge skovarealet samt på at genoprette vådområder, som  

 skal medvirke til at forbedre vandmiljøet.« 2. § 60, stk. 1, affattes således:
»Miljø- og energiministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål, herunder til genopretning af vådområder, som skal medvirke  

 til at forbedre vandmiljøet.« 3. Efter § 60 indsættes som ny paragraf med tilhørende overskrift:
»Genopretning af vådområder med henblik på at forbedre  

 vandmiljøet § 60 a.
Miljø- og energiministeren kan med henblik på genopretning  

 af vådområder, som skal medvirke til at forbedre vandmiljøet, bemyndige  

 amtsrådet til at udøve de beføjelser, som er tillagt miljø- og  

 energiministeren i henhold til § 55, stk. 1, nr. 1, § 55, stk. 2 og 3, § 57,  

 stk. 1, § 59, stk. 1, og § 60, stk. 1 og 3, samt i henhold til § 55, stk. 1,  

 nr. 3, dog kun for så vidt angår ydelse af tilskud.
 Stk. 2. Miljø- og energiministeren kan fastsætte regler om og  

 retningslinjer for, hvorledes amtsrådets beføjelser skal udøves.
Stk. 3. Miljø- og energiministeren kan fastsætte regler om  

 adgangen til at påklage afgørelser, der er truffet i henhold til bemyndigelse  

 efter stk. 1, herunder at afgørelserne ikke skal kunne påklages til anden  

 administrativ myndighed, jf. dog § 60, stk. 3.« § 3 I lov om vandløb, jf. lovbekendtgørelse nr. 404 af 19. maj 1992, som  

 ændret ved § 1 i lov nr. 402 af 14. juni 1995, foretages følgende ændring:
 1. Efter § 46 indsættes i kapitel 9:
» § 46 a.
Vandløbsmyndigheden må ikke uden miljø- og  

 energiministerens forudgående tilladelse godkende ændring eller omlægning af  

 udpumpningsanlæg med henblik på yderligere grundvandssænkning i  

 lavbundsområder i landzone eller sommerhusområder.« § 4 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, indsættes efter nr. 8 som nyt nummer:
 »9) beliggenheden af lavbundsarealer, der kan genoprettes som  

 vådområder,».
 Nr. 9-13 bliver herefter nr. 10-14.
§ 5 Loven træder i kraft den 15. juli 1998.
Oprindeligt fremsat forslag § 1 I lov om miljøbeskyttelse (Miljøloven), jf. lovbekendtgørelse nr. 625 af  

 15. juli 1997, foretages følgende ændringer:
 1. I § 7, stk. 1, nr. 9, ændres »herunder om vilkår  

 for sådanne placeringer og anvendelse, og« til: »herunder om vilkår  

 for sådanne placeringer og anvendelse,».
 2. I § 7, stk. 1, nr. 10, ændres »udledning til  

 miljøet.« til: »udledning til miljøet, og«.
 3. I § 7, stk. 1, indsættes som nr. 11:
»11) anvendelse af husdyrgødning og anden organisk gødning i  

 jordbruget med henblik på at beskytte vandløb, søer og havet samt grundvandet  

 mod forurening.« § 2 I lov om naturbeskyttelse, jf. lovbekendtgørelse nr. 835 af 1. november  

 1997, foretages følgende ændringer:
 1. § 2 affattes således:
» § 2. Lovens beføjelser skal tillige anvendes med sigte på at  

 bekæmpe sandflugt og forøge skovarealet samt på at genoprette vådområder, som  

 skal medvirke til at forbedre vandmiljøet.« 2. § 60, stk. 1, affattes således:
»Miljø- og energiministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål, herunder til genopretning af vådområder som skal medvirke  

 til at forbedre vandmiljøet.« § 3 I lov om vandløb, jf. lovbekendtgørelse nr. 404 af 19. maj 1992, som  

 ændret ved § 1 i lov nr. 402 af 14. juni 1995, foretages følgende ændring:
 1. Efter § 46 indsættes i kapitel 9:
» § 46 a.
Vandløbsmyndigheden må ikke uden miljø- og  

 energiministerens forudgående tilladelse godkende ændring eller omlægning af  

 udpumpningsanlæg med henblik på yderligere grundvandssænkning i  

 lavbundsområder i landzone eller sommerhusområder.« § 4 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, indsættes efter nr. 8 som nyt nummer:
»9) beliggenheden af lavbundsarealer, der kan genoprettes som  

 vådområder,» Nr. 9-13 bliver herefter nr. 10-14.
§ 5 Loven træder i kraft den 1. juli 1998.
Bemærkninger til lovforslaget Almindelige bemærkninger 1. Lovforslagets baggrund 1.1 Vandmiljøplan II Formålet med lovforslaget er at sikre retsgrundlaget for iværksættelse af  

 de initiativer til begrænsning af udledning af kvælstof, som er indeholdt i  

 regeringens aftale med SF, V, K og CD om Vandmiljøplan II af 17. februar 1998  

 på områder, hvor der ikke i forvejen er det fornødne lovgrundlag.
Vandmiljøplan II (se bilag 1) er en opfølgning af indsatsen for at  

 forbedre vandmiljøet, som begyndte med vedtagelsen af Vandmiljøplanen i 1987.  

 Den miljømæssige målsætning i Vandmiljøplan I fastholdes.
Nærværende  

 lovforslag skal medvirke til at nå målet fra 1987 om at reducere markbidraget  

 med 100.000 tons kvælstof.
Lovforslaget skal ligeledes medvirke til at sikre,  

 at Danmark gennemfører EU's nitratdirektiv, se herom nedenfor pkt. 1.2.
Det er målet i Vandmiljøplan II (VMP II), at nitratudledningen fra  

 landbrugsarealerne reduceres med yderligere ca. 37.000 tons, jf.
VMP  

 II-aftalens punkt 1. Planens hovedinitiativer omfatter:
- generel reduktion af gødningstilførslen, - bedre udnyttelse af næringsstofressourcerne, - øgede bevillinger til naturgenopretning, herunder genopretning af  

 vådområder, skovrejsning, økologisk landbrug og til anden miljøvenlig  

 landbrugsdrift.
Det er således centralt i VMP II, at normerne for kvælstoftilførsel sænkes  

 med 10% fra august 1998. Der er tale om en 10%-reduktion set i forhold til  

 det driftsøkonomisk optimale niveau, som er grundlaget for den nuværende  

 norm.
Der vil endvidere blive fastsat regler om bøde på forbrug af  

 kvælstofgødning ud over de sænkede normer.
 Kravet til udnyttelse af kvælstofindholdet i husdyrgødningen vil blive  

 forøget med 10% frem til 2002. På baggrund af den i VMP II-aftalen indeholdte  

 midtvejsvurdering vil kravet blive sat yderligere op, hvis det er teknisk  

 muligt, og hvis det er nødvendigt for at nå den forventede reduktion af  

 udvaskningen.
Derudover indebærer VMP II-aftalen en justering af harmonikravene, og der  

 indeholdes et krav om, at der på 6% af bedrifternes omdriftsareal sås en  

 græsefterafgrøde, som etableres i en kornafgrøde om foråret.
Sidstnævnte vil  

 medvirke til, at kvælstof opsamles efter høst og herigennem medvirke til at  

 dække det kommende års kvælstofbehov.
 Endvidere indebærer aftalen, at der skal bruges tæt ved 500 mill. kr.  

 årligt i seks år til genopretning af 16.000 ha vådområder, 20.000 ha  

 skovrejsning, til omlægning af 170.000 ha til økologisk jordbrug og til  

 aftaler om miljøvenlige jordbrugsforanstaltninger på 88.000 ha.
Ved nærværende lovforslag præciseres hjemlen til at justere  

 harmonikravene, og der sikres hjemmel til at kunne genoprette vådområder i  

 det omfang, der er forudsat i VMP II-aftalen.
Lovforslaget skal endvidere ses  

 i sammenhæng med de nedenfor nævnte lovforslag, der tillige vedrører  

 udmøntningen af VMP II-aftalen.
 Fødevareministeren fremsætter et lovforslag om jordbrugets anvendelse af  

 gødning og om plantedække (L 58), der skal sikre det hjemmelsmæssige grundlag  

 for VMP II-aftalens foranstaltninger vedrørende henholdsvis skærpede krav til  

 udnyttelse af kvælstof i husdyrgødningen, krav om 6% græsefterafgrøder og  

 nedsættelse af normerne for tilførsel af kvælstof, se aftalens pkt. 1 og  

 bilaget til aftalen, s. 3 og 4.
 Skatteministeren fremsætter et lovforslag om afgift af kvælstof indeholdt  

 i gødninger m.m. (L 67), hvorved der lægges afgift på salg af kvælstofgødning  

 til anvendelse udenfor det gødningsregnskabspligtige jordbrug, jf. aftalens  

 pkt. 4.
Miljø- og energiministeren fremsætter samtidig med nærværende lovforslag  

 et lovforslag om ændring af lov om vandforsyning m.v., lov om  

 miljøbeskyttelse og lov om planlægning (L 56) hvorved bl.a. sikres det  

 fornødne lovgrundlag til den del af VMP II-aftalen, der vedrører regionale  

 foranstaltninger, se hertil bilaget til aftalen, s. 4. Lovforslaget  

 indeholder således bestemmelser om, at regionplanerne fremover skal indeholde  

 en udpegning af følsomme indvindingsområder med angivelse af, hvilke typer af  

 forurening, områderne anses for følsomme overfor, eksempelvis nitrat, og om  

 fastlæggelse af en prioritering af indsatsområderne.
Endvidere indeholder  

 lovforslaget muligheder for, imod erstatning, enten ved frivillig aftale  

 eller ved påbud, at gennemføre rådighedsindskrænkninger, herunder  

 dyrkningsrestriktioner i de områder, hvor der udarbejdes indsatsplaner.
 Der henvises i det hele til bemærkningerne til disse lovforslag.
1.2 EU's nitratdirektiv Der er en nøje sammenhæng imellem den samlede lovpakke til udmøntning af  

 VMP II-aftalen og EUs nitratdirektiv (Rådets dir. 91/676/EØF). Lovforslaget  

 udgør således et led i Danmarks implementering af direktivet.  

 Nitratdirektivet har til formål at nedbringe og forebygge forurening af vand  

 med nitrater, der stammer fra landbruget.
Til sikring heraf er medlemslandene  

 forpligtet til at etablere handlingsprogrammer, der indeholder bindende  

 foranstaltninger.
En del af foranstaltningerne fremgår direkte af direktivets  

 bilag.
Det gælder bl.a. foranstaltninger til begrænsning af de mængder  

 kvælstof, der må tilføres jorden i form af husdyrgødning (de såkaldte  

 harmonikrav). Direktivet forpligter endvidere landene til at fastsætte  

 nødvendige, supplerende foranstaltninger, hvis det viser sig, at de i bilaget  

 nævnte foranstaltninger ikke er tilstrækkelige til at nå direktivets  

 målsætninger.
 Danmark har gennemført direktivet ved de foranstaltninger til bekæmpelse  

 af nitratforurening, der var indeholdt i Vandmiljøplanen af 1987 med senere  

 opfølgninger.
Ved brev af 14. november 1997 modtog regeringen en såkaldt  

 åbningsskrivelse fra Europa-Kommissionen, hvor det gøres gældende, at Danmark  

 efter Kommissionens opfattelse ikke overholder nitratdirektivet.
Denne  

 problemstilling blev herefter indarbejdet direkte i den finanslovsaftale  

 imellem regeringen og SF, V, K og CD, der er det aftalemæssige grundlag for  

 VMP II-aftalen(* 2). I aftalen hedder det bl.a.: »De nye  

 foranstaltninger skal sikre, at Danmark fuldt ud kan leve op til EUs  

 nitratdirektiv«.
I VMP II-aftalen (pkt. 2) hedder det endvidere:  

 »Parterne er enige om, at de i bilaget beskrevne foranstaltninger  

 indarbejdes i den danske redegørelse for, hvorledes nitratdirektivet  

 forudsættes opfyldt i Danmark«.
 I åbningsskrivelsen anfører Kommissionen bl.a., at de danske regler om  

 harmonikrav i bekendtgørelse nr. 1159 af 19. december 1994 om erhvervsmæssigt  

 dyrehold, husdyrgødning, ensilage m.v. med senere ændringer  

 (husdyrgødningsbekendtgørelsen) ikke er i overensstemmelse med direktivets  

 krav, at Danmark ikke opfylder direktivets målsætninger, og at der derfor er  

 behov for supplerende foranstaltninger til bekæmpelse af nitratforurening.  

 Hvad særligt angår harmonikravene anfører Kommissionen, at  

 husdyrgødningsbekendtgørelsens harmonikrav ikke er i overensstemmelse med  

 direktivets tidsplan for nedbringelse af kvælstofmængderne i forbindelse med  

 udbringning af husdyrgødning, for så vidt angår kvægbrug og brug af typen  

 »andre husdyrbrug« (andre end svine- og kvægbrug).
Som følge af Kommissionens synspunkter i åbningsskrivelsen er det  

 indeholdt i VMP II-aftalen (pkt. 5, jf. tabellen i bilaget, sammenholdt med  

 forudsætningen om, at nitratdirektivet fuldt ud skal overholdes), at  

 harmonikravene for kvægbrug og brug af typen »andre husdyrbrug«  

 tidsmæssigt skal bringes i overensstemmelse med direktivets krav, og at  

 harmonikravene for svinebrug og andre husdyrbrug skal strammes udover  

 direktivets krav.
Endvidere indgår det som led i aftalen (pkt. 5), at  

 regeringen i overensstemmelse med mulighederne i nitratdirektivet skal  

 meddele Kommissionen, at man ønsker at anvende andre mængder kvælstof for  

 kvægbrug end de, der fremgår af direktivet.
Der henvises til den detaljerede  

 gennemgang nedenfor under bemærkningerne til § 1.
 I overensstemmelse med VMP II-aftalen gøres der i regeringens besvarelse  

 af 2. marts 1998 af åbningsskrivelsen detaljeret rede for det samlede antal  

 initiativer til en styrket indsats mod nitratforurening fra landbruget, der  

 er indeholdt i aftalen.
2. Hovedpunkterne i lovforslaget Ændringsforslagene til naturbeskyttelsesloven har til formål at sikre, at  

 der er den fornødne hjemmel til at ekspropriere fast ejendom i forbindelse  

 med genopretning af vådområder, der skal medvirke til at forbedre  

 vandmiljøet, hvis en enkelt eller nogle få lodsejere forhindrer et projekt,  

 hvortil der i øvrigt er stor lodsejertilslutning.
 Formålet med forslag om ændring af planloven er at sikre, at der i  

 regionplanerne kan udpeges lavbundsarealer, som kan genoprettes som  

 vådområder.
 Forslaget om ændring af vandløbsloven tager sigte på at undgå, at  

 potentielle vådområder, som følge af yderligere afvanding, forhindres  

 genoprettet.
 På baggrund af præciseringen af hjemmelsbestemmelsen i  

 miljøbeskyttelseslovens § 7 vil harmonikravene i  

 husdyrgødningsbekendtgørelsen blive justeret.
Harmonikravet angiver en norm for hvor meget husdyrgødning, der må  

 udbringes pr. ha pr. år i gennemsnit for hele landbrugsejendommen.
Denne norm  

 beregnes i dyreenheder (DE). Der tages herved udgangspunkt i husdyrenes  

 gødningsproduktion.
Efter de eksisterende regler i  

 husdyrgødningsbekendtgørelsen svarer en dyreenhed til gødningsproduktionen  

 fra en malkeko af stor race (uden opdræt), og andre dyrearter sættes i  

 bekendtgørelsens omregningstabel i forhold hertil ud fra en beregning over  

 indholdet af kvælstof i dyrenes gødning.
I bekendtgørelsen sondres imellem kvægbrug, svinebrug og brug uden husdyr,  

 samt andre husdyrbrug.
Ved kvægbrug forstås husdyrbrug, hvor mindst 2/3 af  

 dyreenhederne udgøres af kvæg.
Ved svinebrug forstås brug, hvor 2/3 af  

 dyreenhederne udgøres af svin.
Ved andre husdyrbrug forstås husdyrbrug, som  

 ikke er svinebrug eller kvægbrug.
Der kan herunder være tale om fjerkræbrug  

 og brug med blandede besætninger af kvæg, svin og/eller fjerkræ, hvor ingen  

 af disse dyrearter hver for sig udgør 2/3 af det samlede antal dyreenheder.
Justeringen af harmonikravene vil indebære, at kvægbrug fra december 1998  

 som hovedregel skal overholde et harmonikrav på 2,1 DE pr. ha pr. år og fra  

 december 2002 et krav på 1,7 DE.
I december 1998 ændres definitionen på en  

 dyreenhed for kvæg, således at en dyreenhed på dette tidspunkt defineres som  

 100 kg kvælstof, hvorved harmonikravet vil svare til henholdsvis 210 kg  

 kvælstof fra december 1998 og 170 kg kvælstof fra december 2002. Disse krav  

 relaterer sig til reglerne i nitratdirektivet (direktivets bilag III, stk.  

 2). Der vil dog i lighed med i dag blive etableret en mulighed for at  

 udbringe husdyrgødning svarende til et krav på 2,3 DE, såfremt mere end 70%  

 af udbringningsarealet er dækket med særligt kvælstofoptagende afgrøder.
For svine- og plantebrug, samt for brug af typen »andre  

 husdyrbrug«, vil harmonikravet frem til december 2002 være uændret i  

 forhold til den gældende regulering (henholdsvis 2,0 og 1,7 DE). På dette  

 tidspunkt vil det blive justeret til 1,4 DE.
Samtidig vil en dyreenhed fra  

 december 2002 blive defineret som 100 kg kvælstof for svin og for fjerkræ,  

 således at der ved et harmonikrav på 1,4 DE for brug af typen »andre  

 husdyrbrug« højst kan udbringes 140 kg kvælstof.
Det bemærkes, at  

 ændringen af definitionen vedr. kvægbrug, jf. ovenfor, får virkning fra  

 december 1998 også for kvæg, der står på blandede brug.
3. Lovforslagets miljømæssige konsekvenser 3.1 Genopretning af vådområder Ændringsforslagene til naturbeskyttelsesloven, vandløbsloven og planloven  

 kan medvirke til at sikre, at genopretning af vådområder på lavbundsarealer  

 kan gennemføres i det i VMP II forudsatte omfang.
Der henvises til aftalens  

 tabel, hvoraf fremgår, at udvaskningen af kvælstof fra landbrugsarealer  

 forudsættes reduceret med 5.600 tons om året gennem genopretning af 16.000 ha  

 vådområder i perioden 1998-2003.
Genopretningen af større vådområder vil endvidere kunne medføre  

 landskabelige ændringer samt påvirke kulturmiljøet og det vilde plante- og  

 dyreliv.
Disse påvirkninger vil i de fleste tilfælde skulle vurderes konkret  

 i forbindelse med de arealregulerende bestemmelser i naturbeskyttelsesloven  

 og anden lovgivning.
Det må derfor som udgangspunkt forudsættes, at  

 genopretning af vådomåder ikke vil få negative miljømæssige konsekvenser i  

 disse henseender.
Derimod forventes genopretningen af vådområder at kunne få  

 en betydelig, positiv effekt på det vilde plante- og dyreliv, der er  

 tilknyttet vådområder.
Vådområdernes andel af det dyrkede land er i dette  

 århundrede faldet fra at udgøre omkring 15-20% af landets areal til i dag at  

 udgøre omkring 3% af arealet.
En lang række dyr og planter, der tidligere var  

 knyttet til de nu afvandede vådområder, er i dag truede og optaget på den  

 danske rødliste.
Genopretning af vådområder vil kunne medføre en betydelig,  

 positiv effekt på disse dyr og planter og den biologiske mangfoldighed.
3.2 Justering af harmonikrav Af tabellen til VMP II-aftalen fremgår det, at effekten ved at justere  

 harmonikravet i det angivne omfang vil være en reduktion i nitratudledningen  

 fra landbrugsarealerne på 300 tons årligt.
 Harmonikravet hænger reguleringsmæssigt tæt sammen med det skærpede krav  

 om yderligere 10% udnyttelse af kvælstof i husdyrgødningen og med  

 nedsættelsen af kvælstofnormen med 10%. For at opnå den højere udnyttelse vil  

 husdyrgødningen i mange tilfælde skulle spredes på et større areal end de  

 nuværende harmonikrav tilsiger.
Når kvælstofnormen samtidig sænkes med 10% i gennemsnit kan der i sandede  

 områder med stor husdyrproduktion være f.eks. svinebedrifter med en  

 husdyrtæthed på 1,7 DE/ha, der udskiller mere effektivt kvælstof end  

 afgrødernes behov.
Afgrødernes behov kan desuden variere fra år til år.
 Hvad særligt angår stramningen af harmonikravet for svinebrug i år 2002  

 fra 1,7 DE til 1,4 DE vil miljøkonsekvensen blive, at man forhindrer  

 udbringning af stigende mængder svinegødning pr. ha i forhold til i dag, når  

 definitionen af en dyreenhed på samme tidspunkt ændres til 100 kg kvælstof.  

 Hvis man fastholdt et harmonikrav på 1,7 DE ville der være mulighed for en  

 ekstra kvælstofbelastning på svinebrug i forhold til i dag, idet der med de  

 nuværende harmonikrav og den nuværende definition af en dyreenhed tilføres  

 140-156 kg kvælstof/ha.
En stramning af harmonikravet vil tillige have en positiv effekt i forhold  

 til fosforbelastningen fra landbrugsjorden.
Spredes husdyrgødningen på et  

 større areal, end det er tilfældet i dag, vil overgødskningen med fosfor i  

 forhold til afgrødernes behov blive reduceret.
4. Lovforslagets erhvervsøkonomiske konsekvenser 4.1 Genopretning af vådområder Forslaget om ændring af naturbeskyttelsesloven, forslaget om ændring af  

 vandløbsloven og forslaget om ændring af planloven har i sig selv ingen  

 erhvervsøkonomiske konsekvenser.
Genopretning af vådområder indebærer, at  

 arealerne i vidt omfang ikke vil kunne anvendes til landbrugsmæssig drift.  

 Berørte lodsejere vil blive kompenseret som normalt i forbindelse med  

 naturgenopretningsprojekter ved tilbud om erstatningsjord, udbetaling af  

 eengangskompensation eller køb af jorden.
Den samfundsøkonomiske konsekvens  

 af den tabte produktionsværdi er ikke opgjort.
4.2 Justering af harmonikrav Der er sket en udvikling i fodereffektiviteten i husdyrproduktionen  

 særligt gennem de seneste 10 år, der indebærer, at der udskilles mindre  

 kvælstof pr. dyreenhed.
Det vurderes, at fodereffektiviteten kan forbedres  

 yderligere for alle driftsgrene.
Den mere effektive fodring vurderes som  

 udgangspunkt ikke at være forbundet med væsentlige erhvervsøkonomiske  

 konsekvenser.
Tilpasningen til de ændrede harmonikrav kan således ske gennem mere  

 effektiv proteinfodring.
En sådan tilpasning forudsætter dog, at  

 foderforbedringen sker i de respektive husdyrkategorier som helhed, hvorefter  

 det reducerede kvælstofindhold i gødningen vil blive afspejlet i  

 dyreenhedsberegningen i husdyrgødningsbekendtgørelsen.
 De husdyrproducenter, som efter justeringerne ikke har tilstrækkelige  

 udbringningsarealer, kan individuelt tilpasse sig de skærpede harmonikrav ved  

 enten at indgå aftaler om udbringning af husdyrgødning på andre  

 landbrugsbedrifter eller ved at købe eller forpagte landbrugsjord.
 I førstnævnte situation vil de økonomiske omkostninger for den leverende  

 landmand være bestemt af, om husdyrgødningen har en handelsværdi, om  

 aftageren kun vil modtage husdyrgødning uden omkostninger, eller om aftageren  

 forlanger en egentlig betaling for at modtage husdyrgødning til  

 gødskningsformål.
I forbindelse med tilpasning i form af indgåelse af udbringningsaftaler  

 eller køb/forpagtning af jord vil der endvidere være omkostninger til  

 transport og udspredning, afhængigt af afstanden til arealerne.
Eksempelvis  

 skønnes det, at omkostningerne ved en afstand på omkring 50 km ligger i  

 størrelsesordenen 500-1500 kr. pr. dyreenhed, hvortil kommer eventuelle  

 udgifter i forbindelse med omladning til gyllespreder.
Det vurderes, at der i  

 alle tilfælde kan skaffes udbringningsarealer inden for en afstand på op til  

 50 km.
 Køb af tillægsjord eller forpagtning af jord, således at den pågældende  

 selv får rådighed over et større areal til udbringning af husdyrgødning, vil  

 ligeledes være forbundet med visse omkostninger, idet der i nogle områder med  

 stor dyretæthed kan forekomme meget høje jordpriser.
 Det er Miljøstyrelsens vurdering, at husdyrproducenterne kan tilpasse sig  

 enten ved en mere effektiv fodring for den enkelte husdyrkategori som helhed,  

 ved indgåelse af aftaler om udbringning af husdyrgødning på andre bedrifter,  

 ved køb eller forpagtning af jord eller eventuelt ved en kombination af disse  

 muligheder.
 De samlede erhvervsøkonomiske konsekvenser forbundet med skærpelsen af  

 harmonikravene i nærværende lovforslag skønnes til maksimalt at være i  

 størrelsesordenen 30 mio. kr.
4.2.1 Konsekvenser for kvægsektoren Hvad angår ændringerne for kvægbrug, er der stort set tale om en  

 videreførelse af den implementering af nitratdirektivet, som blev igangsat  

 med ændringen af husdyrgødningsbekendtgørelsen i 1996. Ændringerne består  

 alene i, at de respektive grænser skal overholdes et år tidligere, end efter  

 de eksisterende regler, og at der ikke vil kunne opnås trinvis lempeligere  

 harmonikrav på bedrifter, hvor 50-70% af udbringningsarealet udgøres af  

 særligt kvælstofoptagende afgrøder.
I det følgende beskrives konsekvenserne  

 af ændringen af husdyrgødningsbekendtgørelsen i 1996 og ændringen i  

 nærværende lovforslag under eet.
Ca. en fjerdedel af kvægbrugene har i dag et areal med grovfoder (roer,  

 græs og græsefterafgrøder), som udgør 70% eller derover af bedriftens samlede  

 areal, mens halvdelen af kvægbrugene har et areal med grovfoder, som er over  

 50% af bedriftens areal.
Det lægges til grund, at kvægbrug med  

 harmoniproblemer siden den seneste ændring af harmonireglerne i 1996 har  

 været indstillet på at foretage en tilpasning af sædskiftet for at kunne  

 tilføre husdyrgødning svarende til 2,3 DE/ha.
Overgangsperiodens afkortning  

 fra godt 3 år til godt 2 år vurderes således ikke at have væsentlige  

 erhvervsøkonomiske konsekvenser.
Kvægsektoren er i færd med at tilpasse sig muligheden for reduktion af  

 kvælstofudskillelsen pr. dyreenhed som følge af en mere effektiv fodring.
Den  

 gennemsnitlige kvælstofmængde i husdyrgødning fra malkekøer, fastsat som  

 normtal, er ca. 115 kg kvælstof/DE.
Som konsekvens af ændringerne vil der  

 være behov for yderligere tilpasning.
Det vil kræve en længerevarende  

 omlægning af foderforsyningen samt udvikling af et bedre  

 fodervurderingssystem.
Tilpasningsbehovet vil således afhænge af udviklingen  

 i forskning og udvikling indenfor fodringspraksis.
Muligheden for at bibeholde 2,3 DE/ha for kvægbedrifter medfører, at det  

 kun er et begrænset antal kvægbedrifter, der bliver disharmoniske som følge  

 af ændringerne.
Det vurderes, at der er tale om op til 1200 kvægbedrifter og  

 op til 15.000 kvægdyreenheder.
4.2.2 Konsekvenser for svinesektoren De forestående stramninger for svinebrug har forskellig effekt for  

 slagtesvineproduktion og sohold.
 For slagtesvin svarer det nuværende krav på 1,7 DE/ha til en tilførsel på  

 ca. 138 kg kvælstof i henhold til normtallene fra 1997. Stramningen til 140  

 kg kvælstof i 2002 udgør således reelt ingen stramning.
For sohold svarer det nuværende harmonikrav på 1,7 DE/ha til en tilførsel  

 på ca. 156 kg kvælstof/ha. Ændringen i 2002 til 140 kg kvælstof udgør således  

 en stramning på ca. 10%. Det vurderes, at stramningen vil ramme cirka 500  

 bedrifter med sohold, hvilket vil føre til en forøgelse af antallet af  

 overskydende dyreenheder på bedrifter med søer på ca. 10-15.000 DE ved den  

 aktuelle fodringspraksis.
Det vurderes imidlertid, at der er mulighed for  

 væsentlige foderforbedringer inden for soholdet.
Selv med en forholdsvis  

 forsigtig forudsætning om en foderforbedring for sektoren som helhed svarende  

 til 10% reduktion af kvælstofudskillelsen inden december 2002 vil kravet om  

 1,4 DE/ha næppe reelt betyde en stramning for soholdet, for så vidt angår  

 antallet af producerede dyr.
4.2.3 Konsekvenser for andre husdyrbrug ( fjerkræsektoren og blandede  

 brug) Ved det gældende harmonikrav på 2,0 DE/ha for brug i kategorien  

 »andre husdyrbrug« er ca. 800 bedrifter disharmoniske.
På disse  

 bedrifter står ca. 50.000 overskydende dyreenheder.
De disharmoniske  

 bedrifter omfatter bl.a. et antal fjerkræbrug med meget lille  

 jordtilliggende.
 Efter stramningen til 1,4 DE/ha vurderes det, at ca. 650 bedrifter  

 yderligere vil blive disharmoniske, og at der vil være yderligere ca. 27.000  

 overskydende dyreenheder.
 Herudover vil et antal blandede bedrifter med kvægbesætning kunne blive  

 disharmoniske som følge af ændringen af definitionen af en dyreenhed til 100  

 kg N for kvægsektoren.
 Ligesom i kvægsektoren og i svinesektoren vil den nuværende produktion,  

 forstået som antallet af dyr, kunne opretholdes helt eller delvist i det  

 omfang, der gennemføres en mere effektiv proteinfodring indenfor fjerkræ-,  

 svine- og kvægsektorerne som helhed.
5. Lovforslagets økonomiske og administrative konsekvenser for det  

 offentlige 5.1. Genopretning af vådområder Som led i aftalen om Vandmiljøplan II afsættes til genopretning af  

 vådområder i perioden 1999-2003 100 mill. kr. på de årlige finanslove.
På  

 finansloven for 1998 er der allerede afsat 25 mill. kr.
Omkostningerne er  

 baseret på hidtidige erfaringer fra naturgenopretningsprojekter.
Hvis  

 arealmålet på 16.000 ha skal fastholdes, vil det kræve, at de økonomiske  

 ressourcer reguleres i takt med en eventuel stigning i jordpriserne (bilaget  

 til aftalen s. 2).
Omkostningerne til administration, jordfordeling, projektering,  

 overvågning mv. er skønnet til ca. 20 mill. kr. om året.
De 20 mill. kr. til  

 administration m.v. afholdes inden for den afsatte bevilling på i alt 100  

 mill. kr.
 I aftalen om Vandmiljøplan II har parterne forpligtet sig til, i  

 forbindelse med de årlige finanslovsforhandlinger, at fremskaffe finansiering  

 af nettomerudgifterne ved planen ved omprioritering indenfor Miljø- og  

 Energiministeriets og Fødevareministeriets samlede budgetrammer og det  

 samlede statsbudget.
Det vurderes, at det i alt vil kræve 2 1/2 årsværk i amtskommunerne at  

 tilvejebringe de regionplantillæg, som jf. landsplandirektivet skal udpege de  

 lavbundsarealer, der er potentielt egnede som vådområder.
Udgiften afholdes  

 inden for de 20 mill. kr., der er afsat til administration m.v.
 Udgifter i forbindelse med evt. ekspropriation afholdes af de på  

 finansloven afsatte midler til gennemførelse af Vandmiljøplan II.
5.2 Justering af harmonikrav Lovforslaget har ingen væsentlige økonomiske eller administrative  

 konsekvenser.
6. Administrative konsekvenser for erhvervslivet Lovforslaget vurderes ikke at medføre yderligere administrative byrder for  

 erhvervslivet.
7. Hørte myndigheder og organisationer Lovforslaget har været til høring hos Advokatrådet,  

 Amtsrådsforeningen,Arbejderbevægelsens Erhvervsråd, Danmarks  

 Miljøundersøgelser, Danmarks Naturfredningsforening, Danmarks Private  

 Vandværker, Danmarks og Grønlands Geologiske Undersøgelser, Danmarks  

 Sportsfiskerforbund, Dansk Dambrugerforening, Dansk Familielandbrug, Dansk  

 Industri, Dansk Ornitologisk Forening, Dansk Vandteknisk Forening, De Danske  

 Landboforeninger, Danske Vandværkers Forening, De Samvirkende Danske  

 Skovforeninger, Erhvervsministeriet, Frederiksberg Kommune,  

 Finansministeriet, Forbrugerrådet, Greenpeace, Justitsministeriet,  

 Kommunernes Landsforening, Københavns Kommune, Landbrugets Rådgivningscenter,  

 Landbrugsrådet, Landsforeningen for Danske Svineproducenter, Landsforeningen  

 Økologisk Jordbrug, Ministeriet for Fødevarer, Landbrug og Fiskeri, NOAH,  

 SiD, Skatteministeriet, Sundhedsministeriet, Verdensnaturfonden, Veterinær-  

 og Fødevaredirektoratet.
8. Forholdet til EU-retten Genopretning af vådområder vil ske under overholdelse af Danmarks  

 EU-retlige forpligtelser, herunder Rådets direktiv af 2. april 1979 om  

 beskyttelse af vilde fugle (79/409/EØF) - Fuglebeskyttelsesdirektivet - med  

 senere ændringer og Rådets direktiv af 21. maj 1992 om bevaring af naturtyper  

 samt vilde dyr og planter (92/43/EØF) - Habitatdirektivet - med senere  

 ændringer.
Derudover bemærkes, at Vandmiljøplan II samlet set tilsigter at  

 virkeliggøre den reduktion af markbidraget med 100.000 tons kvælstof, som er  

 et afgørende led i Danmarks gennemførelse af EUs nitratdirektiv, herunder  

 også implementeringen af direktivets harmonikrav.
Der henvises til afsnit 1.2  

 ovenfor.
 Lovforslaget vil i overensstemmelse med reglerne i nitratdirektivet, og  

 indholdet i regeringens aftale om vandmiljøplan II, blive fremsendt til  

 EU-Kommissionen til underretning.
Bemærkninger til lovforslagets enkelte bestemmelser Til § 1 Til nr. 1 og 2 Bestemmelserne konsekvensrettes som følge af indsættelsen af et nyt nummer  

 i § 7, stk. 1.
Til nr. 3 Med denne bestemmelse præciseres ministerens adgang til at fastsætte  

 regler, der begrænser tabet af næringsstoffer i forbindelse med  

 jordbrugsdrift.
Der kan herunder ske regulering af den tilladte mængde  

 husdyrgødning og anden organisk gødning, der kan tilføres jorden, ved  

 fastsættelse af harmonikrav.
 De gældende bestemmelser i miljøbeskyttelseslovens §§ 7, 16 og 19, stk. 5,  

 udgør det hjemmelsmæssige grundlag for de gældende harmonikrav i  

 husdyrgødningsbekendtgørelsen.
Aftalen om VMP II indebærer som anført stramninger af harmonikravet.  

 Miljø- og energiministeriet finder på den baggrund anledning til at foreslå  

 hjemmelsgrundlaget præciseret, idet en tilpasning til de ændrede krav efter  

 omstændighederne vil kunne ramme mere byrdefuldt for den enkelte landmand,  

 end ved de tidligere administrative stramninger af kravene.
Den enkelte  

 landmand har hidtil typisk kunnet tilpasse sig harmonikravene ved at indgå  

 økonomisk neutrale aftaler med omkringliggende landmænd om levering af  

 yderligere husdyrgødning i takt med kravenes stramning, eller landmanden har  

 kunnet købe eller forpagte tillægsjord.
De forestående stramninger vil efter  

 omstændighederne kunne blive økonomisk mere byrdefulde, idet  

 strukturudviklingen i dag i visse regioner gør tilpasningen til skærpede  

 harmonikrav vanskeligere, fordi der i disse regioner allerede inden  

 stramningerne er en høj dyretæthed.
Her vil det kunne blive nødvendigt at  

 transportere husdyrgødningen i større afstande, hvilket vil gøre  

 udbringningen dyrere, eller at betale en merpris for køb eller forpagtning af  

 jord.
 Som anført ovenfor pkt. 1.2 forudsætter EUs nitratdirektiv, at der skal  

 overholdes nærmere angivne krav vedrørende den mængde kvælstof, der udbringes  

 pr. ha. pr. år i form af husdyrgødning, idet det af bilaget til direktivet  

 (bilag III, stk. 2) fremgår, at der i første programperiode som udgangspunkt  

 højst må udbringes husdyrgødning svarende til 210 kg kvælstof og fra anden  

 programperiode højst 170 kg kvælstof.
Ved den seneste ændring af den eksisterende bekendtgørelse er det derfor  

 bestemt, at en dyreenhed fra december 1999 defineres som maksimalt 100 kg  

 kvælstof, i stedet for - som i dag- at svare til gødningsproduktionen fra en  

 malkeko af stor race.
Samtidig med denne ændring blev det bestemt, at  

 omregningstabellen vil blive ændret for at sikre, at alle typer husdyrbrug  

 ved et harmonikrav på henholdsvis 2,1 DE og 1,7 DE overholder 210 kg kvælstof  

 og 170 kg kvælstof.
 De eksisterende harmonikrav kan skitseres i denne tabel:
2) Hvis over 70% af udbringningsarealet udgøres af særligt kvælstofoptagende afgrødetyper.
3) 2,3 DE hvis over 70% af arealet udgøres af særlige afgrødetyper, 2,1 DE ved 60-70% og 1,9 DE ved 50-60% 4) Incl. brug uden husdyr.
 5) Fjerkræbrug og brug med blandede besætninger.
I VMP II er det aftalt, at der skal ske en stramning af harmonikravene til  

 opnåelse af en reduktion i nitratudledningen fra landbrugsarealerne på 300  

 tons årligt, herunder også aftalt, at EUs nitratdirektiv vedrørende  

 harmonikrav skal overholdes.
I den ovenfor under pkt. 2 nævnte  

 åbningsskrivelse fra Europa-Kommissionen anføres det, at de danske regler i  

 forhold til kvægbrug og brug af typen »andre husdyrbrug« ikke  

 overholder direktivets frister, således som disse fortolkes af Kommissionen.  

 Kommissionen gør herved gældende, at grænsen på 210 kg kvælstof skal  

 overholdes fra december 1998 og grænsen på 170 kg kvælstof skal overholdes  

 fra december 2002.
 Samlet set indebærer VMP II-aftalen (pkt. 5, jf. tabellen i bilaget,  

 sammenholdt med aftalens forudsætning om, at nitratdirektivet fuldtud skal  

 overholdes), at harmonikravene skal strammes således:
 6) Hvis mindst 70% af udbringningsarealet udgøres af særligt  

 kvælstofoptagende afgrødetyper.
 7) Ditto.
 For kvægs vedkommende betyder dette, at kravene om henholdsvis 2,1 DE,  

 svarende til 210 kg kvælstof/ha, og 1,7 DE, svarende til 170 kg kvælstof/ha,  

 får virkning for kvægbrugene et år tidligere end efter gældende regler.
Det forudsættes, at der fortsat vil være adgang til at anvende en  

 undtagelsesmulighed.
Det bemærkes hertil, at betingelserne for at bringe den  

 i anvendelse fortsat vil være et krav om, at mindst 70% af  

 udbringningsarealet skal være dækket med grovfoder (roer, græs og  

 efterafgrøder). Med henblik på at forenkle systemet vil den eksisterende  

 mulighed for en graduering af undtagelsesmuligheden omfattende bedrifter,  

 hvor 50 -70% af udbringningsarealet er dækket med de nævnte afgrøder, falde  

 bort.
Undtagelsesmuligheden skal ses i lyset af, at det af VMP II-aftalen  

 fremgår, at regeringen i besvarelsen af åbningsskrivelsen skal meddele, at  

 Danmark ønsker at fastsætte andre mængder end de, der umiddelbart følger af  

 direktivet.
I overensstemmelse med direktivets bilag III vil Kommissionen  

 herefter undersøge begrundelsen for at fravige direktivets harmonikrav,  

 herunder undersøge om den er i overensstemmelse med de objektive kriterier,  

 der er anført i direktivet.
Behandlingen vil ske efter fremgangsmåden i  

 direktivet under inddragelse af nitratkomiteen i en komite-procedure.
 For svinebrug indebærer ændringen, at harmonikravet ændres i december 2002  

 fra 1,7 DE til 1,4. Samtidig vil en dyreenhed fra december 2002 blive  

 defineret som 100 kg kvælstof for svin, således at der ved et harmonikrav på  

 1,4 DE for svinebrug højst kan udbringes 140 kg kvælstof.
For brug i kategorien »andre husdyrbrug« (fjerkræproduktioner og  

 blandede bedrifter) indebærer stramningen, for det første at harmonikravet  

 ændres fra de eksisterende 2,0 DE i december 2002 i stedet for i december  

 2003. For det andet nedsættes harmonikravet på dette tidspunkt fra 2,0 DE til  

 1,4 DE i stedet for fra 2,0 DE til 1,7 DE.
I december 2002 indføres tillige  

 for denne type brug reglen om, at en dyreenhed defineres som 100 kg kvælstof,  

 således at det sikres, at der ved et harmonikrav på 1,4 DE højst udbringes  

 140 kg kvælstof.
Det bemærkes, at ændringen af definitionen af en dyreenhed  

 for kvæg får virkning fra december 1998 også for kvæg, der står på blandede  

 brug.
 Hvad angår de specifikke konsekvenser for de berørte erhverv, herunder de  

 relevante tilpasningsmuligheder for de enkelte brugstyper, henvises til den  

 detaljerede beskrivelse i de almindelige bemærkninger (pkt. 4.2), hvor det  

 lægges til grund, at tilpasningen i alle tilfælde vil kunne ske ved enten en  

 mere effektiv fodring for husdyrkategorien som helhed, ved indgåelse af  

 aftaler om udbringning af overskydende husdyrgødning på andre  

 landbrugsbedrifter, ved køb eller forpagtning af landbrugsjord eller ved  

 kombinationer af disse muligheder.
 Det er Miljø- og Energiministeriets vurdering, at der ved fastsættelse af  

 de ovenfor beskrevne skærpede harmonikrav - ligesom ved fastsættelse af de  

 eksisterende harmonikrav - set i i forhold til grundlovens § 73 er tale om  

 almindelig erstatningsfri regulering af ejendomsrettens grænser.
 Hvad angår sammenhængen imellem nærværende ændring af  

 miljøbeskyttelsesloven og Fødevareministeriets samtidigt fremsatte lov om  

 jordbrugets anvendelse af gødning og om plantedække bemærkes, at der - uanset  

 at der på visse områder er sammenfaldende formuleringer - er tale om to  

 forskellige anvendelsesområder.
Fødevareministeriets lovforslag er en videreførsel af den retstilstand,  

 der blev etableret ved kongelig resolution af 28. august 1992, jf.  

 bekendtgørelse nr. 763 af 8. september 1992, hvorved bemyndigelsen i  

 miljøbeskyttelseslovens § 12, stk. 1, til at fastsætte nærmere regler om  

 jordens dyrkningsmæssige anvendelse med henblik på at beskytte vandløb, søer  

 og havet samt grundvandet mod forurening med næringssalte blev overført fra  

 miljø- og energiministeren til fødevareministeren.
Efter lovbemærkningerne  

 til den overførte bestemmelse var hensigten med bestemmelsen, at der blev  

 fastsat regler om grønne marker, gødnings- og sædskifteplaner og  

 gødningsregnskaber (betænkning af 27. maj 1987 over L 244 om ændring af lov  

 om miljøbeskyttelse m.v.). I overensstemmelse med indholdet af VMP II-aftalen  

 skal disse regler udbygges, og Fødevareministeriets lovforslag sikrer det  

 fornødne hjemmelsgrundlag hertil.
 Nærværende lovforslag vedrører på sin side reguleringen af de mængder  

 husdyrgødning og anden organisk gødning, der kan tilføres jorden, herunder  

 den justering af harmonikravene, som er indeholdt i aftalen om VMP II.
Til § 2 Til nr. 1 Ifølge naturbeskyttelseslovens § 1 tilsigter loven bl.a. særligt »at  

 forbedre, genoprette eller tilvejebringe områder, der er af betydning for  

 vilde dyr og planter.....« (§ 1, stk. 2, nr. 2). Ifølge § 60 kan miljø-  

 og energiministeren ekspropriere ejendom i landzone eller sommerhusområder  

 under nærmere fastsatte betingelser til fremme af lovens formål.
 I overensstemmelse med VMP II-aftalen (bilaget til aftalen, s. 2) foreslås  

 en tilføjelse til § 2, hvorefter lovens beføjelser tillige skal anvendes med  

 sigte på at genoprette vådområder, som skal medvirke til at forbedre  

 vandmiljøet. Ændringen har alene til formål at præcisere, at  

 naturgenopretning med henblik på at forbedre vandmiljøet også er omfattet af  

 lovens formålsbestemmelser, og at der følgelig med hjemmel i lovens § 60 også  

 kan eksproprieres til gennemførelse af sådanne projekter, se herom  

 bemærkningerne til nr. 2.
 Ved genopretning af vådområder forstås genskabelse af den naturlige  

 hydrologi i større samlede områder, hvilket indebærer, at der over tid  

 genskabes naturtyper som moser, sumpskove, rørskove, lavvandede søer,  

 naturlige vandløb og våde bredarealer.
Ændringsforslaget indebærer ikke en ændret afgrænsning af lovens  

 hovedformål og anvendelsesområde i forhold til miljøbeskyttelseslovgivningen.  

 Der skal således ved administrationen af loven i øvrigt ikke tages  

 forureningsbekæmpelseshensyn i videre omfang end hidtil.
Områder, der er  

 omfattet af § 3 om beskyttede naturtyper, berøres som udgangspunkt kun af  

 intensiveringen af indsatsen for at genoprette vådområder i det omfang, det  

 vil være til gavn for de beskyttede naturtyper.
Udpegningen af potentielle  

 vådområder vil respektere de danske forpligtelser i henhold til  

 internationale konventioner og EU-retsakter, herunder  

 EF-fuglebeskyttelsesdirektivet og EF-habitatdirektivet.
 Ændringsforslaget indebærer endvidere ikke en ændring af  

 naturbeskyttelseslovens almindelige tilladelsessystem, og der skal således  

 indhentes de sædvanlige dispensationer i medfør af loven.
Til nr. 2 Naturbeskyttelseslovens kapitel 8 indeholder regler om naturforvaltning,  

 herunder en bestemmelse om, at miljø- og energiministeren kan erhverve fast  

 ejendom.
Denne bestemmelse anvendes til at gennemføre bl.a.  

 naturgenopretningsprojekter, herunder genopretning af vådområder.
 Ifølge § 60, stk.1, i kapitel 8 kan miljø- og energiministeren  

 ekspropriere ejendom i landzone eller sommerhusområder, når det er af  

 væsentlig betydning at råde over ejendommen for at gennemføre  

 foranstaltninger på grundlag af en planlægning til fremme af lovens formål.
Genopretningen af de 16.000 ha vådområder skal så vidt muligt ske som  

 frivillige aftaler med lodsejerne.
Det er dog i aftalen vedrørende  

 Vandmiljøplan II forudsat, at der skal kunne eksproprieres med henblik på  

 genopretning af vådområder, hvis en enkelt eller nogle få lodsejere  

 forhindrer et projekt, hvortil der i øvrigt er stor lodsejertilslutning.
 Ændringsforslaget har til formål at præcisere den nuværende  

 ekspropriationshjemmel i § 60. Med ændringen i § 60, sammenholdt med den  

 ovennævnte ændring af formålsbestemmelsen i § 2, sikres det, at der i  

 overensstemmelse med VMP II-aftalen ikke kan opstå tvivl om, at der i de  

 nævnte situationer kan eksproprieres i forbindelse med genopretning af  

 vådområder.
 Betingelsen i § 60 om, at foranstaltninger skal ske på grundlag af en  

 planlægning, vil være opfyldt dermed, at miljø- og energiministeren gennem et  

 landsplandirektiv sikrer, at de lavbundsarealer, der er potentielt egnede som  

 vådområder, får status som regionplanlægning.
Til § 3 Til nr. 1 Vandløbslovens kapitel 9 indeholder regler om etablering og drift af  

 udpumpningsanlæg med digeanlæg til afvanding.
Efter reglerne må  

 udpumpningsanlæg til brug for afvanding ikke etableres eller ændres, herunder  

 driftsmæssigt, uden vandløbsmyndighedens godkendelse.
 I overensstemmelse med indholdet i VMP II-aftalen (bilaget til aftalen, s.  

 2), tager forslaget til en ny § 46 a sigte på at undgå, at potentielle  

 vådområder, som følge af yderligere afvanding, forhindres genoprettet.  

 Forslaget bidrager således til at undgå yderligere nitratudvaskning fra disse  

 områder.
 Vandløbsmyndighederne må ikke uden ministerens samtykke godkende ansøgning  

 om yderligere grundvandssænkning inden for bestående udpumpningsområder, der  

 er beliggende i landzone eller sommerhusområde.
 Udpumpningsanlæg er typisk etableret i lavbundsområder, der er potentielle  

 vådområder.
 Forslaget indebærer, at vandløbsmyndigheden skal forelægge ansøgninger fra  

 pumpelag om yderligere grundvandssænkning i bestående udpumpningsområder for  

 ministeren, der herefter tager stilling til, om forbudet imod yderligere  

 grundvandssænkning skal opretholdes, eller om ansøgningen kan behandles og  

 godkendes af vandløbsmyndigheden efter vandløbslovens regler herom.
 Ministerens tilladelse til yderligere grundvandssænkning vil således kun  

 blive meddelt i de tilfælde, hvor yderligere grundvandssænkning inden for et  

 område ikke hindrer genoprettelse af potentielle vådområder.
Til § 4 Til nr. 1 I overensstemmelse med indholdet i VMP II-aftalen (bilaget til aftalen, s.  

 4) skal lovforslaget sikre, at der i regionplanerne kan udpeges  

 lavbundsarealer, som kan genoprettes som vådområder.
Ved genopretning af  

 vådområder forstås genskabelse af den naturlige hydrologi i større samlede  

 områder, hvilket indebærer, at der over tid genskabes naturtyper som moser,  

 sumpskove, rørskove, lavvandede søer, naturlige vandløb og våde bredarealer.
Regionplanerne indeholder allerede i dag retningslinier om, at byggeri og  

 anlæg så vidt muligt skal undgås på lavbundsarealer.
Med bestemmelsen sikres  

 det, at der kan gennemføres en egentlig udpegning af disse arealer på  

 grundlag af en samlet afvejning af areal- og miljøinteresserne og de  

 rekreative hensyn i det åbne land.
 I VMP II-aftalen indgår bl. a., at 16.000 ha lavbundsareal skal udtages af  

 landbrugsarealet og genoprettes som vådområder med henblik på reduktion af  

 kvælstofudvaskningen.
Genopretningen af de 16.000 ha lavbundsområder skal så vidt muligt ske på  

 grundlag af frivillige aftaler med lodsejerne.
For at muliggøre dette vil der  

 skulle udpeges væsentligt større, potentielt egnede vådområder, som skal  

 sikres mod byggeri og anlæg, der kan forhindre, at områderne kan genoprettes  

 som vådområder.
Miljø- og energiministeren vil i et landsplandirektiv, i medfør af  

 planlovens § 3, stk. 1, pålægge amtskommunerne indenfor en af ministeren  

 fastsat frist at tilvejebringe regionplantillæg, som efter nærmere fastsatte  

 kriterier udpeger de lavbundsarealer, der er potentielt egnede som vådområder  

 med henblik på den forudsatte reduktion af kvælstofudvaskningen.
Direktivet  

 vil endvidere indeholde forskrifter for amternes og kommunernes  

 landzoneadministration, som sikrer områderne mod byggeri og anlæg, der kan  

 forhindre, at de kan genoprettes som vådområder.
Miljø- og energiministeren  

 vil ved den statslige behandling af regionplantillæggene sikre, at de  

 opfylder intentionerne i aftalen om Vandmiljøplan II.
Til § 5 Loven foreslås at træde i kraft d. 1. juli 1998.
Skriftlig fremsættelse (16. april 1998) Miljø- og energiministeren ( Svend Auken):
 Jeg skal herved tillade mig at fremsætte:
 Forslag til lov om ændring af lov om miljøbeskyttelse, lov om  

 naturbeskyttelse, lov om vandløb og lov om planlægning. (Justering af  

 harmonikravene og genopretning af vådområder i overensstemmelse med aftalen  

 om vandmiljøplan II).
(Lovforslag nr.
L 55).
De to lovforslag er en opfølgning på regeringens aftale med SF, V, K og CD  

 om Vandmiljøplan II.
Lovforslagene skal ses i sammenhæng med forslag til lov  

 om jordbrugets anvendelse af gødning og om plantedække, som fremsættes af  

 fødevareministeren, og forslag til lov om afgift af kvælstof indeholdt i  

 gødninger m.m., som fremsættes af skatteministeren, som alle er et led i  

 opfølgningen på opfyldelse af aftalen om Vandmiljøplan II.
 Formålet med disse lovforslag er at sikre, at der gennemføres de tiltag,  

 der er nødvendige for at virkeliggøre en reduktion af markbidraget med  

 100.000 tons kvælstof, som er et afgørende led i Danmarks implementering af  

 EU's nitratdirektiv.
 Aftalen om Vandmiljøplan II indeholder en bred vifte af forskellige  

 initiativer bl.a. øgede bevillinger til genopretning af vådområder,  

 skovrejsning, økologisk landbrug og til anden miljøvenlig landbrugsdrift.  

 Derudover omfatter planen initiativer til en generel reduktion af  

 gødningstilførslen, bedre udnyttelse af næringsstofressourcerne gennem krav  

 om bedre udnyttelse af kvælstof i husdyrgødningen, skærpede harmonikrav og  

 indførelse af et krav om 6% græsefterafgrøder.
Forslag til lov om ændring af lov om miljøbeskyttelse, lov om  

 naturbeskyttelse, lov om vandløb og lov om planlægning, som fremsættes af  

 miljø- og energiministeren, sikrer lovgrundlaget for justering af  

 harmonikravene og genopretning af vådområder med henblik på at forbedre  

 vandmiljøet. Ændringen af miljøbeskyttelsesloven indebærer således en  

 præcisering af miljø- og energiministerens adgang til at regulere landbrugets  

 tilførsel af næringsstoffer til vandmiljøet. Ændringen vil føre til justering  

 af harmonikravene som aftalt i Vandmiljøplan II.
Samtidig medvirker  

 lovforslaget til at sikre Danmarks overholdelse af nitratdirektivets krav om  

 foranstaltninger til begrænsning af de mængder kvælstof, der må tilføres  

 jorden i form af husdyrgødning.
 Det andet lovforslag, som indeholder ændringer af lov om vandforsyning  

 m.v., lov om miljøbeskyttelse og lov om planlægning, skal tilvejebringe det  

 fornødne hjemmelsmæssige grundlag for at realisere de dele af Vandmiljøplan  

 II, som vedrører regionale foranstaltninger, der ligeledes er et væsentligt  

 led i implementeringen af nitratdirektivet.
 Idet der i øvrigt henvises til lovforslagene med bemærkninger, anbefales  

 det til Folketingets velvillige behandling.
Bilag 1 17. februar 1998 Aftale om Vandmiljøplan II 1. Parterne er enige om, at målet med aftalen er at virkeliggøre den  

 reduktion af markbidraget med 100.000 tons kvælstof, som er et afgørende led  

 i Danmarks implementering af EU's nitratdirektiv.
Udgangspunktet for aftalen  

 er DMU/DJF's skøn på baggrund af de hidtidige tiltag ved fuld efterlevelse:  

 Ca. 63.000 tons, hvoraf godt halvdelen allerede er opnået.
Der er derfor  

 enighed om at gennemføre de nødvendige tiltag for at opnå det, der mangler i  

 at nå målet om de 100.000 tons, det vil sige ca. 37.000 tons.
De nødvendige  

 tiltag er angivet i vedlagte skema med tilhørende bilag.
Kvælstof-normen  

 nedsættes med 10%, d.v.s. at der samlet er tale om et vægtet gennemsnit på  

 10% for normen.
Endelig vil Miljø- og energiministeren og Fødevareministeren  

 i folketingssamlingen 1998/99 fremlægge en handlingsplan til reduktion af  

 ammoniakfordampningen fra landbruget.
Parterne er stillet frit i forhold til  

 den kommende handlingsplan.
Hvad angår den yderligere satsning på økologisk  

 jordbrug er parterne enige om, at finansieringen drøftes i forbindelse med de  

 årlige finanslovsforhandlinger.
 2. Parterne er enige om, at de i bilaget beskrevne foranstaltninger  

 indarbejdes i den danske redegørelse for, hvorledes nitratdirektivet  

 forudsættes opfyldt i DK.
3. Parterne forpligter sig til at gennemføre en bøde med faste satser på  

 forbrug af kvælstofgødning udover de fastsatte sænkede gødningsnormer.  

 Parterne er enig om at sigte mod en sats på 10 kr./kg kvælstof ved en  

 overgødskning på op til 30 kg kvælstof/ha.
Ved overgødskning med mere end 30  

 kg kvælstof/ha sigtes mod en sats på 20 kr./kg kvælstof.
Der skal samtidig  

 tilvejebringes et grundlag for en skærpet sanktionspraksis, jævnfør notat om  

 en bødemodel vedrørende jordbrugets anvendelse af gødning.
4. Parterne forpligter sig til at indføre en generel afgift på  

 kvælstofgødning, således at kun jordbrugere indenfor landbrug, gartneri og  

 skovbrug, der undergives gødningsplanreguleringer, kan erhverve afgiftsfri  

 gødning.
Afgiften fastsættes til 5 kr./kg kvælstof.
5. Såfremt drøftelserne med EU-kommissionen i forbindelse med den danske  

 gennemførelse nødvendiggør ændringer, forpligter parterne sig til at foretage  

 de nødvendige justeringer.
For så vidt angår emner, der efter  

 nitratdirektivet skal behandles i nitratkomiteen, forudsætter endelig  

 stillingtagen en drøftelse og beslutning i komiteprocedure.
Med hensyn til  

 harmonikravet vil Danmark forhandle med EU-kommissionen om en dispensation  

 med henblik på at fastsætte krav om 230 kg kvælstof/ha for kvægbrug og 140 kg  

 kvælstof/ha for øvrige brug.
Harmonikravet ændres i overensstemmelse med  

 nitratdirektivets tidsfrister.
Regeringen vil i lyset af den kommende  

 drøftelse med Kommissionen vende tilbage til parterne.
6. Parterne er enige om, at DMU og DJF efter udløbet af gødningsåret  

 1999/2000 afgiver en vurdering af, hvorvidt der samlet må forventes en  

 reduktion af markbidraget på under eller over 100.000 tons med udgangen af år  

 2003. I vurderingen indgår bl.a. udviklingen i handelsgødningsforbruget som  

 indikator samt virkningerne af Santer-pakken.
Vurderingen skal foreligge  

 senest 15. september 2000. Regeringen fremlægger på basis heraf en  

 redegørelse for hvilke initiativer, vurderingen giver anledning til.
I den  

 forbindelse er parterne enige om, at såfremt DMU og DJFs vurdering peger på  

 en væsentligt anden målopfyldelse i 2003 end forventet må indsatsen på  

 baggrund af redegørelsen skærpes eller lempes så den forudsatte målopfyldelse  

 nås, herunder medvirke til den fornødne finansiering.
 Hvis udvaskningen fra landbruget udvikler sig som forudsat i aftalen vil  

 der ikke indenfor aftalens tids- og indholdsmæssige ramme blive tale om at  

 stille yderligere krav til landbruget for så vidt angår kvælstofudvaskningen.
 7. Endelig er parterne enige om, at DMU og DJF på tilsvarende måde efter  

 afslutningen af gødningsåret 2002/2003 og senest den 15. september 2003  

 afgiver en vurdering, som behandles som beskrevet under pkt. 6.
 8. Vedrørende finansieringen forpligter parterne sig til i forbindelse med  

 de årlige finanslovsforhandlinger at fremskaffe finansiering til  

 nettomerudgifter ved Vandmiljøplan II ved omprioritering indenfor Miljø- og  

 Energiministeriets og Fødevareministeriets samlede budgetrammer og det  

 samlede statsbudget.
Side 1 Bilag til aftale om Vandmiljøplan II af 17. februar 1998 Tabel.
Miljøeffekterne og reduktionen i handelsgødningsforbruget er  

 vurderet af DMU/DJF.
De økonomiske vurderinger er foretaget af SJFI.
1) Harmonikrav på 1,4 til svinebruget opfyldes i dag af de fleste  

 fedesvineproducenter.
For so- og smågrise- producenter vil dette kunne nås  

 gennem forbedret fodereffektivitet.
 2) Fem procent i gødningsåret 1999/2000, samt yderligere fem procent i  

 gødningsåret 2001/2002. Ved midtvejsvurderingen for så vidt det er teknisk  

 gennemførligt sættes udnyttelsesprocenten i 2002/2003 yderligere i vejret for  

 at nå udvaskningsreduktionen på 10.600 tons i det omfang det ikke er muligt  

 at nå målet ved blandt andet halmnedmulding, permanent brak og økologisk  

 jordbrug.
 3) De nye initiativer skal følges op af en forstærket kontrolindsats af  

 Plantedirektoratet svarende til 26 mill. kr. i 1998 samt herefter årlige  

 ekstraudgifter på 22 mill. kr.
4) Det ekstra bevillingsbehov på 115 mill. kr. årligt til økologi består  

 af et arealtilskud på 105 mill. kr. årligt og et afsætningsfremmende tilskud  

 på 10 mill. kr. årligt.
Den forudsatte omlægning på 170.000 ha. i perioden  

 omfatter et i aftalen oprindeligt skøn på 120.000 ha.
Hertil er senere  

 tilføjet et mål på yderligere 50.000 ha.
De nævnte 120.000 ha indebærer et  

 ekstra bevillingsbehov på 55 mill. kr. årligt i forhold til det nuværende  

 bevillingsniveau, mens de yderligere 50.000 ha indebærer et yderligere  

 bevillingsbehov på 50 mill. kr.
De nævnte tal er gennemsnitsstal.
I starten  

 af omlægningsperioden vil de ekstra bevillingsbehov være forholdsmæssigt  

 højere.
Side 2 Vådområder til og med år 2003 Prisoverslaget er baseret på hidtidige erfaringer fra  

 naturgenopretningsprojekter og svarer til omkostningerne ved at gennemføre  

 Vest Stadil Fjord projektet.
Hvis arealmålet skal fastholdes vil det kræve,  

 at de økonomiske ressourcer reguleres i takt med evt. stigninger i  

 jordpriserne.
 Omkostningsoverslaget er tillagt omkostningerne til administration,  

 jordfordeling, projektering, løn, overvågning mv.. Disse omkostninger skønnes  

 til ca. 20 mio. kr. om året.
Det forudsættes, at der kan eksproprieres, i fald en enkelt eller nogle få  

 lodsejere forhindrer et projekt, der i øvrigt er stor lodsejertilslutning  

 til.
Det forudsættes endvidere, at såfremt justitsministeriet skulle finde at  

 § 60 i Naturbeskyttelsesloven ikke giver den tilstrækkelige hjemmel til dette  

 formål, præciseres § 60 i NBL, således at der tilvejebringes det fornødne  

 hjemmelsgrundlag.
Det forudsættes, at miljø- og energiministeren, gennem et  

 landsplandirektiv, udpeger de lavbundsarealer, der er potentielt egnede som  

 vådområder, og sikrer at de gives en planlægningsmæssig status, der  

 forhindrer at de kan anvendes på en måde, der umuliggør eller besværliggør  

 genopretning af vådområder.
Det forudsættes endvidere, at såfremt Planloven  

 ikke giver tilstrækkelig hjemmel til dette formål, tilvejebringes det  

 nødvendige hjemmelsgrundlag indenfor Planloven.
De pågældende arealer udpeges  

 samtidig til SFL områder.
Der sikres adgang til at regulere mulighederne for at afvande  

 lavbundsarealer for at undgå at potentielle vådområder af den grund  

 forhindres genoprettet.
Dette gøres ved i indeværende folketingssamling at  

 ændre i vandløbsloven, således at private og offentlige udpumpningsanlæg (VL  

 Kapitel 9) ikke kan godkendes ændret (omlagt) i lavbundsområder med henblik  

 på yderligere grundvandssænkning, Måltallet på 16.000 ha i 2003 forudsætter at konkurrerende arealanvendelse  

 ikke intensiveres.
 Forudsætningen for den skønnede effekt for kvælstoffjernelse er at  

 vådområderne etableres som beskrevet i notat nr. 1 og nr. 51.
 Fordelingen på ministerieområder afklares efterfølgende.
SFL områder Indgåelse af aftaler med landmænd i det angivne omfang forudsætter et øget  

 aktivitetsniveau fra amternes side og en større interesse fra landmændenes  

 side set i forhold til resultatet af indsatsen i det første år.
Der vil være  

 behov for en fortsat intensiveret informationsindsats, som forventes gradvist  

 at øge interessen for ordningerne.
Der vil blive gennemført en midtvejsevaluering af udlægningen af  

 ordningerne til amterne.
Såfremt forventningerne i forbindelse med  

 udlægninger ikke skønnes at blive opfyldt, gennemføres en ændret amtslig  

 deltagelse i administrationen således, at Bloktilskudsmodellen afløses af  

 1996-administrationsmodellen.
Hvis foranstaltningerne i ordningen i højere grad koncentreres på  

 mvj-foranstaltninger med maksimal reduktionseffekt på kvælstofudledningen,  

 vil effekten af indsatsen blive større pr. hektar, der er omfattet af  

 ordningen (fra et niveau på gns. 21,5 kg/ha til omkring 30 kg/ha.).  

 Udgifterne vil imidlertid være gennemsnitligt 3.000 kr. dyrere årligt pr.  

 hektar ved anvendelse af foranstaltninger, der reducerer kvælstofudledningen  

 med 20 kg mere pr. hektar end det gennemsnitlige niveau.
Der er således ikke  

 garanti for et positivt nettoresultat inden for det afsatte budget.
Der kan  

 derfor under denne mulighed blive behov for ekstra bevillinger.
Derudover vil det blive overvejet at øge tilskudssatserne for de relevante  

 foranstaltninger.
Dette kræver EU-godkendelse, idet tilskuddet skal dække et  

 påviseligt omkostningstab ved den pågældende dyrkningsforpligtelse.
Med de  

 nuværende EU-medfinansieringsniveauer ville der blive tale om 100 pct.  

 national finansiering, og der kan også under denne mulighed blive behov for  

 ekstra midler.
Skovrejsning Da omkostningerne er baseret på dagens priser er det for at opnå den  

 forudsatte effekt nødvendigt at sikre en løbende indeksregulering af  

 bevillingernes størrelse.
Side 3 Omkostninger til administration er indregnet i bevillingsoverslaget.
Det  

 skønnes, at der vil være øgede administrationsomkostninger på ca. 3 mill. kr.  

 om året.
Ved opgørelse af bevillingsbehovet på 120 mill. kr. for 25.000 ha  

 forudsættes at der er tale om privat skovrejsning med tilskud, som kan  

 igangsættes umiddelbart, idet der er et overskud af interesserede private.  

 Statslig skovrejsning indebærer udgifter til erhvervelse.
Inklusive  

 erhvervelsesudgifter vil bevillingsbehovet til statslig skovrejsning typisk  

 øges med mellem 0 og 60% i forhold til den private tilplantning - alt efter  

 graden af kommunal medfinansiering.
Kommunal medfinansiering af bynære,  

 grundvandsbeskyttende statsskove bliver mere og mere udbredt - typisk med en  

 medfinansiering på 50% af erhvervelsesudgifterne.
Ved kommunal  

 medfinansiering på 50% er privat skovrejsning og statslig skovrejsning  

 omtrent lige udgiftskrævende.
 Det forudsættes at fordelingen af bevillinger mellem privat og statslig  

 skovrejsning kan reguleres løbende.
Bedre foderudnyttelse En sænkning af kornprisen som følge af Santer-pakken og uændret  

 proteinpris medfører en reducering af den økonomisk optimale proteintildeling  

 i husdyrbruget.
 Regeringen vil arbejde for at udvikle et grønt regnskab for  

 landbrugsbedrifter, eventuelt i kombination med differentierede harmonikrav,  

 som kan medvirke til at fremme en effektiv udnyttelse af kvælstof i foderet.
Skærpede harmonikrav Med hensyn til harmonikravet vil Danmark forhandle med EU-kommissionen om  

 en dispensation med henblik på at fastsætte krav om 230 kg N/ha for kvægbrug  

 og 140 kg N/ha for øvrige brug.
Regeringen vil i lyset af den kommende  

 drøftelse med Kommissionen vende tilbage til parterne.
 De gældende danske regler om harmonikrav vil blive ændret - om nødvendigt  

 ved lov.
Skærpede krav til udnyttelse af N i husdyrgødning Der henvises til fodnote 2 i Tabellen.
Økologisk jordbrug Det forudsættes, at det økologisk drevne areal stiger med 170.000 ha i alt  

 frem til år 2003. Der er således tale om væsentlig forøgelse i forhold til  

 den hidtidige udvikling.
Aftalen er baseret på, at der omlægges 20.000 ha om  

 året svarende til 120.000 ha.
Aftalen omfatter endvidere en målsætning om at  

 omlægge yderligere 50.000 hektar indenfor aftalens tidsramme.
 Derudover er udviklingen i den økologiske fødevareproduktion nu nået til  

 et stadium hvor der er behov for at stimulere udviklingen gennem en  

 koordineret afsætningsstrategi for de økologiske fødevarer såvel i forhold  

 til hjemmemarkedet som i forhold til eksport.
 Dette indebærer, at der skal sættes øget fokus på udviklingen af en  

 afsætningsfremmestrategi for de økologiske produkter.
 Der er behov for at styrke aktiviteten over for især de små og mellemstore  

 virksomheder inden for det økologiske produktionsområde.
 Et middel til at fremme denne udvikling er at etablere en  

 rejseholdsordning, der skal bistå de små og mellemstore virksomheder ved at  

 etablere en afsætningsstrategi for deres økologiske produktion.
 Der afsættes 10 mio. kr. over 5 år til afsætningsfremme ved hjælp af en  

 rejseholdsordning.
Efterafgrøder Seks procent af basisarealet skal udlægges med en græsefterafgrøde  

 etableret i en kornafgrøde om foråret, målt som et gennemsnit over en  

 årrække, og gennemsnittet må aldrig blive under 6%.
 Den langsigtede effekt på handelsgødningsforbruget af seks procent  

 efterafgrøder vil være en nedgang på 3000 ton/år, heri er dog ikke indregnet  

 ændringer i sædskiftet.
Arealet med efterafgrøder indskrives om foråret i landmandens sædskifte-  

 og gødningsplan.
Plantedirektoratet kan ved kontrolbesøg på bedriften  

 kontrollere arealet med efterafgrøder på tilsvarende måde, som man  

 kontrollerer arealet Side 4 med efterafgrøder under de miljøvenlige jordbrugsforanstaltninger.
 Overtrædelse af ordningen straffes med bøde.
 Arealer med efterafgrøder omfatter alene arealer, som er udlagt med en  

 efterafgrøde og som anvendes til en vårsædsafgrøde det efterfølgende forår.  

 Dette betyder, at arealer med græsudlæg til græsmarker, græsfrø og brak ikke  

 medregnes i arealet med efterafgrøder.
Nedsat N-norm med 10 procent af den nuværende norm N-normen nedsættes med 10%, d.v.s. at der samlet er tale om et vægtet  

 gennemsnit på 10% for normen.
Nedsættelsen iværksættes fra gødningsåret  

 1998/99.
 I forbindelse med de skærpede krav revideres og lovfæstes reglerne om  

 gødningsregnskaber, hvilket medfører øgede udgifter til kontrol og  

 administration jævnfør opdateret bilag 100 af 4. februar 1998.
Regionale foranstaltninger Drikkevandsudvalget har tilkendegivet, at der ud over den generelle  

 beskyttelse er behov for en yderligere beskyttelse i de områder, der er  

 særlig følsomme over for nitratforurening.
 Endvidere har Kommissionen i åbningsskrivelsen af 14. november 1997 peget  

 på, at de danske oplysninger til Kommissionen om de danske nitratproblemer og  

 regeringens hidtidige foranstaltninger til reduktion af nitratforureningen  

 ikke i tilstrækkelig grad inddrager det regionale aspekt.
 Følgende virkemidler skal anvendes:
Regionplanerne skal yderligere indeholde en udpegning af følsomme  

 indvindingsområder (herunder nitratfølsomme indvindingsområder),  

 indsatsområder (hvor det findes, at en særlig indsats til beskyttelse af  

 vandressourcerne er nødvendig til sikring af drikkevandsinteresserne) samt en  

 prioritering af indsatsområder.
Amterne skal have pligt til senest i  

 forbindelse med regionplanrevision 2001 at udpege nitratfølsomme  

 indvindingsområder.
 For hvert indsatsområde skal amtsrådet have pligt til at udarbejde en  

 indsatsplan, der skal indeholde en detaljeret opgørelse over behovet for  

 beskyttelse og retningslinier og tidsplan for myndighedernes indsats til  

 opnåelse af denne beskyttelse.
Kommuner og amter skal have mulighed for mod erstatning at pålægge  

 rådighedsindskrænkninger, herunder dyrkningsrestriktioner i nitratfølsomme  

 indvindingsområder, hvis den eksisterende landbrugsdrift medfører en så høj  

 belastning af den pågældende ressource, at det er nødvendigt at gribe ind for  

 at sikre drikkevandsinteresserne.
I visse tilfælde kan  

 rådighedsindskrænkningerne være så omfattende, at en hel eller delvis  

 overtagelse af ejendommen vil være rimelig.
Procedurerne for fastlæggelse af  

 rådighedsindskrænkninger følger reglerne i lov om offentlige veje.
Det samme  

 gælder erstatningsfastsættelsen, herunder spørgsmålet om hel eller delvis  

 overtagelse, som således afgøres af taksationsmyndighederne.
 Der er enighed om, at der i indeværende folketingssamling tilvejebringes  

 det nødvendige hjemmelsgrundlag for at gennemføre ovennævnte  

 foranstaltninger.
Bilag 2 I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov om miljøbeskyttelse (Miljøloven), jf. lovbekendtgørelse nr. 625 af  

 15. juli 1997, foretages følgende ændringer:
 1. I § 7, stk. 1, nr. 9, ændres »herunder om vilkår  

 for sådanne placeringer og anvendelse, og« til: »herunder om vilkår  

 for sådanne placeringer og anvendelse,».
 2. I § 7, stk. 1, nr. 10, ændres »udledning til  

 miljøet.« til: »udledning til miljøet, og«.
 3. I § 7, stk. 1, indsættes som nr. 11:
»11) anvendelse af husdyrgødning og anden organisk gødning i  

 jordbruget med henblik på at beskytte vandløb, søer og havet samt grundvandet  

 mod forurening.« § 7. Miljø- og energiministeren kan fastsætte regler om 1) forurening fra virksomheder, anlæg, maskiner, redskaber, fyringsanlæg  

 og transportmidler, 2) indretning, drift og vedligeholdelse af de virksomheder m.v., der er  

 nævnt i nr. 1, 3) forurening fra spildevandsanlæg, rensningsanlæg, forbrændingsanstalter  

 og lossepladser samt indretning, drift og vedligeholdelse af sådanne anlæg, 4) renhedsgraden af og tilsætning af stoffer til brændstoffer, der  

 anvendes til opvarmning eller drift af transportmidler og maskiner, 5) at bestemte anlæg, maskiner, redskaber og transportmidler skal være af  

 godkendt type, 6) at anlæg, indretninger eller apparater, herunder måleapparatur, der er  

 beregnet til anvendelse i forureningsbegrænsende øjemed, skal være af  

 godkendt type, 7) risikobetonede processer samt oplagring og transport af stoffer med  

 farlige egenskaber som nævnt i § 2, stk. 2, 8) anmeldelse til tilsynsmyndigheden af virksomhedens eller anlæggets  

 anvendelse af råvarer, hjælpestoffer og andre materialer samt af udledninger  

 til vand, jord og luft i forbindelse med virksomhedens eller anlæggets drift,  

 herunder af frembringelsen af affald, 9) anmeldelse om midlertidig placering og anvendelse af anlæg,  

 transportmidler, mobile anlæg, maskiner og redskaber, der kan medføre  

 forurening, herunder om vilkår for sådanne placeringer og anvendelse, og 10) bioteknologisk anvendelse af mikroorganismer, herunder om alle former  

 for udledning til miljøet.
Stk. 2. - - - Stk. 3. - - - Stk. 4. - - - § 2 I lov om naturbeskyttelse, jf. lovbekendtgørelse nr. 835 af 1. november  

 1997, foretages følgende ændringer:
 1. § 2 affattes således:
» § 2. Lovens beføjelser skal tillige anvendes med sigte på at  

 bekæmpe sandflugt og forøge skovarealet samt på at genoprette vådområder, som  

 skal medvirke til at forbedre vandmiljøet.« § 2. Lovens beføjelser skal tillige anvendes med sigte på at  

 forøge skovarealet og bekæmpe sandflugt.
 2. § 60, stk. 1, affattes således:
»Miljø- og energiministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål, herunder til genopretning af vådområder som skal medvirke  

 til at forbedre vandmiljøet.« § 60. Miljøministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål.
Stk. 2. - - - Stk. 3. - - - § 3 I lov om vandløb, jf. lovbekendtgørelse nr. 404 af 19. maj 1992, som  

 ændret ved § 1 i lov nr. 402 af 14. juni 1995, foretages følgende ændring:
 1. Efter § 46 indsættes i kapitel 9:
» § 46 a.
Vandløbsmyndigheden må ikke uden miljø- og  

 energiministerens forudgående tilladelse godkende ændring eller omlægning af  

 udpumpningsanlæg med henblik på yderligere grundvandssænkning i  

 lavbundsområder i landzone eller sommerhusområder.« § 4 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, indsættes efter nr. 8 som nyt nummer:
»9) beliggenheden af lavbundsarealer, der kan genoprettes som  

 vådområder,» Nr. 9-13 bliver herefter nr. 10-14.
§ 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2 . Regionplanlægningen må ikke stride mod regler eller  

 beslutninger efter § 3.
 Stk. 3 . Regionplanen skal på grundlag af en samlet vurdering af  

 udviklingen i amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlæg og andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) den samlede detailhandelsstruktur, jf. § 6 b, 6) varetagelse af de jordbrugsmæssige interesser, herunder udpegningen og  

 sikringen af de særlig værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8) varetagelse af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelse og beskyttelsen af vandressourcerne, 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
Stk. 4. - - - Stk. 5. - - - Stk. 6. - - - Stk. 7. - - - Stk. 8. - - - Stk. 9. - - - Efter 2. behandling den 19. juni 1998 § 1 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:
 1. I § 7, stk. 1, nr. 9, ændres »herunder om vilkår  

 for sådanne placeringer og anvendelse, og« til: »herunder om vilkår  

 for sådanne placeringer og anvendelse,».
 2. I § 7, stk. 1, nr. 10, ændres »udledning til  

 miljøet.« til: »udledning til miljøet, og«.
 3. I § 7, stk. 1, indsættes som nr. 11:
»11) anvendelse af husdyrgødning og anden organisk gødning i  

 jordbruget med henblik på at beskytte vandløb, søer og havet samt grundvandet  

 mod forurening.« § 2 I lov om naturbeskyttelse, jf. lovbekendtgørelse nr. 835 af 1. november  

 1997, foretages følgende ændringer:
 1. § 2 affattes således:
» § 2. Lovens beføjelser skal tillige anvendes med sigte på at  

 bekæmpe sandflugt og forøge skovarealet samt på at genoprette vådområder, som  

 skal medvirke til at forbedre vandmiljøet.« 2. § 60, stk. 1, affattes således:
»Miljø- og energiministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål, herunder til genopretning af vådområder, som skal medvirke  

 til at forbedre vandmiljøet.« 3. Efter § 60 indsættes som ny paragraf med tilhørende overskrift:
»Genopretning af vådområder med henblik på at forbedre  

 vandmiljøet § 60 a.
Miljø- og energiministeren kan med henblik på genopretning  

 af vådområder, som skal medvirke til at forbedre vandmiljøet, bemyndige  

 amtsrådet til at udøve de beføjelser, som er tillagt miljø- og  

 energiministeren i henhold til § 55, stk. 1, nr. 1, § 55, stk. 2 og 3, § 57,  

 stk. 1, § 59, stk. 1, og § 60, stk. 1 og 3, samt i henhold til § 55, stk. 1,  

 nr. 3, dog kun for så vidt angår ydelse af tilskud.
 Stk. 2. Miljø- og energiministeren kan fastsætte regler om og  

 retningslinjer for, hvorledes amtsrådets beføjelser skal udøves.
Stk. 3. Miljø- og energiministeren kan fastsætte regler om  

 adgangen til at påklage afgørelser, der er truffet i henhold til bemyndigelse  

 efter stk. 1, herunder at afgørelserne ikke skal kunne påklages til anden  

 administrativ myndighed, jf. dog § 60, stk. 3.« § 3 I lov om vandløb, jf. lovbekendtgørelse nr. 404 af 19. maj 1992, som  

 ændret ved § 1 i lov nr. 402 af 14. juni 1995, foretages følgende ændring:
 1. Efter § 46 indsættes i kapitel 9:
» § 46 a.
Vandløbsmyndigheden må ikke uden miljø- og  

 energiministerens forudgående tilladelse godkende ændring eller omlægning af  

 udpumpningsanlæg med henblik på yderligere grundvandssænkning i  

 lavbundsområder i landzone eller sommerhusområder.« § 4 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, indsættes efter nr. 8 som nyt nummer:
 »9) beliggenheden af lavbundsarealer, der kan genoprettes som  

 vådområder,».
 Nr. 9-13 bliver herefter nr. 10-14.
§ 5 Loven træder i kraft den 1. juli 1998.
 (* 1) 1) Indeholder bestemmelser, der gennemfører Rådets direktiv  

 91/676/EØF om beskyttelse af vand imod forurening forårsaget af nitrater fra  

 landbruget.
 (* 2) Finansloven for 1998: Forhandlingsresultater, Finansministeriet  

 december 1997, bilag 1.
