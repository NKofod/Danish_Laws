Indledning Af lovbekendtgørelse nr. 426 af 19. august 1976 om udøvelse af  

 lægegerning, § 6, stk. 1, fremgår, at en læge under udøvelsen af sin  

 virksomhed er forpligtet til at udvise omhu og samvittighedsfuldhed.
Særligt  

 for så vidt angår ordination af afhængighedsskabende lægemidler har  

 Sundhedssstyrelsen uddybet det nærmere indhold af denne forpligtelse, senest  

 i cirkulære nr. 97 af 15. juni 1980 om lægers ordination af  

 afhængighedsskabende (euforiserende) lægemidler.
I henhold til samme lovs § 5a, stk. 3, afgør Sundhedsstyrelsen, hvad der  

 skal forstås ved afhængighedsskabende stoffer.
Under henvisning til den  

 løbende ændring af forholdene på dette område, fx. nye medikamenter,  

 oplysninger vedrørende brug/misbrug, kontrol m.m., har Sundhedsstyrelsen i  

 dette cirkulære fastsat reglerne for ordination af afhængighedsskabende  

 lægemidler, og i særskilte bindende retningslinier, bilag 2, uddybet de  

 særlige forhold, der gør sig gældende for de forskellige stofgrupper.
Generelle regler § 1.  Ved afhængighedsskabende lægemidler forstås - Morfin og Morfinlignende smertestillende midler (opioide analgetika),  

 jf. retningslinierne, afsnit 1.
 - Sovemidler og visse angstdæmpende midler (hypnotika, sedativa,  

 anxiolytika), jf. retningslinierne, afsnit 3.
 - Visse lægemidler med centralstimulerende virkning, herunder Amfetamin  

 mv. samt appetithæmmende midler, som nærmere omtalt i retningslinierne,  

 afsnit 4.
 - Andre lægemidler med misbrugspotentiale, som nærmere omtalt i  

 retningslinierne, afsnit 5.
 § 2.  Reglerne for lægers ordination af de i § 1  

 nævnte lægemidler uddybes i retningslinierne, bilag 2.
 Stk. 2.  De særlige forhold, der gør sig gældende ved  

 behandling af stofmisbrugere, uddybes i afsnit 2 i retningslinierne.
 § 3.  Læger skal ved ordination af  

 afhængighedsskabende lægemidler være særlig opmærksom på, at der ved brug af  

 de ordinerede midler kan fremkaldes eller vedligeholdes  

 lægemiddelafhængighed.
 § 4.  Det vil normalt være uacceptabelt, at en læge  

 behandler sig selv med afhængighedsskabende lægemidler.
 Stk. 2.  Såfremt en læge har behov for behandling med  

 afhængighedsskabende lægemidler, bør behandlingen varetages af en anden læge.
 Stk. 3.  Skulle en læge undtagelsesvis have behov for at  

 ordinere medicin, indeholdende afhængighedsskabende stoffer til sig selv,  

 indskærpes det, at lægen ved ordination til sig selv udviser samme omhu og  

 samvittighedsfuldhed, som han efter nedenstående retningslinier bør udvise  

 ved tilsvarende ordinationer til patienter.
 Stk. 4.  En læge bør som hovedregel ikke ordinere  

 afhængighedsskabende lægemidler gennem længere tid til nærtstående.
Ordination til lægens sædvanlige patienter § 5.  Længerevarende behandling af patienter med  

 afhængighedsskabende lægemidler bør varetages/koordineres af patientens  

 sædvanlige læge.
 Stk. 2.  Har lægen patienter, der får  

 afhængighedsskabende lægemidler med regelmæssige mellemrum, bør lægen i  

 tilfælde af ferie eller lignende træffe aftale med patient og apotek og  

 eventuelt en anden læge om udlevering i den pågældende periode, således at  

 patienten ikke selv er henvist til at søge andre læger, herunder vagtlæger.
 § 6.  Såfremt lægen får kendskab til, at patienten  

 hyppigt tilkalder lægevagt, bør han orientere vagtlægerne om forholdet, efter  

 indhentet samtykke fra patienten.
 Stk. 2.  Nægter patienten at give sit samtykke hertil,  

 skal lægen overveje at ophøre med at behandle med afhængighedsskabende  

 lægemidler.
 § 7.  Lægen bør i de tilfælde, hvor der er tvivl om  

 indikationsstillingen ved behandling med afhængighedsskabende lægemidler,  

 lade patienten vurdere af en speciallæge, evt. sygehusafdeling/smerteklinik,  

 og lade denne vurdering indgå i sin bedømmelse.
Ordination til andre end lægens sædvanlige  

 patienter (herunder § 8.  De lægemidler, der nævnes i retningslinierne,  

 bør som udgangspunkt ikke ordineres til personer uden for lægens faste  

 klientel.
 Stk. 2.  Til personer udenfor lægens faste klientel, bør  

 lægen dog altid yde den nødvendige lægehjælp på stedet.
 § 9.  Såfremt omstændighederne nødvendiggør udstedelse  

 af recept, bør der alene ordineres en sådan mængde af det pågældende  

 lægemiddel, at patienten kan klare sig, indtil egen læge kan kontaktes.
 Stk. 2.  Lægen bør sikre sig patientens identitet ved  

 legitimation med navn, cpr.nr. og adresse.
 § 10.  Lægen bør underrette patientens sædvanlige læge  

 om den givne behandling/ordination.
 Stk. 2.  Såfremt lægen finder, at patientens sædvanlige  

 læge bør underrettes, skal patientens samtykke indhentes forinden.
 Stk. 3.  Nægter patienten at give sit samtykke hertil,  

 skal lægen overveje at afstå fra at behandle med afhængighedsskabende  

 lægemidler.
Særligt vedrørende brugen af metadon i  

 misbrugsbehandling § 11.  For så vidt angår de særlige forhold, der gør  

 sig gældende ved ordination af metadon, henvises til afsnit 2 i  

 retningslinierne.
 § 12.  Under henvisning til Lægelovens § 11 skal der  

 ved iværksættelse af en metadonordination til en patient ske indberetning  

 herom til embedslægeinstitutionen/Stadslægen ved anvendelse af  

 anmeldelsesblanket, form. nr. 4106/93, jf. bilag 1.
 Stk. 2.  Anmeldelsesblanketten skal indsendes samtidig  

 med, at behandlingen startes.
 Stk. 3.  Anmeldelsesblanketten skal indsendes til  

 embedslægeinstitutionen/Stadslægen for det område, hvor lægen har sin  

 konsultationsadresse, eller hvor behandlingsinstitutionen/sygehusafdelingen  

 er beliggende.
 Stk. 4.  Det påhviler den læge, som er ansvarlig for  

 ordinationen, at udfylde og indsende anmeldelsesblanketten.
Rekvirering af afhængighedsskabende  

 lægemidler § 13.  Ordinationer af afhængighedsskabende  

 lægemidler, der tillige er kopieringspligtige, skal skrives på særlige af  

 Sundhedsstyrelsen udformede receptblanketter, med mindre ordinationerne sker  

 via EDB, telefax eller undtagelsesvis indtelefoneres.
 Stk. 2.  Der må kun anføres een ordination på hver  

 receptblanket.
 Stk. 3.  Ved ordination via EDB, telefax eller telefon  

 skal receptudstederen anføre eller oplyse sit cpr.nummer.
 Stk. 4.  Med hensyn til, hvilke lægemidler der er  

 kopieringspligtige, henvises til receptbekendtgørelsen, hvoraf også fremgår  

 de nærmere regler for rekvirering af lægemidler.
Opbevaring af medicin og recepter § 14.  Afhængighedsskabende lægemidler samt  

 receptblanketter skal opbevares forsvarligt og utilgængeligt for uvedkommende  

 personer, såvel når beholdningen forefindes i konsultationslokale mv. samt  

 ved medtagelse under sygebesøg.
 Stk. 2.  Beholdningen af afhængighedsskabende lægemidler  

 bør indskrænkes til det mindst mulige.
 Stk. 3.  Med hensyn til de nærmere regler for udlevering  

 og opbevaring m.v. af afhængighedsskabende lægemidler henvises til  

 Indenrigsministeriets bekendtgørelse nr. 559 af 9. november 1984 om  

 euforiserende stoffer, med senere ændringer.
Journalføring § 15.  Lægen skal føre nøjagtige optegnelser i  

 forbindelse med ordination af de lægemidler, der er omhandlet i dette  

 cirkulære.
Stk. 2.  optegnelserne bør indeholde oplysninger om - patientens cpr.nr. og navn - indikation for behandlingen - tidspunktet for behandlingen/ordinationen - dispenseringsform - mængde og dosering - oplysninger i forbindelse med evt. kontakt til andre, samt patientens  

 samtykke hertil.
Sanktioner § 16.  Følger en læge ikke reglerne for ordination af  

 afhængighedsskabende lægemidler,kan Sundhedsstyrelsen i medfør af Lægelovens  

 § 5 a pålægge lægen at føre nøjagtige optegnelser (lister) over disse  

 ordinationer.
Listepligten omfatter tidspunkt, art og mængde, patientens  

 cpr.nr., navn og adresse samt indikation for ordinationerne og skal indsendes  

 til embedslægeinstitutionen/Stadslægen efter nærmere af Sundhedsstyrelsen  

 fastsatte bestemmelser.
 § 17.  Begår en læge væsentlige overtrædelser af  

 pålægget om at føre optegnelser (lister) eller fremgår det af optegnelserne,  

 at han ordinerer afhængighedsskabende lægemidler på uforsvarlig måde, kan  

 Sundhedsstyrelsen i henhold til Lægelovens § 5 b, stk. 1, fratage ham retten  

 til at ordinere alle eller enkelte grupper af disse stoffer for en tid af fra  

 1 til 5 år eller indtil videre.
 § 18.  Foruden de ovennævnte specielle sanktioner i  

 medfør af Lægelovens kapitel I A om afhængighedsskabende stoffer kan påtale  

 fra Sundhedsstyrelsen i medfør af Lægelovens § 6, jf. § 17, komme på tale,  

 såfremt lægen ikke ved ordination af afhængighedsskabende lægemidler har  

 udvist den fornødne omhu og samvittighedsfuldhed.
 § 19.  Såfremt en læge i forbindelse med ordination af  

 afhængighedsskabende lægemidler gør sig skyldig i grovere eller gentagen  

 forsømmelse eller skødesløshed, kan der blive tale om tiltalerejsning for  

 overtrædelse af Lægelovens§ 18, som hjemler straf i form af bøde eller hæfte.
 Ikraftræden mv.
 § 20.  Cirkulæret træder i kraft den 1. august 1993.
 Stk. 2.  Samtidig ophæves Sundhedsstyrelsens cirkulære  

 nr. 97 af 15. juni 1980 om lægers ordination af afhængighedsskabende  

 (euforiserende) lægemidler.
Sundhedsstyrelsen, den 28. juni 1993 Palle Juul-Jensen / Michael von Magnus Bilag 1 OMTRYKT ANMELDELSE AF METADONORDINATION (jf.
Sundhedsstyrelsens cirkulære nr. 110 af 28. juni 1993.
om ordination af afhængighedsskabende lægemidler) Anmeldelsen skal indgives umiddelbart efter behandlingens start bilag 2 Bindende retningslinier for lægers ordination af afhængighedsskabende lægemidler Indledning Retningslinierne uddyber Sundhedsstyrelsens cirkulære om ordination af  

 afhængighedsskabende lægemidler mv.
Formålet med retningslinierne er, nærmere  

 at præcisere den omhu og samvittighedsfuldhed lægen skal udvise i  

 håndteringen af de vanskelige problemstillinger, der knytter sig til  

 vurderingen af patienters behov for disse lægemidler, og derved undgå at  

 lægen starter eller støtter et igangværende misbrug hos patienten.
Konstateres det, at en læge har afveget fra disse retningslinier ved  

 ordination af afhængighedsskabende lægemidler, vil det kunne pålægges lægen  

 at begrunde afvigelsen.
Findes begrundelsen ikke tilfredsstillende, vil  

 Sundhedsstyrelsen kunne iværksætte sanktioner overfor lægen i form af  

 listepligt, eller fratagelse af retten til at ordinere lægemidler af denne  

 art, eller evt. indlede en sag om overtrædelse af lægeloven.
Mange patienter er gennem årene blevet afhængige ved ukritisk tildeling af  

 afhængighedsskabende lægemidler.
Dette gør sig særligt gældende ved tilstande  

 som menstruationssmerter, migræne, mavesår, rygsmerter osv., og i disse  

 tilfælde bør lægen altid overveje, om andre lægemidler end opioide analgetika  

 kan benyttes.
Ligeledes er mange patienter blevet afhængige af sovemedicin eller  

 nervemedicin, fordi lægen ikke forinden ordinationen har taget stilling til,  

 om der forelå en tilstrækkelig indikation.
Ved ordination af  

 afhængighedsskabende lægemidler bør disse ordineres på en sådan måde, at  

 lægen nøje kan kontrollere forbruget og sætte ind overfor truende  

 afhængighed.
 Endelig gælder det for de afhængighedsskabende lægemidler, at lægen skal  

 tilråde forsigtighed ved bilkørsel og maskinbetjening, samt oplyse om faren  

 ved samtidig indtagelse af alkohol.
Misbrug Ved ordination af enhver form for afhængighedsskabende lægemidler skal  

 lægen således være opmærksom på patientens eventuelle misbrugsanamnese.
Der er i de senere år sket en ændring af brugs- og misbrugsmønsteret,  

 således at der udover opioid-injektionsmisbrugere er opstået en ny gruppe af  

 blandingsmisbrugere, der i vid udstrækning gør brug af mange forskellige  

 stoffer, der er kendt som afhængighedsskabende, herunder alkohol; men også  

 andre ikke traditionelt afhængighedsskabende stoffer kan indgå i dette  

 misbrug.
Endvidere skal lægen være opmærksom på risikoen for, at recepter  

 udskrives til personer, der fungerer som skaffere for misbrugere eller sælger  

 medicinen til andre.
Dette forhold understreger behovet for diagnose og  

 omhyggelig monitorering i forbindelse med ordinationerne.
 Der er også grund til at være opmærksom på patienter, der henvender sig  

 med fortællinger om mistede tabletpakninger og recepter, som af forskellige  

 grunde ikke lader sig erstatte hos egen læge.
 Uforklarlige tab og tyveri (ikke politianmeldte) og forsøg på at skaffe  

 medicin andetsteds fra bør derfor som hovedregel medføre ophør med  

 behandlingen eventuelt over en 1 - 2 ugers aftrapningsperiode.
Erfaringsmæssigt er misbrugsproblemet også stort hvad angår angstdæmpende  

 midler og sovemidler.
Dette gælder specielt benzodiazepingruppen og midler  

 med virkning på samme receptortyper.
Disse lægemidler misbruges ofte, idet  

 nogle patienter indtager dem i store mængder, ikke for at opnå søvn eller  

 angstdæmpning, men for at mindske ubehaget ved dysfori og abstinenssymptomer  

 og for at opnå eufori.
Hos personer med et vedvarende og stort forbrug af  

 disse lægemidler, bør lægen være opmærksom på, at der forekommer  

 abstinenssymptomer ved seponering.
Information og samtykke Lægen bør, hvis han får formodning om, at patienten hyppigt tilkalder  

 lægevagt, orientere vagtlægerne om forholdet efter at have indhentet  

 patientens samtykke hertil.
På samme måde bør vagtlæger, speciallæger og  

 andre orientere patientens sædvanlige læge om lejlighedsvis ordination af  

 afhængighedsskabende stoffer, idet behandling med afhængighedsskabende  

 medicin ikke bør ske løsrevet fra behandling af patienten i øvrigt.
Det skal understreges, at enhver form for videregivelse af helbredsmæssige  

 oplysninger sædvanligvis kun må ske efter indhentet samtykke fra patienten.  

 Ønsker patienten imidlertid ikke at give sit samtykke hertil, skal lægen tage  

 dette med i sin vurdering af indikationerne for behandlingen, og som  

 hovedregel afstå fra behandling med afhængighedsskabende lægemidler, med  

 mindre det vil være lægefagligt uforsvarligt at undlade at behandle.
Hvis en  

 læge ordinerer afhængighedsskabende lægemidler og ikke orienterer egen læge  

 herom på baggrund af patientens manglende samtykke hertil, må lægen på evt.  

 forespørgsel fra embedslægeinstitutionen eller Sundhedsstyrelsen  

 efterfølgende kunne gøre rede for baggrunden herfor.
 Det skal dog bemærkes, at der ikke kræves samtykke til de indberetninger  

 og anmeldelser, som lægen i henhold til Lægelovens § 11 samt den øvrige  

 lovgivning er forpligtet til at afgive, fx. anmeldelser til  

 embedslægeinstitution/Stadslægen af metadonordinationer.
Tilsyn I medfør af lov nr. 397 af 10. juni 1987 om Sundhedsvæsenets  

 Centralstyrelse mv. er medicinalpersoner underlagt Sundhedsstyrelsens tilsyn.  

 Dette tilsyn udføres lokalt af embedslægeinstitutionerne/Stadslægen på  

 Sundhedstyrelsens vegne og indebærer bl.a., at man i institutionerne via edb  

 overvåger udskrivningen af kopieringspligtige lægemidler samt foretager  

 stikprøvekontrol af ordinationer af andre afhængighedsskabende lægemidler på  

 baggrund af oplysninger fra apotekerne.
Denne overvågning kan give embedslægeinstitutionerne anledning til i visse  

 tilfælde at anmode den ordinerende læge om nærmere at gøre rede for sit  

 ordinationsmønster eller dele heraf.
Også af denne grund bør der derfor føres  

 nøjagtige optegnelser over lægens ordinationer af afhængighedsskabende  

 lægemidler.
En utilfredsstillende ordinationspraksis kan resultere i listepligt,  

 fratagelse eller indskrænkning af ordinationsretten eller påtale fra  

 Sundhedstyrelsen.
I tilfælde af grovere eller gentagen forsømmelse eller  

 skødesløshed, kan der blive tale om tiltalerejsning.
I disse retningslinier  

 beskrives de særlige forhold, der gør sig gældende ved brugen af de  

 forskellige former for afhængighedsskabende lægemidler ved:
Afsnit 1: ordination af smertestillende medicin i form af opioide  

 analgetika Afsnit 2: behandling af stofmisbrugere Afsnit 3: ordination af beroligende medicin, som sovemedicin og  

 angstdæmpende medicin Afsnit 4: ved ordination af visse lægemidler med et snævert  

 anvendelsesområde og centralstimulerende virkning Afsnit 5: ordination af visse andre lægemidler med  

 misbrugspotentiale.
Ordination af smertestillende medicin i  

 form af opioide analgetika a.
Generelt om opioide analgetike (opioider) Opioider, er betegnelsen for morfin og andre præparater med mor  

 finlignende virkninger, overfor hvilke nalokson er antagonist.
Farmakodynamik Opioider antages at virke via opioidreceptorerne (my, delta og kappa), der  

 findes både i centralnervesystemet og i perifere væv.
De farmakologiske  

 virkninger som analgesi, sedation, obstipation, ventrikelretention osv.  

 antages at være resultatet af interaktion med en eller flere opioidreceptorer  

 centralt og perifert.
Opioidernes analgetiske virkning er resultat af binding  

 til receptorer i supraspinale, spinale og perifere områder.
Opioidfølsomhed Begrebet opioidfølsomhed beskriver det forhold, at ikke alle  

 smertetilstande er lige velegnede til behandling med opioide analgetika  

 (Tabel 1).
På grund af store individuelle og interindividuelle variationer defineres  

 opioidfølsomhed ud fra det enkelte præparats dosis/virkningsforhold hos den  

 enkelte patient som »den grad af individuel analgesi, der opnås ved  

 dosisøgning til et slutniveau, bestemt af enten smertefrihed eller for  

 patienten uacceptable bivirkninger«.
For cancerpatienters vedkommende  

 udvides definitionen til ».. enten smertefrihed eller ubehandlelige og  

 for patienten uacceptable bivirkninger«.
Opioidfølsomhed er et relativt begreb, og individuelle patient-, smerte-  

 og præparatkarakteristika betinger, at en behandlingsafprøvning skal foregå  

 med det præparat og den administrationsform, man har til hensigt at anvende  

 fremover.
Graden af bivirkningsfri smertelindring hos den enkelte patient kan  

 således veksle, afhængig af administrationsform og valg af præparat.
Dosisindstilling I praksis øges opioiddosis gradvist indtil smertefrihed eller indtil  

 patienten får bivirkninger af central art, dvs. sedation, svimmelhed, eufori,  

 hallucinationer, kvalme etc.
I sidste tilfælde reduceres dosis herefter til  

 nærmeste lavere bivirkningsfri niveau.
Langtidsbehandling med opioide  

 analgetika gennemført efter dette princip vil ikke være kompliceret af  

 bivirkninger af central art, der skal betragtes som overdoseringssymptomer,  

 dvs. at der gives en for høj opioiddosis i forhold til patientens  

 opioidfølsomme smerter.
 Langtidsbehandling med opioider er en vedligeholdelsesbehandling, hvor  

 patienten ikke direkte må kunne registrere den enkelte dosisindgift.
 I den akutte smertebehandling vil det ofte være vanskeligt at gennemføre  

 en fintitrering som beskrevet ovenfor.
»Restsmerter« Ved mange smertetilstande vil det ikke være muligt at opnå en total og  

 bivirkningsfri smertelindring med opioide analgetika.
Tilbage vil hyppigt  

 blive en vis »restsmerte«, som ikke bør søges behandlet med andre  

 opioider, men hvor andre behandlingsmetoder evt. må overvejes.
b.
Akutte/postoperative smertetilstande Med moderne behandlingsprincipper (herunder nyere administrationsformer og  

 kombinationsregimer) er det muligt at opnå effektiv analgesi ved langt de  

 fleste akutte/postoperative smertetilstande.
En god behandling af akutte  

 smerter er væsentlig ikke blot for at sikre patienten en umiddelbar anstændig  

 behandling, men også for på længere sigt at hindre udviklingen af mere  

 kroniske smertetilstande.
Klinisk relevante data for de hyppigst anvendte  

 opioider til behandling af akutte smerter er angivet i Tabel 2.
c.
Akutte, recidiverende smertetilstande Man bør behandlingsmæssigt skelne mellem den egentlige akutte  

 smertebehandling og tilstande af et mere kronisk tilsnit som exacerbationer i  

 forløbet af en kronisk smertetilstand eller hyppigt recediverende  

 smertetilstande som fx. menstruationssmerter, kroniske rygsmerter, migræne,  

 kronisk pancreatitis.
Ved sådanne tilstande er risikoen for etablering af et  

 misbrugsforløb erfaringsmæssigt stort, og man bør være yderst tilbageholdende  

 med administration af opioide analgetika til disse patienter.
Paranteral  

 administration vil under alle omstændigheder være kontraindiceret.
d.
Cancersmertetilstande Hovedprincippet i en palliativ behandling af cancerpatienter er, at de for  

 patienten generende symptomer skal søges behandlet.
Det er samtidigt  

 væsentligt at erindre om, at en behandling af cancerpatienter altid skal  

 indeholde en psykosocial vurdering af patientens behov.
Behandlingsretningslinier ved cancersmerter En farmakologisk smertebehandling af cancerpatienter skal altid være en  

 individualiseret terapi forudgået af en nøje klinisk smertemæssig vurdering.  

 Behandlingen skal være døgndækkende og søges gennemført ved en peroral  

 administration.
 Morfin er det vigtigste af grundpræparaterne i cancersmertebehandlingen.
Opioiddosis fastlægges på baggrund af et skøn over patientens døgnbehov af  

 det foretrukne præparat.
Omregning mellem de enkelte præparater kan foregå  

 ved anvendelse af ækvipotensoversigt (Tabel 3). Patientens skønnede døgnbehov  

 opdeles i identiske enkeltdoser i et antal, der svarer til den kliniske  

 virkningsvarighed af det valgte præparat.
Der kan være behov for  

 dosisjusteringer indenfor den første uges tid, hvor man som supplement kan  

 anvende korttidsvirkende opioider i p.n.-dosering.
Et konstant behov for  

 p.n.-administration bør medføre korrektion af grunddoseringen.
Under alle  

 omstændigheder bør cancerpatienten dog altid have et p.n.-præparat til sin  

 rådighed.
Indikationen for supplerende behandling med non-opioidt analgetikum og  

 lægemidler i øvrigt (fx. antiemetika) skal løbende vurderes.
Der vil næsten  

 altid være indikation for en effektiv lakserende behandling.
Hvad angår anden  

 smertestillende behandling, kan det dels dreje sig om andre analgetika og fx.  

 antikonvulsiva og antidepressiva.
 Løbende kontrol med evt. dosisjusteringer vil til stadighed være  

 nødvendig.
 Hvis acceptabel smertelindring ikke kan opnås uden svære, intraktable  

 bivirkninger ved en i øvrigt regelret iværksat og gennemført peroral  

 opioidbehandling kan andre administrationsformer være indiceret - opioid  

 epiduralt/spinalt, subkutan morfininfusion osv.
e.
Kroniske smertetilstande Kroniske smerter er en kompleks tilstand, involverende fysiske, psykiske  

 og sociale faktorer.
Vurderingen og behandlingen skal tage hensyn til disse  

 forhold.
Som hovedregel skal man være tilbageholdende overfor at behandle denne  

 patientkategori med opioide analgetika.
Hos enkelte patienter med svære  

 kroniske smertetilstande kan opioide analgetika imidlertid være et relevant  

 middel til opnåelse af smertelindring.
 Kroniske smerter vil ofte ikke eller kun delvist kunne behandles med  

 opioider, og det vil næsten aldrig være muligt bivirkningsfrit at opnå en  

 total smertefrihed.
 Bivirkninger af central art som fx. sedation eller eufori skal betragtes  

 som overdoseringsfænomener og må ikke forekomme i en langtidsterapi.
Behandlingsretningslinier ved kroniske smertetilstande Indikation skal være gennemtænkt, før behandlingen iværksættes, idet man  

 kan risikere at påbegynde en livslang terapi.
Patienten skal på anden måde  

 være ubehandlelig og have smerter af opioidfølsom type med en intensitet, der  

 berettiger til iværksættelse af en opioidterapi.
Endelig iværksættelse af  

 behandlingen skal forudgås af en afprøvning med det præparat, man har til  

 hensigt at anvende fremover.
For at undgå abstinensproblemer og tolerans synes en stabil, døgndækkende  

 terapi at være afgørende.
Af compliancehensyn må det antages, at en sådan  

 behandling kun vil kunne gennemføres ved hjælp af langtidsvirkende  

 præparater.
Behandlingen skal altid være profylaktisk, peroral og døgndækkende med  

 anvendelse af stabile og identiske enkeltdoser indtaget med faste og  

 identiske tidsintervaller.
Der er ikke indikation for behandling med  

 korttidsvirkende opioide analgetika oveni behandlingen med de  

 langtidsvirkende præparater, hverken som en fast eller en p.n.-ordination.
Patienten må være medansvarlig for sin behandling, og der bør etableres en  

 aftale mellem patient og behandler, hvoraf det fremgår, at kun een læge er  

 behandler og ansvarlig for udstedelse af recepter.
Dosisændringer må kun ske  

 efter aftale.
Parenteral behandling i en langtidsterapi er kontraindiceret.
Hvis  

 patienten alligevel ønsker denne administrationsform, bør  

 indikationsstillingen til langtidsbehandling med opioide analgetika  

 revurderes.
f.
Bivirkninger Bivirkninger i forbindelse med behandling med opioide analgetika kan  

 opdeles i centrale og perifere (Tabel 4).
 Forudsætningen for et behandlingsforløb med minimale eller ingen  

 bivirkninger er en korrekt indikation og korrekte administrations- og  

 doseringsforhold med en nøje individuel titrering af opioiddosis til optimal  

 lindring af patientens opioifølsomme smerter.
Bivirkninger kan imidlertid opstå, hvis behandlingen er ukorrekt  

 institueret eller vedligeholdt.
Der vil ofte være en relativ hurtig  

 toleransudvikling overfor centrale bivirkninger som respirationsdepression og  

 sedation, med mindre der massivt overdoseres.
Derimod er toleransudviklingen  

 overfor de perifere virkninger meget langsom eller næppe forekommende, dette  

 gælder især obstipation.
En korrekt gennemført opioidbehandling vil næsten  

 altid være ledsaget af obstipation, og der bør altid fra starten gives en  

 effektiv profylaktisk lakserende behandling.
 Bivirkninger i forløbet af en opioidbehandling skal ikke umiddelbart  

 medføre kritikløse skift mellem de forskellige opioider, men en fornyet  

 vurdering af indikationsstillingen og patientens aktuelle smertetilstand.
Fysisk afhængighed - abstinensproblematik Fysisk afhængighed er en forudsigelig farmakologisk virkning, der ses i  

 forbindelse med gentagne opioidadministrationer hos såvel mennesker som  

 forsøgsdyr.
 Fysisk afhængighed er karakteriseret ved abstinenssymptomer i forbindelse  

 med behandlingsophør eller dosisreduktion hos patienter, der igennem længere  

 tid (!2-4 uger) har været i behandling med opioide analgetika.  

 Abstinenssymptomerne er talrige og kan variere i intensitet.
 Det er karakteristisk, at smertepatienter opfatter abstinenssymptomer som  

 forværring af smerterne og kun sjældent erkender symptomerne som abstinenser.
I en langtidsbehandling vil p.n.-anvendelse af kortvarigt virkende  

 præparater resultere i en vekslen mellem opioidpåvirkning og lette til svære  

 abstinenssymptomer.
Da abstinenssymptomer som nævnt opfattes som smerter, vil  

 dette forhold kunne medføre et gradvist øget forbrug - en  

pseudotolerans.
Enhver langtidsbehandling bør derfor altid være  

 døgndækkende.
Under hensyntagen til patientcompliance vil dette kun rimeligt  

 kunne opnås ved anvendelse af langtidsvirkende præparater i stabile og  

 identiske enkeltdoser.
Toleransudvikling Karakteristisk for behandling med opioider er den såkaldte  

 toleransudvikling, hvorved forstås, at en med tiden gradvis dosisøgning er  

 nødvendig for at kunne opretholde en uændret farmakologisk effekt.
 Under forudsætning af stabile døgndækkende administrationsforhold i  

 behandlingen af opioifølsomme smerter synes toleransudvikling overfor den  

 analgetiske effekt at være en langsom proces.
 I behandlingen af opioidfølsomme smerter må toleransudvikling ikke  

 sammenblandes med de store individuelle variationer i dosisbehov eller en på  

 grund af en øget smerteintensitet nødvendig dosisøgning.
Psykisk afhængighed Begrebet psykisk afhængighed er vanskeligt at definere og sammenblandes  

 ofte med den ovenfor omtalte fysiske afhængighed, der karakteriseres ved  

 tolerans-udvikling og abstinens-fænomener.
Den psykiske afhængighed viser sig  

 ved et tvangsmæssigt behov for at tage et medikament kontinuerligt eller  

 periodisk for at opnå de psykiske virkninger, og af og til for at modvirke  

 ubehaget ved et ophør.
Fremskaffelse og anvendelse af stoffet kan dominere  

 personens tilværelse.
Det drejer sig om en kompleks tilstand, hvor ikke alene præparatet, men  

 også behandlingsindikationen og individets psyko-sociale situation spiller en  

 rolle.
I behandlingen af cancersmerter er den psykiske afhængighed sjældent  

 et problem, men den kan være en risiko for patienter med kroniske  

 smertetilstande og recidiverende akutte smerteanfald.
 Psykisk afhængighed må ikke forveksles med pseudo-addiction, en betegnelse  

 for uhensigtsmæssigt og underbehandlede cancersmertepatienter.
 Når den psykiske afhængighed medfører, at en person lader opfyldelsen af  

 behovet få væsentlig indflydelse på den fysiske, den psykologiske og den  

 sociale livsførelse, kan man tale om narkomani eller stofmisbrug.
g.
Misbrugspotentiale Misbrugspotentialet for opioider har sammenhæng med forholdene omkring  

 eufori og abstinenssymptomer og kan relateres til præparaternes  

 fysikokemiske, farmakokinetiske og farmakodynamiske egenskaber.
Væsentligt er  

 selvfølgelig også, om præparatet anvendes terapeutisk mod opioidfølsomme  

 smerter eller af ikke-medicinske årsager.
Præparater og administrationsformer  

 med hurtigt indsættende effekt synes at være forbundet med et højt  

 misbrugspotentiale og bør undgås i en langtidsbehandling.
 På baggrund af bl.a. disse forhold synes kun peroral administration af  

 langtidsvirkende præparater at være anbefalelsesværdige i en langtidsterapi.
h.
Særligt vedrørende dextropropoxyfen Dextropropoxyfen tilhører gruppen opioide analgetika.
Klinisk signifikant  

 analgetisk effekt skal kun forventes ved stabil fast dosering, hvorimod den  

 analgetiske virkning ved p.n.-anvendelse er usikker.
På grund af den toksiske  

 metabolit norpropoxyfen er der en meget snæver margin mellem  

 dextropropoxyfens terapeutiske og toksiske dosis.
Som hovedregel bør non-opioide analgetika (paracetamol, acetylsalicylsyre  

 eller NSAID) anvendes ved behandlingen af lette til moderate smertetilstande,  

 fx. gigtsmerter.
Hvis dette er utilfredsstillende, og en lavdosis af et af de  

 øvrige og mindre toksiske opioide analgetika ikke kan anvendes, kan  

 dextropropoxyfen evt. overvejes.
Lægen advares imod at ordinere  

 dextropropoxyfen til patienter, der ikke kan administrere den af lægen  

 angivne dosisanvisning.
Dextropropoxyfenholdige lægemidler medfører et ikke  

 ubetydeligt antalt forgiftninger og adskillige dødsfald.
 Det skal endvidere indskærpes, at dextropropoxyfenholdige lægemidler ikke  

 må ordineres til personer med medicin- eller alkoholmisbrug, ligesom stoffet  

 kun bør ordineres til psykisk stabile patienter.
Behandling af stofmisbrugere med metadon a.
Indledning Det overordnede ansvar for behandlingen af stofmisbrugere påhviler  

 amternes og kommunernes social- og sundhedsforvaltninger.
Behandlingen er  

 meget forskelligt organiseret i de enkelte amter.
Der er i så godt som alle  

 amter (og i enkelte større kommuner) nedsat udvalg (samråd, socialmedicinske  

 udvalg mv.), hvis opgave det er at vurdere, om der er indikation for brug af  

 metadon, vurdere nødvendigheden af iværksættelse af evt. anden behandling,  

 sikre samarbejdet med kommunernes social- og sundhedsforvaltninger,  

 behandlingsinstitutioner, Kriminalforsorgen mv., og lægge en første  

 behandlingsplan.
 Behandling af stofmisbrugere kan være meget vanskeligt og den  

 praktiserende læge bør derfor som hovedregel ikke på egen hånd iværksætte en  

 metadonbehandling, specielt ikke en længerevarende metadonbehandling (> 3  

 mdr.). Lægen bør forinden forelægge spørgsmålet for de nævnte udvalg,  

 subsidiært embedslægeinstitutionen/Stadslægen, som vil kunne rådgive den  

 praktiserende læge i disse spørgsmål.
Det er vigtigt at være opmærksom på, at den gravide stofmisbruger, der  

 ikke ønsker foretaget provokeret abort, altid bør henvises til en obstetrisk  

 afdeling ved konstateret graviditet.
Den obstetriske afdeling bør hurtigst  

 muligt inddrages i styringen af den medikamentelle behandling, planlægningen  

 af fødslen og forløbet efter denne.
b.
Afgrænsning og anvendelsesområde Længerevarende metadonbehandling er en behandlingsform, hvor selve  

 metadonindgiften tjener det formål at stabilisere patientens stofindtagelse,  

 bringe det illegale misbrug til ophør og fastholde patienten i behandling,  

 med det formål at kunne tilbyde ham/hende en række relevante sociale,  

 pædagogiske, psykologiske og psykiatriske ydelser, som fastlægges i  

 behandlingsplanen med henblik på at realisere de opstillede behandlingsmål.  

 For at sikre det nødvendige social-lægelige samarbejde bør behandlingen  

 varetages af patientens sædvanlige praktiserende læge (patienten bør være  

 tilskrevet lægen som gruppe 1-sikret) i et samarbejde med de amtslige og  

 kommunale social- og sundhedsforvaltninger, eller af behandlingsinstitutioner  

 i social- og sundhedsforvaltningens regi.
Hvor der er oprettet specielle  

 amtslige/kommunale behandlingsinstitutioner, er det hensigtsmæssigt, at den  

 indledende behandling varetages af disse.
Den videre behandling af  

 farmakologisk, socialt og psykisk stabiliserede patienter kan overgå til egen  

 læge.
Erfaring viser, at det ikke er hensigtsmæssigt, at den enkelte læge  

 behandler mere end 5-10 narkomaner af gangen.
 Praktiserende læger bør derfor ikke afvise at tage stofmisbrugere i  

 længerevarende metadonbehandling eller afgiftning, hvis behandlingen er  

 indiceret, og der ikke er alternativer til den praktiserende læges  

 ordination.
c.
Retningslinier for udvælgelsen af patienter til længerevarende  

 metadonbehandling.
Der kan ikke angives bestemte indikationer for, hvilke stofmisbrugere der  

 bør, respektive ikke bør, tilbydes længerevarende metadonbehandling.
Dette må  

 afgøres efter en individuel vurdering, og de følgende retningslinier er kun  

 vejledende.
 1. Der skal foreligge et længerevarende misbrug af opioider, dvs.  

 stofmisbrugerens daglige tilværelse skal i årevis have været centreret om  

 brugen af/trangen til opioider.
2. Patienten skal være motiveret for at ophøre med det illegale  

 misbrug.
Det snævre formål med selve metadonindgiften er at bringe det  

 illegale opioidmisbrug til ophør.
Hvis der fra patientens side intet ønske er  

 om dette, er behandlingen formålsløs.
3. Andre relevante behandlingsalternativer bør være udtømte, eller  

 umulige at etablere, uden at misbruget er bragt under kontrol.  

 Længerevarende metadonbehandling er en krævende, og ofte meget langvarig,  

 behandlingsform.
Patienten og den behandlende instans binder sig i et  

 forpligtende forhold over en ukendt lang tidsperiode.
Derfor bør en  

 længerevarende metadonbehandling kun undtagelsesvis være det første  

 behandlingsvalg.
4. HIV-infektion er i sig selv ikke indikation for længerevarende  

 metadonbehandling.
Metadonindgift har i sig selv ingen smitteforebyggende  

 effekt.
Intravenøst sidemisbrug og injektion af metadon er reglen snarere end  

 undtagelsen i dårligt kontrollerede behandlingsforløb.
Den samlede  

 behandling, og den dermed forbundne øgede sociale stabilitet, øgede selvværd  

 og tryghed kan reducere risikoadfærd hos smittede og usmittede.
 5. Længerevarende metadonbehandling bør kun iværksættes som led i en  

 samlet socialmedicinsk behandlingsplan, og ikke som en defensiv  

 foranstaltning i mangel på andre behandlingsmuligheder.
d.
Metadondosering Den optimale metadondosis ligger normalt mellem 40-100 mg metadon/døgn,  

 men med store individuelle variationer.
Det er yderst sjældent indiceret at  

 overstige doser på 100 mg.
To betingelser bør opfyldes, når patiente skal indstilles på en korrekt  

 dosering.
Den daglige dosis skal være tilstrækkelig til at forhindre  

 abstinenssymptomer, og patientens tolerance skal være tilstrækkelig til at  

 blokere den narkotiske virkning af den givne dosis.
Da man normalt ikke har  

 kendskab til patientens forbrug af opioider, bør man indlede sin behandling  

 med doser mellem 20-40 mg, og herefter øge dosis med 10 mg ugentligt til et  

 niveau, hvor der ikke er subjektive eller objektive abstinenssymptomer.
Langt  

 de fleste patienter kan indstilles på doser mellem 50 og 80 mg.
Normalt kan dosis indtages en gang i døgnet.
Under afgiftning kan det være  

 rimeligt at lade patienten indtage metadon to gange i døgnet, når dosis er  

 reduceret til < 40 mg.
e.
Supplerende medikamentel behandling Lægemiddelinteraktioner med metadon er sjældent forekommende.
Buprenorfin  

 og pentazocin bør ikke anvendes til patienter i metadonbehandling, da de kan  

 udløse abstinenssymptomer.
Beroligende medicin, specielt benzodiazepiner, bør generelt ikke ordineres  

 til stofmisbrugere i længerevarende metadonbehandling, fordi faren for  

 misbrug i de fleste tilfælde overstiger den terapeutiske gevinst.
Hvis man  

 anvender disse præparater, bør ordinationen tidsbegrænses til højst 2 uger.  

 Neuroleptika og antidepressiva kan anvendes på sædvanlige indikationer og i  

 sædvanlig dosering.
f.
Smertebehandling af stofmisbrugere Behandlingsmæssigt er det væsentligt at skelne mellem abstinenssymptomer,  

 der ofte opfattes som smerter, og akutte/postoperative smertetilstande samt  

 smerter ved cancerlidelser og andre kroniske smertetilstande.
Toleransudviklingen overfor den analgetiske effekt af opioide analgetika  

 hos opioidmisbrugere er uforudsigelig - dette gælder også for  

 metadonbehandlede stofmisbrugere.
Den analgetiske virkningsvarighed af  

 metadon antages at være ca. (6)-8-(10) timer.
Akutte/postoperative smerter Samme behandlingsprincipper som hos andre patienter, idet man dog skal  

 forvente et generelt højere dosisniveau.
Der bør så hurtigt som muligt  

 tilstræbes en omlægning til en peroral døgndækkende behandling med et  

 langvarigt virkende opioid.
Hos metadonbehandlede stofmisbrugere fastholdes  

 metadonbehandlingen, hvis det er muligt, men opdeles i 3 (-4) lige store  

 enkeltdoser, hvorefter der supplerende behandles efter sædvanlige  

 akutte/postoperative principper.
Cancersmerter Der skal tilstræbes en døgndækkende individuel tilpasset analgetisk  

 behandling, iværksat og styret efter de på side 3 angivne principper.
Der må  

 kun anvendes eet langvarigt virkende opioidt analgetikum, og  

 førstevalgspræparat bør være metadon, hvor døgnmetadondosis opdeles i 3 (-4)  

 lige store enkeltdoser.
Det samme princip gælder for i forvejen  

 metadonbehandlede stofmisbrugere, hvor døgnmetadondosis eventuelt må øges.  

 P.n.-administration af kortvarigt virkende opioid bør om muligt undgås.  

 Behandlingen er ofte yderst vanskelig, og der tilrådes en stram styring,  

 eventuelt i samarbejde med behandlingsinstitution for stofmisbrugere eller  

 smerteklinik.
Kroniske smertetilstande Indikationsstillingen er vanskelig (smerter kan som tidligere anført være  

 et abstinenssymptom) og bør ske i samarbejde enten med behandlingsinstitution  

 for stofmisbrugere eller en smerteklinik.
I øvrigt gælder samme  

 grundprincipper som angivet i afsnit 1, dvs. en døgndækkende stramt styret  

 analgetisk behandling med kun eet langtidsvirkende opioid, der hos disse  

 patienter bør være metadon - eller en eventuelt opjusteret metadonbehandling  

 hos i forvejen metadonbehandlede patienter.
Døgnmetadondosis opdeles i 3 (-4)  

 lige store enkeltdoser.
P.n.-administration (herunder parenteral  

 administration) af kortvarigt virkende opioider til denne patientkategori er  

 kontraindiceret.
Behandling af eventuelle akutte exacerbationer skal ske ved  

 en kortvarig opjustering af den allerede iværksatte metadonbehandling.
g.
Kontrolforanstaltninger Den behandlende læge har en forpligtelse til så vidt muligt at sikre, at  

 det ordinerede metadon ikke sælges eller misbruges.
Længerevarende  

 metadonbehandling indeholder derfor væsentlig flere kontrolelementer end  

 andre former for behandling.
Det indebærer, at den ordinerede metadon bør 1)  

 indtages under kontrol, 2) at stofindtagelsen monitoreres ved urinkontroller,  

 3) og at patienten i det hele taget følges tæt.
Kontrolforanstaltninger kan  

 anskues som en støtte til patienten, men vil dog af denne oftest opfattes som  

 netop kontrol, og dermed umyndiggørende og stemplende.
Man bør således dosere  

 sine kontrolforanstaltninger med rimelighed, men et vist element af kontrol i  

 behandlingen kan ikke undgås, og specielt i behandlingens første faser er det  

 nødvendigt med en tæt kontrol, dvs. at patienten tilses 1-2 gange ugentligt,  

 og at urinkontrol foretages 2-4 gange månedligt.
Det er ikke altid muligt,  

 heller ikke i behandlingens første faser, at sikre, at metadon indtages under  

 opsyn.
Det gælder de tilfælde, hvor metadon udleveres fra apotek, og hvor  

 metadon ordineres for flere dage ad gangen, hvilket kan være  

 behandlingsmæssigt indiceret hos socialt stabile klienter.
Det skal derfor  

 understreges, at kontrolforanstaltninger er andet og mere en kontrolleret  

 indtagelse og urinkontroller.
Det primære er kontrol af patientens adfærd,  

 dvs. overholdelse af aftaler, fremtoningspræg, aktivitetsniveau mv.  

 Patienterne skal først og fremmest samarbejde om den lagte behandlingsplan,  

 dvs. om at realisere de mål, der er lagt i behandlingen.
For at begrænse risikoen for injektion og videresalg af metadon, bør det  

 altid ordineres som mikstur 1 mg/ml.
Længerevarende metadonbehandling skal  

 anmeldes på blanket til embedslægeinstitutionen/Stadslægen.
Dette kræver ikke  

 patientens samtykke, men det vil være hensigtsmæssigt, om patienten  

 orienteres om lægens indsendelse af blanketten.
h.
Afslutning af behandlingen Ved afgiftning bør en afslutning af behandlingen være aftalt fra dennes  

 start.
 Når der er tale om længerevarende metadonordination, kan der skelnes  

 mellem planlagte og ikke-planlagte behandlingsophør.
 Ikke-planlagte behandlingsophør (administrative udskrivninger)  

 medfører så godt som altid recidiv i misbrug og bør derfor søges minimeret.  

 Men der er tilfælde, hvor patientens adfærd er så uhensigtsmæssig og  

 belastende, at udskrivning og efterfølgende karantæne (uger til måneder),  

 subsidiært henvisning til anden behandlingsforanstaltning, er uundgåeligt.  

 Som eksempel på situationer, hvor det kan være nødvendigt at afbryde  

 behandlingen, skal nævnes:
- Vold mod personale eller medpatienter - Salg af ordineret medicin - Gentagne forgiftninger - Uacceptabel opførsel ved afhentning af metadon på apotek - Manglende udbytte af behandlingen, dvs. at patienten ikke følger  

 behandlingsplanen.
Patienter i længerevarende metadonordination bør ikke afgiftes, bortset  

 fra de tilfælde, hvor administrativ udskrivning er nødvendig, før de er  

 socialt og psykisk stabiliserede og selv ønsker /kan motiveres for at frigøre  

 sig fra behandlingen.
I disse tilfælde taler man om planlagte  

 behandlingsophør.
Afgiftning bør ske i moderat tempo og planlægges og  

 styres i et tæt samarbejde med patienten.
Selv ved planlagte afgiftninger er  

 recidiv til illegalt misbrug reglen, og patienten bør derfor have sikkerhed  

 for at kunne genoptage metadonordinationen og behandlingen iøvrigt.
Ordination af beroligende medicin, som  

 sovemedicin og angstdæmpende a.
Indledning Alle sovemidler (hypnotika) og angstdæmpende midler (anxiolytika) i  

 lægemiddelfortegnelsen er af Sundhedsstyrelsen betegnet som  

 afhængighedsskabende.
Generelle oversigter viser, at forbruget i Danmark  

 ligger over det internationale gennemsnit, med det er vanskeligt at få et  

 klart overblik over størrelsen af misbruget.
Det er ikke hensigten med disse  

 retningslinier at sætte spørgsmålstegn ved en allerede igangværende konstant  

 fortløbende behandling med beroligende medicin af lægens sædvanlige  

 patienter, se nærmere herom afsnit c.
Disse retningslinier har først og fremmest til hensigt at danne grundlag  

 for lægens overvejelser i forbindelse med, at der indledes en behandling med  

 sovemedicin eller angstsdæmpende medicin, idet brugen af benzodiazepiner kan  

 føre til udviklingen af fysisk og/eller psykisk afhængighed.
Risikoen herfor  

 tiltager med behandlingens varighed og dosis størrelse, men der er tillige en  

 øget risiko hos personer med et tidligere misbrug, fx. af alkohol.
Midlerne vil alle kunne føre til toleransudvikling og en vis udvikling af  

 abstinenssymptomer ved seponering, specielt efter længere tids brug af store  

 doser.
Det vil i vid udstrækning være de samme stoffer, der bruges til såvel  

 sovemedicin som angstdæmpende medicin.
Sovemidlerne vil som hovedregel have  

 en hurtigere virkning, men en opdeling af stofferne er ikke hensigtsmæssig.
 Der skal også i forbindelse med brug af disse midler udvises forsigtighed  

 ved bilkørsel og maskinbetjening, specielt skal man være opmærksom på, at  

 virkningen af alkohol øges.
b.
Afgrænsning og anvendelsesområde For sovemidler gælder det generelt, både for benzodiazepiner og for dem,  

 der bindes til samme type af receptorer, at de er til kort tids brug.  

 Anvendelsen bør altid begrænses til de svære, invaliderende tilfælde af  

 søvnløshed, som belaster patienten alvorligt.
Sovemidlerne bør kun bruges i  

 1-2 uger, hvorefter situationen og den medicinske behandling bør vurderes på  

 ny.
Skift mellem benzodiazepiner inden for samme præparattype løser ikke de  

 problemer, der kan opstå vedrørende udvikling af tolerans og forekomst af  

 reboundfænomener, dvs. forstærkede symptomer ved seponering.
Udover den sedative effekt har benzodiazepinerne også en sikker  

 anxiolytisk virkning, men de bør kun bruges, hvor den sygelige tilstand kan  

 betragtes som belastende, alvorlig og af en vis varighed.
Det må dreje sig om  

 velbeskrevne angstsyndromer, hvis forløb bør følges løbende og konsekvent  

 under behandlingen.
Det er vigtigt, at benzodiazepiner ikke bruges kritikløst  

 mod stress, kriser eller bekymring over almenmenneskelige problemer.
Ved  

 forskellige somatiske sygdomme kan der være indikation for en kortvarig  

 anvendelse af benzodiazepiner, men man bør være opmærksom på risikoen for  

 maskering af somatiske symptomer.
c.
Alder Et længerevarende eller periodisk forbrug af benzodiazepiner i lav  

 dosering som hypnoticum eller anxiolyticum er i de seneste år blevet en del  

 af livsmønstret for en gruppe af især ældre patienter.
Dette forbrug bør,  

 isoleret betragtet, næppe give anledning til særlige forholdsregler, men  

 holdes under kontrol.
Der er i øvrigt grund til at overveje ordinationspraksis for ældre  

 patienter, hvor eliminationen er langsommere, og virkningen derfor ofte  

 stærkere.
Der er erfaringsmæssigt en vis risiko for overdosering af  

 benzodiazepiner hos ældre patienter, da terapeutisk dosis for ældre således  

 vil være mindre end for yngre.
Benzodiazepiner med kort eller medium  

 halveringstid bør foretrækkes til ældre.
d.
Varighed Benzodiazepiner bør så vidt muligt ordineres til korte behandlingsforløb.  

 Når der er tale om anxiolytisk behandling, bør man stræbe efter en  

 behandlingsperiode på 4 uger og allerede ved starten træffe aftale om  

 varighed og aftrapning.
Det er vigtigt at følge effekten nøje, og man bør  

 tage sin indikationsstilling op til overvejelse, hvis de centrale symptomer -  

 angst, anspændthed og søvnforstyrrelser - ikke er påvirket væsentligt i denne  

 periode, idet man næppe kan forvente væsentlige nye behandlingsgevinster  

 herefter.
 Hvis det i mere kronisk forløbende angsttilstande skulle vise sig  

 nødvendigt at fortsætte den anxiolytiske behandling med benzodiazepiner over  

 længere perioder, må det tilrådes, at ordinationen revurderes med nogle  

 måneders mellemrum.
e.
Valg af præparat Præparaternes farmakokinetik er af betydning for misbrugsrisikoen.  

 Benzodiazepiner med langsom absorption og lang halveringstid må foretrækkes  

 ved behandlingen af angsttilstande.
En del iagttagelser tyder på, at  

 præparater, der absorberes meget hurtigt, frembyder en større risiko for  

 misbrug på grund af tendensen til fremkaldelse af rus.
Sovemidler misbruges ofte, idet nogle personer indtager stofferne for at  

 mindske forskelligt ubehag.
Det kan dreje sig om såvel små som store doser.
 Lægen bør forsøge at indstille dosis efter en behandlingsplan, og  

 patientens eventuelle forsøg på at øge dosis bør diskuteres og modvirkes.
Ordination af afhængighedsskabende  

 lægemidler med a.
Centralt stimulerende midler som Amfetamin , Ritalin (R) Bør kun anvendes peroralt til behandling af narkolepsi og hyperkinetisk  

 syndrom.
Hos børn bør diagnosen hyperkinetisk syndrom/Minimal Brain  

 Dysfunktion stilles af en speciallæge i børnepsykiatri.
b.
Appetithæmmende midler med centralstimulerende virkning Behandlingen med appetithæmmende midler med centralstimulerende virkning  

 bør kun ske ved væsentlig overvægt sammen med kostvejledning og kontrol af  

 vægttab.
Ordination af visse andre  

 afhængighedsskabende lægemidler Erfaringer viser, at visse hostestillende midler, antiparkinsonmidler,  

 antihistaminer, præparater med centralnervøs virkning og obstiperende midler  

 kan være afhængighedsskabende og indgå i et misbrug.
 Som eksempler kan nævnes: Retardin , akineton , codein, og de fleste  

 morfinholdige hostemidler.
 Lægen skal ved ordination af disse stoffer være opmærksom på, at der  

 foreligger mulighed for at fremkalde eller vedligeholde afhængighed.
 Tabel 1. Eksempler på ofte helt eller delvist opioidufølsomme  

 smertetilstande (»restsmerter«):
De-afferentieringssmerter Neuralgier Dysæstesier Centrale neurogene  

 smertetilstande Aktivitets- og belastningsudløste smerter Kolik Tenesmi Krampetilstande i tværstribet muskulatur (Smerter af overvejende psykosocial oprindelse (idiopatiske smerter)) Tabel 2. Parenteral administration.
