Fremsat den 6. februar 2002 af  

 skatteministeren (Svend Erik Hovmand) Forslag til Lov om indgåelse af  

 dobbeltbeskatningsoverenskomst mellem  

 Danmark og Portugal § 1. Overenskomst af 14. december 2000 mellem Kongeriget  

 Danmark og Den Portugisiske Republik til undgåelse af dobbeltbeskatning  

 og forhindring af skatteunddragelse for så vidt angår  

 indkomstskatter kan tiltrædes på Danmarks vegne.
Overenskomsten  

 er optaget som bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 29.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag O V E R E N S K O M S T mellem Kongeriget Danmark og Den Portugisiske Republik til  

 undgåelse af dobbeltbeskatning og forhindring af skatteunddragelse for  

 så vidt angår indkomstskatter Kongeriget Danmark og Den Portugisiske Republik, der ønsker at afslutte en overenskomst til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter, er blevet enige om følgende:
Artikel 1 Personer omfattet af overenskomsten Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 Skatter omfattet af overenskomsten 1. Denne overenskomst skal finde anvendelse på  

 skatter på indkomst, der udskrives på vegne af en kontraherende  

 stat eller af dens politiske eller administrative underafdelinger eller  

 lokale myndigheder uden hensyn til, hvordan de opkræves.
 2. Som skatter på indkomst skal anses alle skatter,  

 der pålægges hele indkomsten, eller dele af indkomst, herunder  

 skatter af fortjeneste ved afhændelse af rørlig eller fast  

 ejendom, skatter, der pålignes den samlede lønsum, der er betalt  

 af foretagender, samt skatter på formueforøgelse.
 3. De gældende skatter, på hvilke  

 overenskomsten skal finde anvendelse, er især:
 a)	I Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (herefter omtalt som »dansk skat«).
 b)	I Portugal:
(i)	den personlige indkomstskat (Imposto sobre o Rendimento das Pessoas  

 Singulares - IRS); (ii)	selskabsskatten (Imposto sobre o Rendimento das Pessoas Colectivas  

 - IRC); (iii)	den lokale ekstraskat på selskabsskatten  

 (Derrama); (herefter omtalt som "portugisisk skat").
4. Overenskomsten skal også finde anvendelse  

 på skatter af samme eller væsentlig samme art, der efter datoen  

 for overenskomstens undertegnelse udskrives som tillæg til, eller i  

 stedet for de gældende skatter.
De kontraherende staters kompetente  

 myndigheder skal underrette hinanden om væsentlige ændringer, som  

 er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Danmark eller Portugal, alt efter sammenhængen; b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 omfatter ikke Færøerne og Grønland; c)	udtrykket »Portugal« betyder den Portugisiske Republiks territorium  

 beliggende på det europæiske kontinent, ø-grupperne  

 Azorerne og Madeira, de respektive territorialfarvande samt enhver anden zone  

 inden for hvilken den Portugisiske Republik i overensstemmelse med  

 portugisisk lovgivning og folkeretten har suverænitetsrettigheder eller  

 jurisdiktion for så vidt angår efterforskning og udvinding,  

 bevaring og forvaltning af naturressourcer, hvad enten disse er levende eller  

 ikke, som findes i vandene over havbunden, på havbunden og i dennes  

 undergrund.
d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller fly, der anvendes af et foretagende i en kontraherende stat, bortset  

 fra tilfælde, hvor skibet eller flyet udelukkende anvendes mellem  

 pladser i den anden kontraherende stat; h)	udtrykket »kompetent myndighed« betyder:
 (i)	I Danmark:
Skatteministeren eller hans befuldmægtigede  

 stedfortræder; (ii)	I Portugal:
Finansministeren, Generaldirektøren for Skatter (Director-Geral  

 dos Impostos) eller deres befuldmægtigede  

 stedfortræder; i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelse af overenskomsten  

 til hver en tid skal ethvert udtryk, som ikke er defineret deri, medmindre  

 andet følger af sammenhængen, tillægges den betydning, som  

 det har på dette tidspunkt i denne stats lovgivning med henblik  

 på de skatter, på hvilke overenskomsten finder anvendelse, idet  

 enhver betydning i de skattelove, der anvendes i denne stat, skal gå  

 forud for den betydning, dette udtryk er tillagt i andre love, der anvendes i  

 denne stat.
Artikel 4 Skattemæssigt hjemsted 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde eller ethvert andet kriterium af  

 lignende karakter, og omfatter også denne stat og enhver dertil  

 hørende politisk eller administrativ underafdeling eller lokal  

 myndighed.
Dette udtryk omfatter imidlertid ikke en person, som er  

 skattepligtig i denne stat udelukkende af indkomst fra kilder i denne  

 stat.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, skal hans status bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed.
Hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3. I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge kontraherende  

 stater, skal den anses for kun at være hjemmehørende i den stat,  

 hvor dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; og f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3.	a)	En byggeplads eller et anlægs- eller monteringsarbejde  

 udgør kun et fast driftssted, hvis det varer mere end 6  

 måneder.
 b)	Medmindre bestemmelserne i stykke 4, 6 og 7 i denne artikel  

 medfører andet, skal et foretagende i en kontraherende stat, som  

 leverer tjenesteydelser, herunder konsulentbistand, gennem ansatte eller  

 andet personale i den anden kontraherende stat, anses for at have fast  

 driftssted i denne anden stat, men kun i det omfang at sådan virksomhed  

 varer mere end 6 måneder inden for en  

 12-månedersperiode.
 4. Uanset de foregående bestemmelser i denne artikel  

 skal udtrykket »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 hjælpende karakter for foretagendet; f)	opretholdelsen af et fast forretningssted udelukkende for at  

 udøve enhver kombination af de i litra a) - e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller hjælpende  

 karakter.
 5. Uanset bestemmelserne i stykke 1 og 2, i tilfælde  

 hvor en person - der ikke er en sådan uafhængig  

 repræsentant, som omhandlet i stykke 6 - handler på et  

 foretagendes vegne, og som har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, skal dette foretagende anses for at have et fast driftssted i denne  

 stat med hensyn til enhver virksomhed, som denne person påtager sig for  

 foretagendet, medmindre denne persons virksomhed er begrænset til  

 sådan virksomhed, som er nævnt i stykke 4, og som, hvis den var  

 udøvet gennem et fast forretningssted, ikke ville gøre dette  

 faste forretningssted til et fast driftssted i henhold til bestemmelserne i  

 dette stykke.
 6. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er  

 hjemmehørende i en kontraherende stat, behersker eller beherskes af et  

 selskab, der er hjemmehørende i den anden kontraherende stat, eller  

 som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab anses for et fast driftssted for det  

 andet.
Artikel 6 Indkomst af fast ejendom 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, mineralforekomster, kilder og  

 andre naturforekomster.
Skibe, både og fly skal ikke anses for fast  

 ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 De forudgående bestemmelser skal også finde  

 anvendelse på indkomst fra rørlig ejendom eller indkomst, der  

 hidrører fra tjenesteydelser forbundet med anvendelsen af eller retten  

 til at anvende fast ejendom, når indkomsten under skattelovgivningen i  

 den kontraherende stat, hvor den pågældende ejendom er  

 beliggende, henføres til indkomst af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Medmindre bestemmelserne i stykke 3 medfører  

 andet, skal der, i tilfælde, hvor et foretagende i en kontraherende  

 stat driver erhvervsvirksomhed i den anden kontraherende stat gennem et der  

 beliggende fast driftssted, i hver kontraherende stat til dette faste  

 driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændig frie forhold gjorde forretninger med det foretagende, hvis  

 faste driftssted det er.
3. Ved ansættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder generalomkostninger afholdt til  

 ledelse og administration, enten i den stat, hvor det faste driftssted er  

 beliggende, eller andetsteds.
Der skal imidlertid ikke indrømmes  

 sådant fradrag for eventuelle beløb, der (på anden  

 måde end som godtgørelse af faktiske udgifter) betales af det  

 faste driftssted til foretagendets hovedkontor eller til et af dets  

 øvrige kontorer som royalties, honorarer eller andre lignende  

 betalinger for benyttelsen af patenter eller andre rettigheder eller som  

 provision for udførelse af særlige tjenester eller for  

 administration eller, bortset fra tilfælde hvor der er tale om et  

 bankforetagende, som rente af pengebeløb udlånt til det faste  

 driftssted.
På samme måde skal der ved fastsættelsen af et  

 fast driftssteds fortjeneste ikke tages hensyn til beløb, som  

 (på anden måde end som godtgørelse af faktiske udgifter)  

 det faste driftssted pålægger foretagendets hovedkontor eller et  

 af dets øvrige kontorer at betale som royalties, honorarer eller andre  

 lignende betalinger for benyttelsen af patenter eller andre rettigheder eller  

 som provision for udførelse af særlige tjenester eller for  

 administration eller, bortset fra tilfælde hvor der er tale om et  

 bankforetagende, som rente af pengebeløb udlånt til  

 foretagendets hovedkontor eller til et af dets øvrige kontorer.
Intet  

 i dette stykke skal dog give mulighed for fradrag for udgifter, som ikke  

 ville være fradragsberettigede, hvis det faste driftssted havde  

 været et selvstændigt foretagende.
4. Hvis det har været sædvane i en  

 kontraherende stat at ansætte den fortjeneste, der kan henføres  

 til et fast driftssted, på grundlag af en fordeling af foretagendets  

 samlede fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling.
Den valgte fordelingsmetode skal imidlertid være  

 sådan, at resultatet bliver i overensstemmelse med de principper, der  

 er fastlagt i denne artikel.
 5. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 6. Ved anvendelsen af de foregående stykker skal den  

 fortjeneste, der henføres til det faste driftssted, ansættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 7. I tilfælde, hvor fortjeneste omfatter  

 indkomster, som er omhandlet særskilt i andre artikler i denne  

 overenskomst, skal bestemmelserne i disse andre artikler ikke berøres  

 af bestemmelserne i denne artikel.
Artikel 8 Fortjeneste ved international trafik 1. Fortjeneste, der oppebæres af et foretagende i en  

 kontraherende stat ved driften af skibe og fly i international trafik, kan  

 kun beskattes i denne stat.
 2. Fortjeneste, der oppebæres af et foretagende i en  

 kontraherende stat, fra brug, rådighedsstillelse eller udleje af  

 containere, der anvendes til transport af varer i international trafik, kan  

 kun beskattes i denne stat, når sådan brug,  

 rådighedsstillelse eller udlejning sker i tilknytning til drift af  

 skibe og fly i international trafik.
 3. Bestemmelserne i stykke 1 skal også finde  

 anvendelse på fortjeneste ved deltagelse i en pool, et  

 forretningsfællesskab eller en international driftsorganisation.
 4. Hvis selskaber i forskellige lande er enedes om drift  

 af transportmidler i international trafik gennem et forretningskonsortium,  

 skal bestemmelserne i stykke 1 og 2 kun finde anvendelse på den del af  

 fortjenesten, som svarer til den andel, der ejes i dette konsortium af et  

 selskab, som er hjemmehørende i en kontraherende stat.
Artikel 9 Forbundne foretagender 1. I tilfælde, hvor a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to  

 foretagender er aftalt eller fastsat vilkår vedrørende deres  

 kommercielle eller finansielle forbindelser, der afviger fra de vilkår,  

 som ville være blevet aftalt mellem uafhængige foretagender, kan  

 enhver fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til et  

 foretagendes fortjeneste i denne stat medregner - og i overensstemmelse  

 hermed beskatter - fortjeneste, som et foretagende i den anden kontraherende  

 stat er blevet beskattet af i denne anden stat, og den således  

 medregnede for tjeneste er fortjeneste, som ville være tilfaldet  

 foretagendet i den førstnævnte stat, hvis vilkårene, der  

 er af talt mellem de to foretagender, havde været de samme, som ville  

 have været aftalt mellem uafhængige foretagender, skal denne  

 anden stat foretage en passende regulering af det skattebeløb, som er  

 beregnet der af fortjenesten, hvis denne anden stat anser reguleringen for  

 berettiget.
Ved fastsættelsen af sådan regulering skal der tages  

 skyldigt hensyn til de øvrige bestemmelser i denne overenskomst, og de  

 kontraherende staters kompetente myndigheder skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan dog også beskattes i den  

 kontraherende stat, hvor det selskab, der udbetaler udbyttet, er  

 hjemmehørende, og i henhold til lovgivningen i denne stat, men hvis  

 den retmæssige ejer af udbyttet er hjemmehørende i den anden  

 kontraherende stat, må den således pålignede skat ikke  

 overstige 10 pct. af bruttobeløbet af udbyttet.
 Bestemmelserne i det foregående led finder ikke  

 anvendelse på udbytter, som betales af et selskab, der er  

 hjemmehørende i en kontraherende stat, til et selskab, der er  

 hjemmehørende i den anden kontraherende stat, for så vidt som  

 bestemmelserne i Rådets Direktiv om en fælles beskatningsordning  

 for moder- og datterselskaber fra forskellige medlemsstater  

 (90/435/EØF), som dette måtte blive ændret fra tid til  

 anden, finder anvendelse.
 De kontraherende staters kompetente myndigheder skal ved  

 gensidig aftale fastsætte de nærmere regler for  

 gennemførelsen af disse begrænsninger.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, "jouissance"-aktier eller  

 "jouissance"-rettigheder, mineaktier, stifterandele eller andre  

 rettigheder, der ikke er gældsfordringer, og som giver ret til andel i  

 fortjeneste, samt indkomst af andre selskabsrettigheder, der er undergivet  

 samme skattemæssige behandling som indkomst af aktier i henhold til  

 lovgivningen i den stat, hvor det selskab, der foretager udlodningen, er  

 hjemmehørende.
 Udtrykket "udbytte" omfatter i denne artikel  

 også fortjeneste betalt i medfør af en aftale om andel i  

 fortjeneste (associação em participação).
4. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvor det udbyttebetalende selskab er hjemmehørende, gennem et  

 dér beliggende fast driftssted, eller udøver frit erhverv i  

 denne anden stat fra et dér beliggende fast sted, og den  

 aktiebesiddelse, som ligger til grund for udbetalingen af udbyttet, har  

 direkte forbindelse med et sådant fast driftssted eller fast sted.
I  

 så fald skal bestemmelserne i henholdsvis artikel 7 eller artikel 14  

 finde anvendelse.
 5. I tilfælde, hvor et selskab, der er  

 hjemmehørende i en kontraherende stat, oppebærer fortjeneste  

 eller indkomst fra den anden kontraherende stat, må denne anden stat  

 ikke påligne nogen skat på udbytte, som udbetales af selskabet,  

 medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste en skat på selskabets  

 ikke-udloddede fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste  

 eller indkomst, der hidrører fra denne anden stat.
Artikel 11 Renter 1. Renter, der hidrører fra en kontraherende stat  

 og betales til en person, der er hjemmehørende i den anden  

 kontraherende stat, kan beskattes i denne anden stat.
2. Sådanne renter kan dog også beskattes i den  

 kontraherende stat, hvorfra den hidrører og i overensstemmelse med  

 lovgivningen i denne stat, men hvis den retmæssige ejer af renten er  

 hjemmehørende i den anden kontraherende stat, må den  

 således pålagte skat ikke overstige 10 pct. af  

 bruttobeløbet af renterne.
De kontraherende staters kompetente  

 myndigheder skal ved gensidig aftale fastsætte de nærmere regler  

 for gennemførelsen af denne begrænsning.
 3. Uanset bestemmelserne i stykke 2 skal renter, som  

 hidrører fra en kontraherende stat, være fritaget for beskatning  

 i denne stat:
a)	Hvis den, der betaler renterne er denne stat, en dertil  

 hørende politisk eller administrativ underafdeling eller en lokal  

 myndighed, centralbanken eller institutioner, der leverer offentlige  

 tjenesteydelser; eller b)	Hvis renterne betales til den anden kontraherende stat, en dertil  

 hørende politisk eller administrativ underafdeling eller en lokal  

 myndighed, centralbanken eller nogen anden offentlig institution (herunder en  

 finansiel institution), som de kompetente myndigheder i de begge  

 kontraherende stater måtte nå til enighed om.
 4. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
5. Bestemmelserne i stykke 1, 2 og 3 skal ikke finde  

 anvendelse, hvis renternes retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvorfra renten hidrører, gennem et der beliggende fast  

 driftssted, eller udøver frit erhverv i denne anden stat fra et der  

 beliggende fast sted, og den fordring, som ligger til grund for den betalte  

 rente, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
6. Renter skal anses for at hidrøre fra en  

 kontraherende stat, når de betales af en person, der er  

 hjemmehørende i denne stat.
I tilfælde hvor den person, der  

 betaler renterne, hvad enten han er hjemmehørende i en kontraherende  

 stat eller ikke, i en kontraherende stat har et fast driftssted eller et fast  

 sted i forbindelse med hvilket gældsforholdet, hvoraf renten er betalt,  

 var stiftet, og sådanne renter påhviler et sådant fast  

 driftssted eller fast sted, skal sådanne renter anses for at  

 hidrøre fra den stat, hvor det faste driftssted eller faste sted er  

 beliggende.
7. I tilfælde, hvor en særlig  

 forbindelse mellem den, der betaler, og den retmæssige ejer, eller  

 mellem disse og en tredje person, har bevirket, at renten, set i forhold til  

 den gældsfordring for hvilken den er betalt, overstiger det  

 beløb, som ville være blevet aftalt mellem betaleren og den  

 retmæssige ejer, hvis en sådan forbindelse ikke havde foreligget,  

 skal bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
Artikel 12 Royalties 1. Royalties, der hidrører fra en kontraherende  

 stat og betales til en person, der er hjemmehørende i den anden  

 kontraherende stat, kan beskattes i denne anden stat.
2. Sådanne royalties kan dog også beskattes i  

 den kontraherende stat, hvorfra de hidrører og i overensstemmelse med  

 lovgivningen i denne stat, men hvis den retmæssige ejer af  

 royaltybeløbet er hjemmehørende i den anden kontraherende stat,  

 må den således pålagte skat ikke overstige 10 pct. af  

 bruttobeløbet af royaltybeløbet.
De kontraherende staters  

 kompetente myndigheder skal ved gensidig aftale fastsætte de  

 nærmere regler for gennemførelsen af denne begrænsning.
 3. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til et litterært, kunstnerisk  

 eller videnskabeligt arbejde, herunder spillefilm og film eller bånd  

 anvendt til udsendelse i radio eller fjernsyn, ethvert patent,  

 varemærke, mønster eller model, tegning, hemmelig formel eller  

 fremstillingsmetode, eller for anvendelsen eller retten til at anvende  

 industrielt, kommercielt eller videnskabeligt udstyr eller for oplysninger om  

 industrielle, kommercielle eller videnskabelige erfaringer.
 Udtrykket "royalties" omfatter også  

 betalinger som vederlag for teknisk bistand i forbindelse med anvendelsen  

 eller retten til at anvende enhver ophavsret, ethvert udstyr eller enhver  

 oplysning som omhandlet i dette stykke.
4. Bestemmelserne i stykke 1 og 2 skal ikke finde  

 anvendelse, hvis royaltybeløbets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra royaltybeløbet hidrører,  

 gennem et dér beliggende fast driftssted, eller udøver frit  

 erhverv i denne anden stat fra et dér beliggende fast sted, og den  

 rettighed eller det formuegode, som ligger til grund for de udbetalte  

 royalties, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
5. Royalties skal anses for at hidrøre fra en  

 kontraherende stat, når de betales af en person, der er  

 hjemmehørende i denne stat.
I tilfælde, hvor den person der  

 betaler royaltybeløbet, hvad enten han er hjemmehørende i en  

 kontraherende stat eller ikke, har et fast driftssted eller et fast sted i en  

 kontraherende stat i forbindelse med hvilket forpligtelsen til at betale  

 royaltybeløbet var stiftet, og sådanne royalties påhviler  

 et sådant fast driftssted eller fast sted, skal sådanne royalties  

 anses for at hidrøre fra den stat, hvor det faste driftssted eller  

 faste sted er beliggende.
6. I tilfælde, hvor en særlig  

 forbindelse mellem den, der betaler, og den retmæssige ejer, eller  

 mellem disse og en tredje person, har bevirket, at royaltybeløbet, set  

 i forhold til den anvendelse, rettighed eller oplysning for hvilken det er  

 betalt, overstiger det beløb, som ville være blevet aftalt  

 mellem betaleren og den retmæssige ejer, hvis en sådan  

 forbindelse ikke havde foreligget, skal bestemmelserne i denne artikel kun  

 finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under skyldig hensyntagen til  

 de øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende  

 i en kontraherende stat, erhverver ved afhændelse af fast ejendom, som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller af rørlig ejendom, der hører til et fast sted, som en  

 person, der er hjemmehørende i en kontraherende stat, har til  

 rådighed til udøvelse af frit erhverv i den anden kontraherende  

 stat, herunder fortjeneste ved afhændelse af et sådant fast  

 driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, der oppebæres af et foretagende i en  

 kontraherende stat, ved afhændelse af skibe og fly, der anvendes i  

 international trafik, eller af rørlig ejendom, som er knyttet til  

 driften af sådanne skibe eller fly, kan kun beskattes i denne stat.
 4. Fortjeneste, der oppebæres af et foretagende i en  

 kontraherende stat, ved afhændelse af containere, der anvendes til  

 transport af varer i international trafik som omhandlet i artikel 8, stykke  

 2, kan kun beskattes i denne stat.
 5. Fortjeneste ved afhændelse af alle andre  

 formuegoder end de, der er nævnt i stykke 1, 2, 3 og 4, kan kun  

 beskattes i den kontraherende stat, hvor afhænderen er  

 hjemmehørende.
 6. Med hensyn til fortjeneste, som oppebæres af et  

 forretningskonsortium, der anvender transportmidler i international trafik  

 som omhandlet i artikel 8, stk. 4, skal bestemmelserne i stykke 3 og 4  

 kun finde anvendelse på den del af fortjenesten, som svarer til den  

 andel, der ejes i dette konsortium af et selskab, som er hjemmehørende  

 i en kontraherende stat.
Artikel 14 Frit erhverv 1. Indkomst, der oppebæres af en person, der er  

 hjemmehørende i en kontraherende stat, ved frit erhverv eller ved  

 anden virksomhed af selvstændig karakter, kan kun beskattes i denne  

 stat.
I følgende tilfælde kan sådan indkomst dog beskattes  

 i den anden kontraherende stat:
Hvis han har et fast sted, som til stadighed står  

 til rådighed for ham i den anden kontraherende stat med henblik  

 på udøvelse af hans virksomhed.
I så fald kan indkomsten  

 beskattes i den anden kontraherende stat, men kun i det omfang den kan  

 henføres til dette faste sted; eller Hvis hans ophold i den anden kontraherende stat  

 strækker sig over en eller flere perioder, der tilsammen udgør  

 183 dage eller derover inden for en 12-månedersperiode.
I så fald  

 kan indkomsten beskattes i den anden stat, men kun i det omfang den  

 hidrører fra virksomhed i denne stat.
 2. Udtrykket »frit erhverv« omfatter især  

 selvstændig videnskabelig, litterær, kunstnerisk, uddannelses-  

 eller undervisningsmæssig virksomhed samt selvstændig virksomhed  

 som læge, advokat, ingeniør, arkitekt, tandlæge og  

 revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18 og 19  

 medfører andet, kan gage, løn og andre lignende vederlag, som  

 oppebæres af en person, der er hjemmehørende i en kontraherende  

 stat, for personligt arbejde, kun beskattes i denne stat, medmindre arbejdet  

 er udført i den anden kontraherende stat.
Er arbejdet udført  

 der, kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde udført i den anden kontraherende stat,  

 kun beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i en 12-måneders periode, der  

 begynder eller slutter i det pågældende skatteår, og b)	vederlaget betales af eller for en arbejdsgiver, der er  

 hjemmehørende i den førstnævnte stat, og c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foregående bestemmelser i denne artikel  

 kan vederlag for personligt arbejde, som udføres om bord på et  

 skib eller fly, der anvendes i international trafik af et foretagende i en  

 kontraherende stat, beskattes i denne stat.
Artikel 16 Bestyrelseshonorarer Bestyrelseshonorarer og andre lignende vederlag, som  

 oppebæres af en person, der er hjemmehørende i en kontraherende  

 stat, i hans egenskab af medlem af bestyrelse eller tilsynsførende  

 organ (i Portugal: "conselho fiscal") eller andet tilsvarende organ  

 for et selskab, der er hjemmehørende i den anden kontraherende stat,  

 kan beskattes i denne anden stat.
Artikel 15 skal dog finde anvendelse for  

 så vidt angår udøvelse af virksomhed af vedvarende eller  

 regelmæssig karakter.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan  

 indkomst, som oppebæres af en person, der er hjemmehørende i en  

 kontraherende stat, som optrædende kunstner, såsom teater-,  

 film-, radio- eller fjernsynskunstner, eller musiker eller som  

 sportsudøver, ved hans personligt udøvede virksomhed som  

 sådan i den anden kontraherende stat, beskattes i denne anden stat.
 2. I tilfælde hvor indkomst ved personlig  

 virksomhed, som udøves i egenskab af optrædende kunstner eller  

 sportsudøver, ikke tilfalder kunstneren eller sportsudøveren  

 selv, men en anden person, kan denne indkomst, uanset bestemmelserne i  

 artiklerne 7, 14 og 15, beskattes i den kontraherende stat, hvor kunstnerens  

 eller sportsudøverens virksomhed udøves.
3. Bestemmelserne i stykke 1 og 2 skal ikke finde  

 anvendelse på indkomst, der oppebæres ved virksomhed, som  

 udøves i en kontraherende stat af kunstnere eller  

 sportsudøvere, hvis besøget i denne stat helt eller i det  

 væsentlige er støttet af offentlige midler fra den ene eller  

 begge kontraherende stater eller en dertil hørende politisk eller  

 administrativ underafdeling eller lokal myndighed.
I sådanne  

 tilfælde kan indkomsten kun beskattes i den kontraherende stat, hvor  

 kunstneren eller sportsudøveren er hjemmehørende.
Artikel 18 Pensioner, sociale ydelser og lignende betalinger 1. Betalinger, som en fysisk person, der er  

 hjemmehørende i en kontraherende stat, modtager efter den sociale  

 sikringslovgivning i den anden kontraherende stat eller efter enhver anden  

 ordning fra midler tilvejebragt af denne anden stat eller en dertil  

 hørende politisk eller administrativ underafdeling eller lokal  

 myndighed, kan beskattes i denne anden stat.
 2. Medmindre bestemmelserne i denne artikels stykke 1 og  

 artikel 19, stykke 1, medfører andet, kan pensioner og andre lignende  

 vederlag, der hidrører fra en kontraherende stat og udbetales til en  

 person, der er hjemmehørende i den anden kontraherende stat, hvad  

 enten dette sker for tidligere tjenesteydelser eller ikke, kun beskattes i  

 denne anden stat, medmindre:
a)	bidrag indbetalt af modtageren til pensionsordningen blev fratrukket  

 i modtagerens skattepligtige indkomst i den førstnævnte  

 kontraherende stat efter lovgivningen i denne stat; eller b)	bidrag indbetalt af en arbejdsgiver ikke var skattepligtig indkomst  

 for modtageren i den førstnævnte stat efter lovgivningen i denne  

 stat.
 I så fald kan pensionerne beskattes i den  

 førstnævnte kontraherende stat.
 3. Pensioner skal anses for at hidrøre fra en  

 kontraherende stat, hvis de udbetales af en pensionskasse eller anden  

 tilsvarende institution, der udbyder pensionsordninger, som fysiske personer  

 kan tilslutte sig med henblik på at sikre sig pensionsydelser,  

 når en sådan institution er oprettet, skattemæssigt  

 anerkendt og kontrolleret i overensstemmelse med lovgivningen i denne  

 stat.
Artikel 19 Offentligt hverv 1. Løn, gage og andre lignende vederlag, herunder  

 pensioner, der udbetales af en kontraherende stat, eller en dertil  

 hørende politisk eller administrativ underafdeling eller lokal  

 myndighed til en fysisk person for udførelse af hverv for denne stat,  

 eller underafdeling eller myndighed, kan kun beskattes i denne stat.
 2. Bestemmelserne i artiklerne 15, 16, 17 og 18 skal finde  

 anvendelse på gage, løn og andre lignende vederlag, og på  

 pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk eller administrativ underafdeling eller lokal  

 myndighed.
Artikel 20 Studerende 1. En studerende eller lærling, der er, eller som  

 umiddelbart før han besøger en kontraherende stat, var  

 hjemmehørende i den anden kontraherende stat, og som opholder sig i  

 den førstnævnte stat udelukkende i studie- eller  

 uddannelsesøjemed, skal fritages for skat i denne anden stat  

 på:
(a)	betalinger som han modtager med henblik på sit underhold,  

 studium eller uddannelse fra personer, som er hjemmehørende uden for  

 denne anden stat; og (b)	vederlag for ansættelsesforhold i denne anden stat, som ikke  

 overstiger 3.000 euros inden for et skatteår i denne anden stat under  

 forudsætning af, at sådant ansættelsesforhold direkte har  

 forbindelse med hans studier eller er nødvendig med henblik på  

 hans underhold.
2. Denne artikel skal kun finde anvendelse i et  

 sådant tidsrum, som må anses for rimeligt, eller som  

 sædvanligvis er nødvendigt for at kunne gennemføre det  

 pågældende studium eller den pågældende uddannelse.
I  

 intet tilfælde skal nogen kunne anvende denne artikel i mere end fem  

 på hinanden følgende år regnet fra det tidspunkt, hvor den  

 pågældende først ankom til den anden kontraherende  

 stat.
Artikel 21 Virksomhed i forbindelse med forundersøgelser,  

 efterforskning eller udvinding af kulbrinter 1. Uanset bestemmelserne i artiklerne 5 og 14 skal en  

 person, der er hjemmehørende i en kontraherende stat, og som  

 udøver virksomhed i den anden kontraherende stat i forbindelse med  

 forundersøgelser, efterforskning eller udvinding af kulbrinter  

 beliggende i denne anden stat, anses for at udøve virksomhed i denne  

 anden stat gennem et dér beliggende fast driftssted eller fast sted  

 med hensyn til sådanne aktiviteter.
 2. Bestemmelserne i stykke 1 skal ikke finde anvendelse i  

 tilfælde, hvor virksomheden udøves i en periode eller perioder,  

 der tilsammen ikke overstiger 30 dage inden for en 12-måneders periode.  

 Ved anvendelsen af dette stykke skal virksomhed udøvet af et  

 foretagende, der er forbundet med et andet foretagende som omhandlet i  

 artikel 9, dog anses som udøvet at det foretagende, med hvilket det er  

 forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
 3. Uanset bestemmelserne i stykke 1 og 2 kan fortjeneste,  

 der oppebæres af et foretagende i en kontraherende stat, ved transport  

 med skibe eller fly af forsyninger eller mandskab til et sted, hvor der  

 udøves virksomhed ud for kysten i forbindelse med  

 forundersøgelser, efterforskning eller udvinding af kulbrinter i den  

 anden kontraherende stat, eller ved drift af bugserbåde og lignende  

 fartøjer i forbindelse med sådan virksomhed, kun beskattes i den  

 førstnævnte stat.
 4. Gage, løn og andre lignende vederlag, som  

 oppebæres af en fysisk person, der er hjemmehørende i en  

 kontraherende stat, for personligt arbejde udført om bord på et  

 skib eller fly, bugserbåd eller fartøj som omhandlet i stykke 3,  

 skal beskattes i overensstemmelse med artikel 15, stykke 3.
Artikel 22 Andre indkomster 1. Indkomster, som oppebæres af en person, der er  

 hjemmehørende i en kontraherende stat, og som ikke er behandlet i de  

 forudgående artikler i denne overenskomst, kan, uanset hvorfra de  

 hidrører, kun beskattes i denne stat.
2. Bestemmelserne i stykke 1 skal ikke finde anvendelse  

 på indkomst, bortset fra indkomst af fast ejendom som defineret i  

 artikel 6, stykke 2, hvis den i en kontraherende stat hjemmehørende  

 modtager af sådan indkomst driver erhvervsvirksomhed i den anden  

 kontraherende stat gennem et der beliggende fast driftssted eller  

 udøver frit erhverv i denne anden stat fra et der beliggende fast  

 sted, og den rettighed eller det formuegode, som ligger til grund for den  

 udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 3. Uanset bestemmelserne i stykke 1 og 2 kan indkomster,  

 som oppebæres af en person, der er hjemmehørende i en  

 kontraherende stat, og som ikke er omhandlet i de foregående artikler i  

 denne overenskomst, beskattes i den anden kontraherende stat, når de  

 hidrører fra denne stat.
Artikel 23 Ophævelse af dobbeltbeskatning Dobbeltbeskatning skal undgås således:
 1. I Danmark:
 a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i Portugal, indrømme fradrag i den  

 pågældende persons skat på indkomsten med et beløb  

 svarende til den indkomstskat, som er betalt i Portugal.
 b)	Fradraget skal dog ikke kunne overstige den del af indkomstskatten,  

 som beregnet inden fradraget er givet, der svarer til den indkomst, som kan  

 beskattes i Portugal.
 c)	I tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Portugal, kan Danmark medregne denne  

 indkomst i beskatningsgrundlaget, men skal i indkomstskatten tillade  

 fradraget den del af indkomstskatten, som kan henføres til den  

 indkomst, der hidrører fra Portugal.
d)	I tilfælde, hvor en person, der er hjemmehørende i  

 Portugal, oppebærer indkomst, som efter artikel 18 kan beskattes i  

 Danmark, skal Danmark indrømme et fradrag i skatten af denne indkomst  

 på et beløb svarende til den skat, der er betalt af den  

 pågældende indkomst i Portugal.
Fradraget skal dog ikke kunne  

 overstige den del af skatten på sådan indkomst, som beregnet  

 inden fradraget er givet, der svarer til den indkomst, som kan beskattes i  

 Portugal i medfør af bestemmelserne i artikel 18.
 2. I Portugal:
 a)	I tilfælde, hvor en person, der er hjemmehørende i  

 Portugal, oppebærer indkomst, som ifølge bestemmelserne i denne  

 overenskomst kan beskattes i Danmark, skal Portugal indrømme fradrag i  

 den pågældende persons skat på indkomsten med et  

 beløb svarende til den indkomstskat, som er betalt i Danmark.  

 Fradraget skal dog ikke kunne overstige den del af indkomstskatten, som  

 beregnet inden fradraget er givet, der svarer til den indkomst, som kan  

 beskattes i Denmark.
 b)	I tilfælde, hvor en person, der er hjemmehørende i  

 Portugal, oppebærer indkomst, som ifølge bestemmelserne i denne  

 overenskomst er fritaget for beskatning i denne stat, kan Portugal ikke desto  

 mindre tage den skattefritagne indkomst i betragtning ved beregningen af  

 skatten på den pågældendes øvrige  

 indkomst.
Artikel 24 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til hjemsted, er eller måtte blive  

 undergivet.
Uanset bestemmelserne i artikel 1 skal denne bestemmelse  

 også finde anvendelse på personer, der ikke er  

 hjemmehørende i en af eller begge de kontraherende stater.
 2. Statsløse personer, der er hjemmehørende  

 i en kontraherende stat, skal ikke i nogen af de kontraherende stater kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i den pågældende stat under samme forhold,  

 særligt med hensyn til hjemsted, er eller måtte blive  

 undergivet.
 3. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.  

 Denne bestemmelse skal ikke kunne fortolkes som forpligtende en kontraherende  

 stat til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
 4. Medmindre bestemmelserne i artikel 9, stykke 1, artikel  

 11, stykke 7, eller artikel 12, stykke 6, finder anvendelse, skal renter,  

 royalties og andre udbetalinger, der betales af et foretagende i en  

 kontraherende stat til en person, der er hjemmehørende i den anden  

 kontraherende stat, ved ansættelsen af et sådant foretagendes  

 skattepligtige fortjeneste være fradragsberettigede under samme  

 betingelser, som hvis de var blevet betalt til en person, der er  

 hjemmehørende i den førstnævnte stat.
 5. Foretagender i en kontraherende stat, hvis kapital helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 6. Uanset bestemmelserne i denne artikel 2 skal  

 bestemmelserne i denne artikel finde anvendelse på skatter af enhver  

 art og betegnelse.
Artikel 25 Fremgangsmåden ved indgåelse af gensidige  

 aftaler 1. I tilfælde, hvor en person mener, at  

 foranstaltninger truffet af en af eller begge de kontraherende stater, for  

 ham medfører eller vil medføre en beskatning, som ikke er i  

 overensstemmelse med bestemmelserne i denne overenskomst, kan han, uanset  

 hvilke retsmidler der måtte være foreskrevet i disse staters  

 interne lovgivning, indbringe sin sag for den kompetente myndighed i den  

 kontraherende stat, hvor han er hjemmehørende eller, hvis hans sag er  

 omfattet af artikel 24, stykke 1, for den kompetente myndighed i den  

 kontraherende stat, hvor han er statsborger.
Sagen skal indbringes inden tre  

 år fra den dag, hvor der er givet ham den første underretning om  

 den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til, hvilke tidsfrister der er fastsat i de  

 kontraherende staters interne lovgivning.
3. De kontraherende staters kompetente myndigheder skal  

 søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kontraherende staters kompetente myndigheder kan  

 træde i direkte forbindelse med hinanden, heriblandt gennem en  

 fælles kommission bestående af dem selv eller deres  

 repræsentanter, med henblik på indgåelse af en aftale i  

 overensstemmelse med de foregående stykker.
Artikel 26 Udveksling af oplysninger 1. De kontraherende staters kompetente myndigheder skal  

 udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, for så vidt som denne beskatning ikke  

 strider mod overenskomsten.
Udvekslingen af oplysninger er ikke  

 begrænset af artikel 1. Alle oplysninger, der modtages af en  

 kontraherende stat, skal behandles som hemmelige på samme måde  

 som oplysninger, der er opnået i henhold til denne stats interne  

 lovgivning og må kun meddeles til personer eller myndigheder (herunder  

 domstole og forvaltningsmyndigheder), der er beskæftiget med ligning,  

 opkrævning, inddrivelse, retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne  

 under offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 27 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 28 Territorial udvidelse 1. Denne overenskomst kan enten i sin helhed eller med de  

 fornødne ændringer udvides til enhver del af de kontraherende  

 staters område, som udtrykkeligt er holdt uden for denne overenskomsts  

 anvendelse, eller til enhver stat eller ethvert område, for hvis  

 internationale forbindelser Danmark er ansvarlig, og som påligner  

 skatter af væsentlig samme art som de skatter, på hvilke  

 overenskomsten finder anvendelse.
Enhver sådan udvidelse skal have  

 virkning fra sådant tidspunkt og være undergivet sådanne  

 ændringer og betingelser, herunder betingelser vedrørende  

 opsigelse, som måtte blive fastsat og aftalt mellem de kontraherende  

 stater i noter, der skal udveksles ad diplomatisk vej, eller på enhver  

 anden måde, der er i overensstemmelse med deres  

 forfatningsmæssige regler.
 2. Medmindre de kontraherende stater aftaler andet, skal  

 opsigelsen af overenskomsten af en af dem i henhold til artikel 30, på  

 den måde som er angivet i nævnte artikel, også bringe  

 anvendelsen af overenskomsten til ophør på enhver del af de  

 kontraherende staters område, eller på enhver stat eller ethvert  

 område, til hvilken den er blevet udvidet i henhold til denne  

 artikel.
Artikel 29 Ikrafttræden 1. Overenskomsten skal træde i kraft dagen efter det  

 tidspunkt, hvor de respektive regeringer skriftligt har underrettet hinanden  

 om, at de forfatningsmæssige betingelser herfor i de respektive stater  

 er opfyldt, og dens bestemmelser skal have virkning:
(i)	for så vidt angår kildeskatter, når den  

 skattemæssige begivenhed finder sted den 1. januar i det år, der  

 følger efter det år, hvor overenskomsten træder i kraft,  

 eller senere; (ii)	for så vidt angår andre skatter, når indkomst  

 erhverves i det skatteår, der begynder den 1. januar i det år,  

 der følger efter det år, hvor overenskomsten træder i  

 kraft, eller senere.
Artikel 30 Opsigelse Denne overenskomst skal forblive i kraft til den opsiges  

 af en kontraherende stat.
Hver af de kontraherende stater kan opsige  

 overenskomsten ved ad diplomatisk vej at give skriftlig meddelelse om  

 opsigelsen mindst 6 måneder før udløbet af ethvert  

 kalenderår, efter at der er forløbet et tidsrum på 5  

 år fra det år overenskomsten træder i kraft.
I så  

 fald skal overenskomsten ophøre med at have virkning:
(i)	for så vidt angår kildeskatter, når den  

 skattemæssige begivenhed finder sted den 1. januar i det år, der  

 følger efter det tidspunkt, hvor varslet angivet i den omhandlede  

 meddelelse udløber, eller senere; (ii)	for så vidt angår andre skatter, når indkomst  

 erhverves i det skatteår, der begynder den 1. januar i det år,  

 der følger efter det tidspunkt, hvor varslet angivet i den omhandlede  

 meddelelse udløber, eller senere.
 TIL BEKRÆFTELSE HERAF har de undertegnede, dertil behørigt  

 befuldmægtigede af deres respektive regeringer, underskrevet denne  

 overenskomst.
Udfærdiget i to eksemplarer i Lissabon, den 14. december 2000,  

 på dansk, portugisisk og engelsk, således at alle tekster har  

 samme gyldighed.
I tvivlstilfælde skal den engelske tekst være  

 afgørende.
For Kongeriget Danmark Niels Christian Tillisch For Den Portugisiske Republik Joaquim Pina Moura PROTOKOL Ved undertegnelsen af overenskomsten, der i dag er indgået mellem  

 Kongeriget Danmark og Den Portugisiske Republik til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter (herefter omtalt som "overenskomsten"),  

 er de undertegnede blevet enige om følgende bestemmelser, som skal  

 udgøre en integrerende del af overenskomsten.
 Vedr. artikel 2, stykke 3:
 (i)	Der er enighed om, at overenskomsten også skal finde  

 anvendelse på følgende:
 a)	I Portugal:
 den lokale ejendomsskat ( Contribuiçâo  

 Autárquica).
 b)	I Danmark:
 ejendomsværdiskatten.
 (ii)	Overenskomstens bestemmelser om indkomst fra fast ejendom skal med  

 de nødvendige tilpasninger finde anvendelse på de skatter, der  

 er omhandlet i punkt (i).
 TIL BEKRÆFTELSE HERAF har de undertegnede, dertil behørigt  

 befuldmægtigede af deres respektive regeringer, underskrevet denne  

 overenskomst.
Udfærdiget i to eksemplarer i Lissabon, den 14. december 2000,  

 på dansk, portugisisk og engelsk, således at alle tekster har  

 samme gyldighed.
I tvivlstilfælde skal den engelske tekst være  

 afgørende.
For Kongeriget Danmark Niels Christian Tillisch For Den Portugisiske Republik Joaquim Pina Moura Bemærkninger til lovforslaget Almindelige bemærkninger.
Formålet med lovforslaget er at indhente  

 Folketingets samtykke til, at regeringen tiltræder en ny  

 dobbeltbeskatningsoverenskomst mellem Danmark og Portugal.
Formålet er  

 endvidere at gennemføre overenskomstens bestemmelser i Danmark,  

 når betingelserne herfor er opfyldt.
Danmark har ikke i øjeblikket en  

 dobbeltbeskatningsoverenskomst med Portugal.
Der har tidligere eksisteret en  

 sådan overenskomst.
Den var indgået i 1972, men den blev fra  

 dansk side opsagt til ophør ved udgangen af 1994. Efter denne  

 overenskomst skulle Danmark ophæve dobbeltbeskatning efter den  

 såkaldte exemptionsmetode, således at personer eller selskaber i  

 Danmark blev fritaget for dansk beskatning af indkomst fra Portugal,  

 når Portugal efter overenskomsten kunne beskatte denne indkomst.
Dette  

 gjaldt uanset størrelsen af den portugisiske skat, og uanset om  

 Portugal opkrævede skat overhovedet.
Portugal indførte senere en stort set skattefri  

 zone på Madeira.
Dette blev brugt til spekulation, hvor danske  

 skatteydere optog lån til investeringer på Madeira.
Renten af  

 lånet blev trukket fra ved dansk beskatning, mens afkastet af  

 investeringen, som kun i ringe grad eller slet ikke blev beskattet i  

 Portugal, efter overenskomsten ikke kunne beskattes i Danmark.
Det var  

 således muligt for en skatteyder at skaffe sig vilkårligt store  

 fradrag i Danmark, uden at de modsvarende indkomster kom til beskatning.
I januar 1992 anmodede Danmark derfor om forhandlinger med  

 Portugal.
Formålet var især at ændre den eksisterende  

 overenskomst, så Danmark kunne ophæve dobbeltbeskatning efter den  

 såkaldte creditmetode, hvor Danmark beskatter danske personer og  

 selskaber af deres indkomst fra Portugal, men nedsætter den danske skat  

 med den portugisiske skat, der rent faktisk er betalt.
Det lykkedes ikke at  

 få sådanne forhandlinger i stand, og Danmark opsagde derfor i  

 begyndelsen af 1994 overenskomsten til ophør ved årets  

 udgang.
 Ved senere forhandlinger er der opnået enighed om en  

 ny dansk-portugisisk dobbeltbeskatningsoverenskomst, som hermed  

 forelægges Folketinget til godkendelse.
Dobbeltbeskatningsoverenskomsten har som hovedformål  

 at undgå international dobbeltbeskatning som følge af, at  

 både Danmark og Portugal beskatter en person eller et selskab af den  

 samme indkomst.
Dette sker typisk, når en person eller et selskab, der  

 er hjemmehørende i den ene stat, modtager indkomst fra den anden  

 stat.
Både Danmark og Portugal beskatter efter  

 globalindkomstprincippet.
En person, som er hjemmehørende i Danmark  

 (hhv.
Portugal), er fuldt skattepligtig til Danmark (hhv.
Portugal), d.v.s.  

 skattepligtig af samtlige sine indkomster, uanset hvorfra i verden, de  

 måtte hidrøre.
Samtidig har begge lande regler om begrænset  

 skattepligt.
Hvis eksempelvis en person eller et selskab, som er  

 hjemmehørende i Portugal, modtager indkomster fra kilder i Danmark,  

 vil Danmark efter reglerne om begrænset skattepligt i kildeskatteloven  

 eller selskabsskatteloven beskatte denne indkomst.
Imidlertid vil modtageren  

 også være skattepligtig af den pågældende indkomst i  

 Portugal (globalindkomstprincippet), og der vil hermed foreligge et  

 tilfælde af dobbeltbeskatning.
Det samme gælder med modsat  

 fortegn, hvis indkomsten hidrører fra Portugal og modtages i  

 Danmark.
Den foreliggende dobbeltbeskatningsoverenskomst indeholder  

 regler for, hvornår Danmark hhv.
Portugal kan beskatte indkomst, som en  

 person, der er hjemmehørende i den ene stat (bopælsstaten),  

 modtager fra den anden stat (kildestaten). For kildestatens vedkommende er  

 der tale om, at denne stat indskrænker eller helt frafalder sin  

 begrænsede skattepligt på indkomster, der tilflyder en modtager i  

 den anden stat.
For bopælsstaten kan der ligeledes være tale om  

 begrænsninger i beskatningsretten, ligesom bopælsstaten skal  

 anvende den metode for lempelse af dobbeltbeskatning, som overenskomsten  

 foreskriver, jfr. nedenfor Det bemærkes, at overenskomsten ikke i sig selv  

 medfører, at Danmark beskatter en given indkomst.
Hvis Danmark skal  

 beskatte en indkomst, som flyder til eller fra Portugal, skal der være  

 hjemmel til dette såvel i den interne danske skattelovgivning som i  

 dobbeltbeskatningsoverenskomsten.
Dobbeltbeskatningsoverenskomsten kan  

 således godt tillægge Danmark beskatningsretten til en bestemt  

 type indkomst, men Danmark kan kun udnytte denne beskatningsret i det omfang,  

 at der i den danske skattelovgivning er hjemmel til at opkræve den  

 pågældende skat.
Udover regler om fordeling af beskatningsretten indeholder  

 overenskomsten bestemmelser om, hvordan dobbeltbeskatning lempes, den  

 såkaldte metodebestemmelse (overenskomstens artikel 23).  

 Metodebestemmelsen er nødvendig, fordi  

 dobbeltbeskatningsoverenskomsten ikke i sig selv forhindrer  

 bopælsstaten i at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit.
For  

 Danmarks vedkommende indebærer dette, at hvis en person eller et  

 selskab hjemmehørende i Danmark modtager indkomst fra en kilde i  

 Portugal, og Portugal efter overenskomsten har ret til at beskatte denne  

 indkomst, vil Danmark skulle nedsætte sin skat af indkomsten med den  

 skat, der er betalt i Portugal.
Nedsættelsen kan dog ikke overstige den  

 danske skat af den pågældende indkomst.
Samme lempelsesmetode  

 anvendes i de interne danske lempelsesregler, jfr. ligningslovens  

 § 33.
Endvidere indeholder dobbeltbeskatningsoverenskomsten  

 bestemmelser om administrativ bistand gennem udveksling af oplysninger  

 (artikel 26). Efter bestemmelserne i denne artikel skal de danske  

 skattemyndigheder indhente oplysninger hos personer eller selskaber m.v. her  

 i landet til brug for de portugisiske skattemyndigheder.
Indhentning af  

 oplysninger sker efter reglerne i skattekontrolloven.
Tilsvarende skal  

 skattemyndighederne i Portugal indhente oplysninger til de danske  

 myndigheder, som så kan anvende disse oplysninger ved skatteligningen  

 her i landet.
 Endelig indeholder overenskomsten bestemmelser om  

 ikke-diskriminering, bestemmelser om løsning af  

 tvivlsspørgsmål, bestemmelser om diplomater, bestemmelser om  

 muligheden for at udvide overenskomsten til også at gælde for  

 Færøerne og/eller Grønland, og endelig bestemmelser om  

 ikrafttrædelse og opsigelse af overenskomsten.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi (OECD-modellen), og som  

 også ligger til grund for det danske forhandlingsoplæg.  

 OECD-modellen er dog på ingen måde bindende for kontraherende  

 stater.
I praksis ses mange afvigelser fra modellen, og en  

 dobbeltbeskatningsoverenskomst må nødvendigvis være et  

 kompromis mellem to landes synspunkter.
Lovforslagets økonomiske- og  

 erhvervsmæssige konsekvenser Formålet med dobbeltbeskatningsoverenskomsten er at  

 fjerne de hindringer, som dobbeltbeskatning kan medføre for udvikling  

 af økonomiske relationer mellem Portugal og Danmark.
Herved  

 opnår virksomheder og personer i det ene land bedre skattemæssige  

 betingelser for investering, etablering eller arbejde i det andet land som  

 følge af, at dobbeltbeskatning undgås og større klarhed  

 om de skattemæssige dispositioner.
 De provenumæssige konsekvenser af overenskomsten  

 skønnes især at være forbundet med beskatning af modtagere  

 af dansk pension bosat i Portugal.
Ifølge overenskomsten skal Danmark ved beskatning  

 af disse pensionsmodtagere give omvendt credit.
Dette indebærer, at  

 pensionsbeløbene beskattes fuldt ud i Portugal, og at Danmark ved  

 beskatning af pensionen skal nedsætte sin skat med den skat, der er  

 betalt i Portugal.
Da provenu af disse pensioner i dag tilfalder Danmark, vil  

 overenskomsten indebære et provenutab.
Den Sociale Sikringsstyrelse oplyser, at der i 2000 og  

 1999 var ca. 120 personer i Portugal, der modtog dansk social pension.
Heraf  

 modtog ca. 80 personer folkepension.
Det skønnes, at modtagerne af  

 folkepension også har fået udbetalt forholdsvis pæne  

 private pensioner.
Endvidere formodes, at der befinder sig en række  

 personer i Portugal, der modtager danske private pensioner uden  

 sideløbende at modtage sociale pensioner.
Det er ikke muligt  

 nærmere at fastlægge omfanget af denne personkreds.
 Med stor usikkerhed skønnes lovforslaget at  

 medføre et årligt provenutab på skønsmæssigt  

 5 mill. kr. fra og med ikrafttrædelsen fordelt med ca. 4 mill. kr. til  

 kommuner og ca. 1 mill. kr. til staten.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
For god ordens  

 skyld bemærkes, at bestemmelserne om udbyttebeskatning i  

 overenskomstens artikel 10 er i overensstemmelse med bestemmelserne i EU s  

 moder/datterselskabsdirektiv (direktiv 90/435/EØF), og at eventuelle  

 fremtidige EU-direktiver på skatteområdet vil have forrang for  

 overenskomstens bestemmelser.
 Samlet vurdering af lovforslagets  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes at medføre et provenutab  

 på ca. 5 mill kr.
Heraf vedrører ca. 4 mill kr. kommunerne og  

 ca. 1 mill. kr. staten.
Administrative konsekvenser for stat, amter og  

 kommuner Ingen væsentlige konsekvenser.
Økonomiske konsekvenser for erhvervslivet Begrænsede effekter, men klarhed over  

 skattemæssige konsekvenser af økonomiske  

 dispositioner.
Administrative konsekvenser for erhvervslivet Ingen væsentlige konsekvenser.
Miljømæssige konsekvenser Ingen Administrative konsekvenser for borgerne Ingen væsentlige konsekvenser.
Forholdet til EU-retten Ingen EU-retlige aspekter.Bestemmelserne om udbyttebeskatning  

 i overenskomstens artikel 10 respekterer bestemmelserne i EU s  

 moder/datterselskabsdirektiv.
Eventuelle fremtidige EU-direktiver på  

 skatteområdet vil have forrang for overenskomstens  

 bestemmelser.
Bemærkninger til lovforslagets  

 enkelte bestemmelser Til § 1.
Efter lovforslagets § 1 bemyndiges regeringen til at  

 tiltræde dobbeltbeskatningsoverenskomsten mellem Danmark og Portugal.  

 Overenskomsten er optaget som bilag til lovforslaget, og dens bestemmelser  

 gennemgås nedenfor.
Regeringen vil efter lovens vedtagelse kunne  

 gennemføre overenskomstens bestemmelser i Danmark, når dens  

 betingelser herfor er opfyldt.
Disse betingelser er, at de to staters regeringer skal  

 underrette hinanden, når de forfatningsmæssige betingelser for  

 overenskomstens ikrafttræden er opfyldt.
Dette vil for Danmarks  

 vedkommende sige, at dette lovforslag er endeligt vedtaget.
Overenskomsten  

 træder i kraft, når begge lande har givet underretning, og den  

 finder anvendelse fra og med det næstfølgende indkomstår,  

 jfr. overenskomstens artikel 29. Dobbeltbeskatningsoverenskomsten vil  

 herefter være en del af de to landes skattelovgivning.
 De enkelte artikler i den dansk-portugisiske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (d.v.s. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter er omfattet, uanset om skatterne  

 pålignes af staten, amterne eller kommunerne.
Det samme gælder  

 ejendomsværdiskatten, jfr. protokolbestemmelsen.
Sociale bidrag (for  

 Danmarks vedkommende arbejdsmarkedsbidraget) er ikke omfattet af  

 overenskomsten.
 Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som overalt i overenskomsten har  

 den anførte betydning.
Færøerne og Grønland er  

 specifikt udelukket fra definitionen af Danmark, da skatteområdet er et  

 hjemmestyreanliggende for disse dele af riget.
Udtrykket person omfatter en fysisk person og et  

 selskab samt enhver anden sammenslutning af personer, mens udtrykket  

selskab omfatter enhver sammenslutning af personer, der i  

 skattemæssig henseende behandles som en juridisk person.
Artiklen  

 definerer endvidere udtrykkene en kontraherende stat, den anden  

 kontraherende stat, foretagende i en kontraherende stat, foretagende i den  

 anden kontraherende stat, international trafik, kompetent myndighed  

 og statsborger.
 Endvidere fastsættes i stk. 2, at medmindre  

 andet følger af sammenhængen, skal alle udtryk, som ikke er  

 defineret i overenskomsten, have den betydning, som de har i  

 skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være  

hjemmehørende i en af de to stater.
Udtrykket en person, der  

 er hjemmehørende i en kontraherende stat, betyder efter  

 stk. 1 en person, der er (fuldt) skattepligtig til den  

 pågældende stat på grund af hjemsted, bopæl,  

 ledelsens sæde eller ethvert andet lignede kriterium.
Imidlertid kan en person være fuldt skattepligtig i  

 begge stater efter disses interne lovgivning ("dobbeltdomicil"), og  

 stk. 2 og stk. 3 opstiller en række kriterier for  

 løsning af dette problem.
Det er nødvendigt at fastslå, i  

 hvilken stat den pågældende person i overenskomstens  

 forstand i en sådan situation er hjemmehørende, den  

 såkaldte bopælsstat, idet dette er afgørende for  

 beskatningsrettens fordeling mellem de to stater (bopælsstaten og  

 kildestaten). En person kan i overenskomstens forstand aldrig være  

 hjemmehørende i mere end én stat.
 For fysiske personer afgøres  

 spørgsmålet i henhold til kriterierne i stk. 2, litra a) -  

 d). Kriterierne anvendes i den rækkefølge, de står  

 anført i overenskomsten.
 For selskaber anvendes bestemmelsen i stk. 3. Et  

 selskab, som er fuldt skattepligtigt i begge stater, skal anses for at  

 være hjemmehørende i den stat, hvor den virkelige ledelse har  

 sit sæde.
 Artikel 5. Fast driftssted.
Artikel 5 fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at den skal anses for at  

 udgøre et fast driftssted.
Er der tale om fast driftssted, vil  

 kildestaten kunne beskatte den fortjeneste, som foretagendet opnår  

 gennem det faste driftssted.
Ellers er hovedreglen, at fortjeneste  

 oppebåret af et foretagende ved erhvervsvirksomhed i den anden stat kun  

 kan beskattes i bopælsstaten, jfr. artikel 7.
 Udtrykket »fast driftssted« omfatter efter stk. 2  

 især et sted, hvorfra et foretagende ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted, hvor naturforekomster udvindes.
Bygge-, anlægs- eller monteringsarbejde udgør  

 efter stk. 3, litra a), dog kun et fast driftssted, hvis arbejdet  

 strækker sig over mere end 6 måneder.
Efter interne danske regler  

 udgør et bygge- og anlægsarbejde et fast driftssted allerede fra  

 første dag. 6-månedersfristen er et gensidigt afkald på  

 beskatning i kildestaten af indkomst ved bygge- og anlægsarbejder af en  

 begrænset varighed.
Sådan indkomst kan herefter kun beskattes i  

 bopælsstaten.
 Efter stk. 3, litra b), får et foretagende, som  

 leverer tjenesteydelser (herunder konsulentbistand) i den anden stat gennem  

 ansatte eller andet personale, ligeledes fast driftssted, men kun hvis  

 sådan virksomhed varer mere end 6 måneder inden for en  

 12-månedersperiode, og virksomheden ikke falder ind under  

 bestemmelserne i stk. 4, stk. 6 og stk. 7.
Artikel 5, stk. 4, fastslår, at opretholdelse  

 af forskellige hjælpefunktioner ikke i sig selv udgør et fast  

 driftssted, mens stk. 5 og stk. 6 omhandler  

 spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en  

 uafhængig repræsentant ikke udgør et fast driftssted, mens  

 der vil foreligge fast driftssted, hvis repræsentanten har fuldmagt til  

 at indgå aftaler i foretagendets navn.
Der vil dog ikke foreligge fast  

 driftssted, hvis repræsentantens virksomhed er begrænset til  

 indkøb af varer for foretagendet.
Salgsvirksomhed udelukkende i form af fjernsalg gennem en  

 repræsentant, som ikke er ansat som lønmodtager hos  

 fuldmagtsgiveren, men som har fuldmagt til at forpligte denne,  

 medfører efter de danske skatteregler ikke, at fuldmagtsgiveren  

 får fast driftssted i Danmark.
En sådan sælger i Danmark  

 vil efter overenskomsten udgøre et fast driftssted for en portugisisk  

 fuldmagtsgiver, men Danmark udnytter efter sin interne lovgivning ikke denne  

 beskatningsret.
 Endelig fastslås i stk. 7, at det forhold, at  

 et moderselskab i den ene stat har et datterselskab i den anden, ikke i sig  

 selv skal medføre, at det ene selskab anses for et fast driftssted af  

 det andet.
 Artikel 6. Indkomst af fast ejendom.
Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
Bestemmelserne  

 skal også finde anvendelse på indkomst fra rørlig ejendom  

 og indkomst, der hidrører fra tjenesteydelser forbundet med  

 anvendelsen af eller retten til at anvende fast ejendom, når  

 sådan henføres til indkomst af fast ejendom under  

 skattelovgivningen i den af de to stater, hvor den faste ejendom er  

 beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at fortjeneste  

 ved erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Er dette  

 tilfældet, kan kildestaten beskatte den fortjeneste, der kan  

 henføres til det faste driftssted.
Stk. 2-6 indeholder bestemmelser om opgørelsen  

 af den skattepligtige indkomst i et fast driftssted.
Stk. 7  

 fastslår, hvis en fortjeneste omfatter indkomster, der er  

 særskilt omhandlet i andre artikler, skal de pågældende  

 indkomster behandles efter bestemmelserne i disse artikler.
 Artikel 8. Fortjeneste ved international trafik.
Fortjeneste opnået ved drift af skibe eller fly i  

 international trafik kan efter stk. 1 kun beskattes i den stat, hvor  

 rederiet eller luftfartsselskabet er hjemmehørende.
Det samme  

 gælder efter stk. 2 fortjeneste ved brug, rådighedsstillelse  

 eller udleje af containere, der anvendes til transport af varer i  

 international trafik, når dette sker i tilknytning til drift af skibe  

 og fly i international trafik.
 Efter stk. 3 gælder det foregående  

 også, når rederier eller luftfartsselskaber deltager i en pool,  

 et forretningsfællesskab eller en international driftsorganisation.
I stk. 4 er der indsat en særlig bestemmelse om  

 beskatningen af konsortier, der driver virksomhed med transportmidler i  

 international trafik.
For Danmarks vedkommende er bestemmelsen relevant for  

 SAS.
SAS er et konsortium bestående af et dansk, et norsk og et svensk  

 luftfartsselskab, som hver især ejer hhv. 2/7, 2/7 og 3/7 af SAS.
Efter  

 stk. 4 vil artiklens bestemmelser finde anvendelse på den del af  

 SAS s indkomst, der svarer til den danske partners andel i SAS, nemlig 2/7.  

 Resten beskattes i Norge og Sverige.
 Artikel 9. Indbyrdes forbundne foretagender.
Artiklen knæsætter det såkaldte »arm's  

 length»-princip for transaktioner mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden handler med hinanden på  

 andre vilkår end de, der ville gælde i et frit marked, kan de to  

 stater foretage en regulering af indkomsten og dermed af  

 beskatningsgrundlaget, således at indkomsten fastsættes, som den  

 ville have været, hvis selskaberne havde handlet på almindelige  

 markedsmæssige vilkår.
 Artikel 10. Udbytte.
Udbytter kan efter bestemmelserne i stk. 1 beskattes  

 i modtagerens bopælsstat.
Udbytterne kan efter stk. 2 også  

 beskattes i kildestaten, men hvis den retmæssige ejer af udbytterne er  

 hjemmehørende i den anden stat, kan denne skat ikke overstige 10 pct.  

 af bruttobeløbet.
Dog gælder bestemmelserne i EU s  

 moder/datterselskabsdirektiv, hvis udbytte udloddes fra et datterselskab i  

 den ene stat til et moderselskab i den anden.
Efter bestemmelserne i  

 moder/datterselskabsdirektivet kan kildestaten ikke beskatte udbytter betalt  

 af et datterselskab til et moderselskab, hvis moderselskabet ejer mindst 25  

 pct. af kapitalen i datterselskabet i en periode på mindst et år,  

 og udbyttet udloddes inden for den periode, hvor moderselskabet ejer aktier i  

 datterselskabet som anført.
Udtrykket »udbytte« er defineret i stk. 3. Udtrykket  

 omfatter også fortjeneste betalt i medfør af en aftale om andel  

 i fortjeneste - "associação em  

 participação". En "associação em  

 participação" er efter portugisisk lovgivning en form for  

 midlertidigt interessentskab mellem en aktiv partner og en eller flere  

 passive investorer, som ikke deltager aktivt i virksomhedens drift, og som  

 modtager andel i virksomhedens overskud i forhold til investeringens  

 størrelse.
Arrangementet kan bedst sammenlignes med et dansk  

 kommanditselskab.
 Hvis udbytter indgår i indkomsten i et fast  

 driftssted i kildestaten, og den aktiebesiddelse, der ligger til grund for  

 udlodningen, har direkte forbindelse med det faste driftssted, skal  

 sådanne udbytter efter stk. 4 beskattes som indkomst ved  

 erhvervsmæssig virksomhed efter bestemmelserne i artikel 7 eller  

 14.
En stat kan efter bestemmelserne i stk. 5 ikke  

 beskatte et selskab i den anden stat af udloddet eller ikke-udloddet  

 fortjeneste under henvisning til, at den underliggende indkomst er indtjent i  

 den førstnævnte stat.
Dog kan en aktionær bosiddende i den  

 førstnævnte stat naturligvis beskattes af sin del af  

 udbyttet.
 Artikel 11. Renter.
 Renter kan beskattes i kildestaten med 10 pct., hvis den  

 retmæssige ejer af renterne er hjemmehørende i den anden stat  

 (stk. 1 og 2). Kildestaten kan dog ikke beskatte renterne, hvis de  

 betales til eller fra en af de to stater, en offentlig myndighed, de to  

 staters centralbanker m.v. (stk. 3).
Danmark har ikke intern hjemmel til at beskatte renter,  

 der betales til en udenlandsk bank.
Baggrunden herfor er en formodning om, at  

 en udenlandsk långiver under alle omstændigheder vil beregne sig  

 en rente på et vist niveau.
Pålægger kildestaten en  

 renteskat, vil långiveren indkalkulere denne i den rente, han vil  

 forlange af låntageren, og nettoresultatet vil være et  

 forhøjet renteniveau for kildestatens erhvervsliv.
 Begrebet »renter« defineres i stk. 4, mens  

 stk. 5 gentager princippet fra artikel 10, stk. 4, således at  

 renter af fordringer, der har direkte forbindelse med et fast driftssted,  

 beskattes som erhvervsindkomst efter artikel 7 eller 14.
 Stk. 6 definerer, hvornår renter skal anses for  

 at hidrøre fra en kontraherende stat, mens stk. 7 gentager det  

 »arm's length»-princip, der er omhandlet i artikel 9.
 Artikel 12. Royalties.
 Royalties kan beskattes med 10 pct. i kildestaten, hvis  

 den retmæssige ejer af royaltybeløbet er hjemmehørende i  

 den anden stat, jfr. stk. 1 og 2.
Begrebet »royalties« er defineret i stk. 3. Ud over  

 betaling for anvendelsen af ophavsretligt beskyttede kunstneriske og  

 videnskabelige arbejder samt patenter, varemærker m.v. omfatter  

 definitionen bl.a. også betaling for anvendelse eller retten til at  

 anvende industrielt, kommercielt eller videnskabeligt udstyr, d.v.s.  

 leasing-betalinger.
Endelig omfatter definitionen betaling for teknisk  

 bistand i forbindelse med anvendelsen af eller retten til at anvende  

 ophavsret eller udstyr m.v., som er omfattet af definitionen af  

 "royalties".
 Stk. 4 indeholder en bestemmelse, som er parallel med  

 bestemmelserne i artikel 10, stk. 4, og artikel 11, stk. 5.  

 Stk. 5 definerer, hvornår royalties skal anses for at  

 hidrøre fra en kontraherende stat, mens stk. 6 gentager det  

 »arm's length»-princip, der er omhandlet i artikel 9.
 Artikel 13. Kapitalgevinster.
 Efter stk. 1 og 2 kan fortjeneste ved  

 afhændelse af fast ejendom eller af rørlig formue, som  

 udgør en del af erhvervsformuen i et fast driftssted - eller af det  

 faste driftssted som sådant - beskattes i den stat, hvor ejendommen  

 eller det faste driftssted er beliggende.
 Fortjeneste ved afhændelse af skibe og fly, der  

 anvendes i international trafik, eller af rørlig formue, som er  

 knyttet til driften af sådanne skibe eller fly - herunder containere -  

 kan efter stk. 3 og 4 kun beskattes i den stat, hvor rederiet eller  

 luftfartsselskabet er hjemmehørende.
 Efter stk. 5 kan andre kapitalgevinster kun beskattes  

 i bopælsstaten.
Bestemmelserne om fortjeneste ved afhændelse af fly  

 finder for konsortiers vedkommende efter stk. 6 kun anvendelse for den  

 del af fortjenesten, som svarer til den andel, der ejes i konsortiet af et  

 selskab, der er hjemmehørende i en af de to stater.
Bestemmelsen er en  

 parallel til bestemmelsen i artikel 8, stk. 4.
 Artikel 14.
 Indkomst fra frit erhverv som f. eks. selvstændig  

 virksomhed som læge, advokat, ingeniør, arkitekt el. lign., som  

 en person hjemmehørende i den ene stat udøver i den anden stat,  

 kan beskattes i denne anden stat (kildestaten), hvis den  

 pågældende har et såkaldt "fast sted" til sin  

 rådighed i kildestaten, og virksomheden udøves derfra, eller  

 hvis den pågældende opholder sig i kildestaten i mere end 183  

 dage i en 12-månedersperiode.
 Begrebet »fast sted« er i modsætning til begrebet  

 »fast driftssted« ikke defineret i overenskomsten, men det vil  

 sædvanligvis omfatte et kontor eller en klinik el. lign., hvor kunder  

 kan henvende sig.
 Artikel 15. Personligt arbejde i tjenesteforhold.
 Artiklen omhandler beskatning af lønindkomst.  

 Udfører en person, der er hjemmehørende i den ene stat,  

 lønarbejde i den anden stat, kan denne anden stat (kildestaten)  

 beskatte denne lønindkomst, medmindre lønmodtageren  

 højst opholder sig i kildestaten i 183 dage i en  

 12-månedersperiode, der begynder eller slutter i det  

 pågældende skatteår, og lønnen betales af  

 eller for en arbejdsgiver hjemmehørende i bopælsstaten,  

og lønnen ikke påhviler et fast driftssted, som en  

 arbejdsgiver i bopælsstaten har i kildestaten, jfr. stk. 1 og  

 stk. 2. Alle tre betingelser skal være opfyldt.
En arbejdstager, som er hjemmehørende i Danmark, og  

 som af en dansk arbejdsgiver udsendes til arbejde i Portugal i op til 183  

 dage i en 12-månedersperiode, vil således kun blive beskattet i  

 Danmark af sin lønindkomst optjent i Portugal, når denne er  

 betalt af den danske arbejdsgiver.
Udbetales lønnen af et fast  

 driftssted, som den danske arbejdsgiver har i Portugal, kan  

 lønindkomsten også beskattes i Portugal.
 Efter stk. 3 kan lønindkomst ved arbejde om  

 bord på skibe og fly i international trafik beskattes i den stat, hvor  

 rederiet eller luftfartsselskabet er hjemmehørende.
 Artikel 16. Bestyrelseshonorarer.
 Bestyrelseshonorarer kan beskattes i kildestaten.
 Artikel 17. Kunstnere og sportsfolk.
Kunstnere og sportsfolk kan efter stk. 1 beskattes i  

 den stat, hvor de udøver deres virksomhed.
Dette gælder  

 også, når vederlaget tilfalder en anden end kunstneren eller  

 sportsudøveren selv, jfr. stk. 2. Dette vil typisk være et  

 selskab.
 Disse bestemmelser gælder dog ikke, hvis indkomsten  

 er erhvervet i forbindelse med et besøg i den anden stat, når  

 besøget væsentligt er støttet af offentlige midler fra  

 kunstnerens eller sportsudøverens bopælsstat.
 Danmark har ikke intern hjemmel til at beskatte  

 portugisiske kunstnere på optræden i Danmark, med mindre opholdet  

 eller arbejdet er af en sådan karakter, at der bliver tale om  

 skattepligt efter de almindelige regler, jfr. bemærkningerne til  

 artikel 15.
 Artikel 18. Pensioner, sociale sikringsydelser og lignende  

 betalinger.
Sociale ydelser, f.eks. sociale pensioner, kan efter  

 stk. 1 beskattes i kildestaten.
Det samme gælder andre offentlige  

 ydelser.
Private pensioner og lignende vederlag kan efter  

 stk. 2 som udgangspunkt kun beskattes i bopælsstaten.
Dette  

 gælder, hvad enten de pågældende pensioner eller vederlag  

 har forbindelse med tidligere ansættelsesforhold eller ej.
Dog  

 gælder, at sådanne pensioner og vederlag også kan beskattes  

 i kildestaten, hvis kildestaten i opsparingsfasen har givet fradrag for  

 indbetalinger til pensionsordningen eller givet bortseelsesret for  

 arbejdsgivers indbetaling af pensionsbidrag.
 Det defineres i stk. 3, hvornår pensioner skal  

 anses for at hidrøre fra en kontraherende stat.
Det er dansk forhandlingspolitik at opnå en så  

 stor grad af kildestatsbeskatning for pensioner som muligt.
Baggrunden for de  

 sociale pensioners vedkommende er, at disse er fastsat på et  

 sådant niveau, at de kan rumme en almindelig dansk beskatning  

 ("bruttoficering"). Beskatter bopælsstaten sociale pensioner  

 med en meget lav sats, uden at der sker beskatning i kildestaten, vil dette  

 medføre nettopensionsbeløb langt ud over det tilsigtede.
For de private pensionsordningers vedkommende er  

 baggrunden, at Danmark gennem hele opsparingsfasen har båret et  

 skattefradrag for indbetalingerne.
Dette bør modsvares af dansk  

 beskatning ved udbetaling, uanset om pensionsbeløbene udbetales til  

 pensionister, der er hjemmehørende i Danmark, eller til pensionister,  

 der er hjemmehørende i udlandet.
Bestemmelserne om kildestatsbeskatning for pensioner skal  

 i dobbeltbeskatningsoverenskomsten med Portugal ses i sammenhæng med  

 metodebestemmelsen i artikel 23. Efter bestemmelserne i overenskomstens  

 artikel 23, stk. 1, litra d), skal Danmark i sådanne  

 tilfælde give "omvendt credit". Dette indebærer, at  

 pensionsbeløbene beskattes fuldt ud i Portugal.
Danmark kan som  

 nævnt også beskatte pensionerne, men Danmark skal nedsætte  

 sin skat med den skat, der er betalt i Portugal.
Er den portugisiske skat  

 mindre end den danske, vil forskellen skulle erlægges i Danmark.
Er den  

 portugisiske skat højere end den danske, bliver der alene tale om  

 skattebetaling i Portugal.
 Artikel 19. Offentlige hverv.
 Vederlag og (tjenestemands)pensioner til offentligt  

 ansatte og beskattes efter stk. 1 kun i den udbetalende stat  

 (kildestaten). Bestemmelsen har alene betydning for ambassadepersonale  

 o.l.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 15, 16, 17 og 18,  

 jfr. stk. 2.
 Artikel 20. Studerende.
Stipendier o.l. til studerende og erhvervspraktikanter  

 beskattes efter stk. 1 kun i kildestaten.
Den stat, hvor den studerende  

 opholder sig, skal endvidere fritage vederlag for arbejdsindkomst på  

 indtil 3.000 euro (ca. 22.000 kr.) årligt for beskatning, når  

 ansættelsesforholdet har direkte forbindelse med vedkommendes studier  

 er nødvendigt med henblik på hans underhold.
Bestemmelserne  

 finder efter stk. 2 anvendelse i det tidsrum, der sædvanligvis  

 medgår til at gennemføre den pågældende uddannelse,  

 dog højst fem år.
 Artikel 21. Virksomhed i forbindelse med forundersøgelser,  

 efterforskning eller udvinding af kulbrinter.
Artiklen omhandler beskatning af aktiviteter i forbindelse  

 med udvinding af kulbrinter.
Bestemmelserne er kommet ind på dansk  

 foranledning.
Der findes ingen særlige regler om beskatning af  

 kulbrinteudvinding i OECD-modellen.
 Efter stk. 1 og 2 skal virksomhed i den anden  

 kontraherende stat i forbindelse med forundersøgelser, efterforskning  

 eller udvinding af kulbrinter altid anses for at udgøre et fast  

 (drifts)sted, hvis aktiviteterne strækker sig ud over en  

 bagatelgrænse på 30 dage inden for en 12-månedersperiode.  

 Der er indsat en bestemmelse, der hindrer omgåelse af tidsfristen ved  

 at lade arbejdet udføre af forskellige indbyrdes forbundne  

 foretagender.
Efter stk. 3 og stk. 4 beskattes supply-trafik  

 med skib eller fly til borerigge ud for kysten efter samme regler som  

 international trafik.
Dette gælder såvel beskatningen af rederiet  

 eller luftfartsselskabet som beskatningen af skibs- og  

 flybesætninger.
 Artikel 22. Andre indkomster.
 Indkomster, der ikke er specifikt omhandlet andre steder i  

 overenskomsten, kan kun beskattes i bopælsstaten, undtagen når  

 indkomsten oppebæres af et fast driftssted i den anden stat eller  

 på anden måde hidrører fra kilder i den anden stat.
 Artikel 23. Ophævelse af dobbeltbeskatning.
 Artikel 23 indeholder den såkaldte  

metodebestemmelse, d.v.s. den fremgangsmåde der skal anvendes,  

 når der konstateres tilfælde af dobbeltbeskatning.
Danmark anvender credit-metoden som  

 lempelsesmetode, jfr. stk. 1, litra a) og b). Hvis en person eller et  

 selskab m.v., som er hjemmehørende i Danmark, modtager en indkomst fra  

 en portugisisk kilde, og Portugal også kan beskatte denne indkomst,  

 skal Danmark give nedslag med det mindste af to beløb, nemlig enten  

 den skat, der er betalt i Portugal, eller den del af den danske skat, der  

 falder på den portugisiske indkomst.
Samme lempelsesmetode anvendes i  

 de interne danske regler, jfr. ligningslovens § 33.
Hvis en person i Danmark modtager indkomst, som efter  

 overenskomsten kun kan beskattes i Portugal, anvendes exemption med  

 progressionsforbehold, jfr. stk. 1, litra c). Dette betyder, at den  

 danske skat nedsættes med det beløb, der forholdsmæssigt  

 falder på den udenlandske indkomst.
Lempelsen er således  

 uafhængig af størrelsen af den portugisiske skat.
Imidlertid  

 indgår indkomsten i det danske beskatningsgrundlag og får  

 således progressionsvirkning for beskatningen som helhed - heraf  

 udtrykket »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens § 33A.
Endelig gælder der efter stk. 1, litra d), en  

 særlig bestemmelse for lempelse af dobbeltbeskatning, når en  

 person i Portugal modtager pension, som i medfør af artikel 18 kan  

 beskattes i Danmark.
I sådanne tilfælde skal Danmark give  

 "omvendt credit". Dette indebærer, at pensionsbeløbene  

 beskattes fuldt ud i Portugal.
Danmark kan også beskatte pensionerne,  

 men Danmark skal nedsætte sin skat med den skat, der er betalt i  

 Portugal.
Er den portugisiske skat mindre end den danske, vil forskellen  

 skulle erlægges i Danmark.
Er den portugisiske skat højere end  

 den danske, bliver der alene tale om skattebetaling i Portugal.
 For Portugals vedkommende anvendes ligeledes  

 credit-metoden, jfr. stk. 2, ligesom Portugal anvender exemption med  

 progressionsforbehold i tilfælde, hvor en indkomst efter overenskomsten  

 kun kan beskattes i Danmark.
 Artikel 24. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
Reglen  

 gælder også for personer, der ikke er hjemmehørende i en  

 af de to stater.
En stat er dog ikke forpligtet til at give personer, som er  

 hjemmehørende i den anden stat, de samme personlige  

 skattemæssige fordele som følge af forsørgerpligt el.  

 lign., som måtte blive indrømmet til en person, der er  

 hjemmehørende i den pågældende stat.
 Ikke-diskriminationsbestemmelsen gælder ikke alene i  

 forhold til de skatter, der er omfattet af overenskomsten, men i forhold til  

 skatter af enhver art og betegnelse.
 Artikel 25. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de to stater,  

 mener sig udsat for en beskatning, som er i strid med overenskomsten.
Der er  

 herunder fastsat, at de kompetente myndigheder i de to stater ved gensidig  

 aftale skal søge at løse de vanskeligheder eller  

 tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis når myndighederne  

 dog i de fleste tilfælde frem til en løsning, som er acceptabel  

 for alle parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Artikel 26. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser kan føres ud i livet.
En stat er dog ikke  

 forpligtet til at meddele oplysninger eller udføre forvaltningsakter,  

 som strider mod denne stats lovgivning eller forvaltningspraksis, eller som  

 vil røbe forretningshemmeligheder eller stride mod almene interesser.  

 Udvekslede oplysninger skal behandles som fortrolige.
 Artikel 27. Diplomater m.v.
Overenskomsten berører ikke skattemæssige  

 begunstigelser for diplomater.
Artiklen begrænses i sit indhold af  

 folkeretten på dette område.
 Artikel 28. Territorial udvidelse.
 Overenskomsten kan i sin helhed eller med de  

 fornødne ændringer udvides til også at gælde for  

 Færøerne og/eller Grønland.
 Artikel 29. Ikrafttræden.
De to staters regeringer skal underrette hinanden,  

 når de forfatningsmæssige betingelser for overenskomstens  

 ikrafttræden er opfyldt.
Dette vil for Danmarks vedkommende sige, at  

 dette lovforslag er endeligt vedtaget.
Overenskomsten træder i kraft,  

 når begge lande har givet underretning, og den finder anvendelse fra og  

 med det næstfølgende indkomstår.  

 Dobbeltbeskatningsoverenskomsten vil herefter være en del af de to  

 landes skattelovgivning.
 Artikel 30. Opsigelse.
 Overenskomsten har virkning på ubestemt tid, men den  

 kan efter fem år opsiges med et varsel på seks måneder til  

 udgangen af et kalenderår.
 Protokol.
 Det er i en protokolbestemmelse fastsat, at overenskomsten  

 også finder anvendelse på den lokale ejendomsskat  

 (Contribuiçâo Autárquica) i Portugal og på  

 ejendomsværdiskatten i Danmark.
 Til § 2.
 Efter lovforslagets § 2 træder loven i kraft  

 dagen efter bekendtgørelsen i Lovtidende.
 Til § 3.
Efter lovforslagets § 3 gælder loven ikke for  

 Færøerne og Grønland, idet skattespørgsmål  

 hører under det færøske og det grønlandske  

 hjemmestyres kompetence.
Dobbeltbeskatningsoverenskomsten vil således  

 ikke gælde for disse dele af rigsfællesskabet.
