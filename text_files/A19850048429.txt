 Herved bekendtgøres lov om anpartsselskaber, jfr.  

 lovbekendtgørelse nr. 7 af 13. januar 1984, med de ændringer, der følger af  

 lov nr. 286 af 6. juni 1984 og lov nr. 53 af 20. februar 1985.
Indledende bestemmelser § 1.  Denne lov finder anvendelse på alle  

 erhvervsdrivende anpartsselskaber.
 Stk. 2.  Anpartshaverne i et anpartsselskab hæfter ikke  

 personligt for selskabets forpligtelser.
 Stk. 3.  Et anpartsselskab skal have en indskudskapital  

 på mindst 80.000 kr.
 Stk. 4.  Loven finder ikke anvendelse på de i lov om  

 aktieselskaber § 1, stk. 4, nævnte selskaber.
§ 2.  Ejer et anpartsselskab en så stor del af  

 anparterne i et andet anpartsselskab eller af aktierne i et aktieselskab, at  

 det repræsenterer flertallet af stemmerne, anses det førstnævnte som  

 moderselskab og det sidstnævnte som datterselskab.
Ejer et datterselskab  

 eller et moderselskab i forening med et eller flere datterselskaber eller  

 flere datterselskaber tilsammen så mange anparter eller aktier i et andet  

 selskab som nævnt i 1. pkt., anses sidstnævnte selskab ligeledes som  

 datterselskab af moderselskabet.
 Stk. 2.  Har et anpartsselskab i øvrigt på grund af  

 anpartsbesiddelse eller aktiebesiddelse eller aftale en bestemmende  

 indflydelse over et andet anpartsselskab eller over et aktieselskab og en  

 betydelig andel i dets driftsresultat, anses det førstnævnte selskab  

 ligeledes som moderselskab og det sidstnævnte som datterselskab.
 Stk. 3.  Moder- og datterselskaber udgør i forening en  

 koncern.
Anpartsselskabers stiftelse § 3.  Et anpartsselskab kan oprettes af en eller flere  

 stiftere.
Stifterne skal underskrive et stiftelsesdokument, der skal  

 indeholde selskabets vedtægter og bestemmelser om de i § 5 nævnte forhold,  

 samt tegne indskudskapitalen.
Stk. 2.  Mindst en stifter skal være en her i landet  

 bosat person, medmindre industriministeren undtager fra dette krav.
Med her i  

 landet bosatte personer ligestilles den danske stat, danske kommuner, her  

 hjemmehørende ansvarlige interessentskaber, kommanditselskaber,  

 anpartsselskaber, aktieselskaber, andre selskaber med begrænset ansvar og  

 foreninger samt her hjemmehørende stiftelser og andre selvejende  

 institutioner, der er undergivet offentligt tilsyn.
Industriministeren kan  

 undtage fra kravet om, at stiftelser og andre selvejende institutioner skal  

 være undergivet offentligt tilsyn.
 Stk. 3.  En stifter skal være myndig og må ikke have  

 anmeldt betalingsstandsning eller være under konkurs.
§ 4.  Vedtægterne skal indeholde bestemmelser om: 1)  

 selskabets navn og eventuelle binavne, 2) den kommune her i landet, hvor  

 selskabet skal have hjemsted (hovedkontor), 3) selskabets formål, 4)  

 indskudskapitalens størrelse, 5) hvorvidt indskudskapitalen er opdelt i flere  

 anparter, og i bekræftende fald anparternes størrelse (det nominelle beløb)  

 og anpartshavernes stemmeret, 6) hvorvidt der i selskabet skal være en  

 bestyrelse, og i bekræftende fald antallet eller mindste og højeste antal af  

 bestyrelsesmedlemmer og eventuelle bestyrelsessuppleanter samt  

 bestyrelsesmedlemmernes valgperiode, 7) antallet eller mindste og højeste  

 antal af revisorer og revisorernes valgperiode, 8) indkaldelse til  

 generalforsamlinger, 9) hvilke anliggender der skal behandles på ordinær  

 generalforsamling, og Stk. 2.  I vedtægterne skal optages bestemmelser, som  

 måtte være truffet om: 1) pligt for anpartshavere til at lade selskabet eller  

 andre indløse deres anparter helt eller delvis, jfr. § 14 c, 2)  

 indskrænkninger i anparternes omsættelighed, jfr. §§ 14 a og 14 b, 3) særlige  

 rettigheder for nogle anparter, jfr. § 13, eller 4) begrænsninger i  

 bestyrelsesmedlemmers og direktørers tegningsret i henhold til § 41, stk. 3.
§ 5.  Stiftelsesdokumentet skal indeholde oplysning og  

 bestemmelser om: 1) navn og bopæl for selskabets stiftere, direktører og  

 revisorer samt - hvor en bestyrelse findes - for dennes medlemmer for tiden  

 indtil første ordinære generalforsamling efter selskabets registrering, 2)  

 anparternes fordeling på stifterne, 3) tegningskursen for anparterne, 4)  

 fristerne for indbetalingen af anparterne, og 5) hvorvidt selskabet skal  

 afholde omkostningerne ved stiftelsen, og i bekræftende fald de anslåede  

 omkostninger.
Det skal fremgå af stiftelsesdokumentet, hvorledes  

 omkostningerne er fordelt på trykning, annoncering, de enkelte provisioner og  

 honorarer o.lign.
 Stk. 2.  I den førstkommende årsberetning angives de  

 faktisk afholdte omkostninger ved stiftelsen fordelt på den i stk. 1, nr. 5),  

 angivne måde.
 § 5 a.  I stiftelsesdokumentet skal optages de  

 bestemmelser, som måtte være truffet om: 1) at anparter skal kunne tegnes mod  

 indskud af andre værdier end kontanter (apportindskud), 2) at selskabet skal  

 overtage sådanne værdier på anden måde end mod vederlag i anparter, 3) at der  

 skal tilkomme stiftere eller andre særlige rettigheder eller fordele, samt 4)  

 at der med stiftere eller andre skal indgås aftale, hvorved der påføres  

 selskabet en væsentlig økonomisk forpligtelse.
Stk. 2.  Apportindskud skal have en økonomisk værdi.  

 Sådant indskud kan dog ikke bestå i forpligtelse til at udføre arbejde eller  

 erlægge tjenesteydelser.
Fordringer på stiftere kan ikke indskydes, uanset om  

 fordringerne er sikret ved pant.
 Stk. 3.  Stiftelsesdokumentet skal indeholde en  

 redegørelse for de omstændigheder, der er af betydning for bedømmelsen af de  

 bestemmelser, der er truffet i henhold til stk. 1. Redegørelsen skal omfatte:  

 1) oplysning om navn og bopæl for de personer, som omfattes af  

 bestemmelserne, 2) en beskrivelse af hvert indskud eller erhvervelse, 3)  

 oplysning om den anvendte fremgangsmåde ved vurderingen, 4) angivelse af det  

 for overtagelsen fastsatte vederlag og 5) erklæring om, at den ansatte værdi  

 mindst svarer til det aftalte vederlag, herunder den pålydende værdi af de  

 anparter, der skal udstedes, med tillæg af eventuel overkurs.
 Stk. 4.  Dokumenter, hvis hovedindhold ikke er gengivet  

 i stiftelsesdokumentet, men hvortil der henvises i stiftelsesdokumentet, skal  

 vedhæftes dette.
 Stk. 5.  Aftaler angående de forhold, der er omhandlet i  

 stiftelsesdokumentet, men som ikke godkendes ved dette, har ikke gyldighed  

 over for selskabet.
 § 5 b.  Stiftelsesdokumentet vedhæftes en udtalelse  

 afgivet af en statsautoriseret eller registreret revisor om rigtigheden af  

 stiftelsesdokumentets redegørelse efter § 5 a, stk. 3.
Stk. 2.  Overtager selskabet i forbindelse med  

 stiftelsen en bestående virksomhed, skal der vedhæftes stiftelsesdokumentet  

 en åbningsbalance for selskabet revideret af en statsautoriseret eller  

 registreret revisor.
Nævnte åbningsbalance skal udarbejdes i overensstemmelse  

 med lov om visse selskabers aflæggelse af årsregnskab m.v. og skal være  

 forsynet med revisionspåtegning uden forbehold og revisors attestation for,  

 at virksomhedens økonomiske stilling ikke er forringet i tiden mellem  

 overtagelsen og stiftelsen.
 Stk. 3.  § 66 og § 75 finder tilsvarende anvendelse på  

 revisorer, der er nævnt i stk. 1.
 Stk. 4.  Revisor skal have adgang til at foretage de  

 undersøgelser, han finder nødvendige, og kan fra stifterne eller selskabet  

 forlange de oplysninger og den bistand, som han anser for nødvendig for  

 udførelsen af sit hverv.
§ 6.  Bestyrelsen skal anmelde selskabet til  

 registrering senest to måneder efter, at stiftelsesdokumentet er  

 underskrevet.
Er anmeldelse ikke indgivet inden denne frist, kan registrering  

 ikke finde sted.
Stk. 2.  Selskabet kan ikke registreres, medmindre den i  

 vedtægterne angivne indskudskapital er bindende tegnet og mindst halvdelen og  

 i alt mindst 80.000 kr. af anparternes pålydende med tillæg af eventuel  

 overkurs er indbetalt.
Med den i stk. 1 omhandlede anmeldelse skal følge  

 bevis for indbetalingen.
 § 7.  Tegning af anparter under forbehold er ugyldig.  

 Tegningen er dog bindende, og forbeholdet bortfaldet, såfremt der ikke inden  

 selskabets registrering er gjort indsigelse over for  

 aktieselskabs-registeret.
§ 8.  Et selskab, der ikke er registreret, kan ikke  

 som sådant erhverve rettigheder eller indgå forpligtelser.
Det kan heller  

 ikke være part i retssager, bortset fra søgsmål til indkrævning af tegnet  

 anpartsbeløb og andre søgsmål vedrørende anpartstegningen.
Stk. 2.  For en forpligtelse, der før registreringen  

 indgås på selskabets vegne, hæfter de, som har indgået forpligtelsen eller  

 har medansvar herfor, solidarisk.
Ved registreringen overtager selskabet de  

 forpligtelser, som følger af stiftelsesdokumentet eller er pådraget selskabet  

 efter underskrivelsen af stiftelsesdokumentet.
Stk. 3.  Er der før selskabets registrering truffet en  

 aftale, og var medkontrahenten vidende om, at selskabet ikke var registreret,  

 kan medkontrahenten, medmindre andet er aftalt, hæve aftalen, såfremt  

 anmeldelse til registrering ikke er foretaget inden udløbet af den i § 6  

 fastsatte frist eller registrering nægtes.
Var medkontrahenten uvidende om,  

 at selskabet ikke var registreret, kan han hæve aftalen, så længe selskabet  

 ikke er registreret.
 Stk. 4.  Et selskab, der ikke er registreret, skal til  

 sit navn føje ordene »under stiftelse«.
Indbetaling af indskudskapital § 9.  Det beløb, som skal betales for en anpart, må  

 ikke være lavere end anpartens pålydende.
Stk. 2.  Fordringer på selskabet kan ikke uden  

 bestyrelsens samtykke bringes i modregning mod forpligtelsen ifølge  

 anpartstegningen.
Samtykke må ikke gives, såfremt modregningen kan skade  

 selskabet eller dets kreditorer.
 Stk. 3.  Selskabets fordringer på indbetaling af  

 anparter kan ikke afhændes eller pantsættes.
 Stk. 4.  Overdrages en ikke fuldt indbetalt anpart,  

 hæfter erhververen, når han har anmeldt sin erhvervelse til selskabet, for  

 restindbetalingen sammen med overdrageren.
 § 10.  Foretager en anpartshaver ikke i rette tid en  

 ham påhvilende indbetaling, er han, såfremt vedtægterne ikke bestemmer andet,  

 pligtig fra forfaldsdagen at betale en årlig rente af det skyldige beløb  

 svarende til den rente, der er fastsat efter § 5, stk. 1 og 2, i lov om  

 renter ved forsinket betaling m.v.
 Stk. 2.  Selskabet skal uden ugrundet ophold søge det  

 skyldige beløb inddrevet eller med fire ugers varsel til anpartshaveren søge  

 anparten afhændet for hans regning med forpligtelse for erhververen til at  

 yde de manglende indbetalinger med påløbne renter.
 Stk. 3.  Viser det sig, at det skyldige beløb ikke kan  

 inddrives, forholdes der efter reglerne i §§ 11 og 12.
§ 11.  Anparter tegnet ved stiftelsen af et  

 anpartsselskab skal være fuldt indbetalt senest et år efter, at selskabet er  

 registreret.
Er indskudskapitalen ikke anmeldt fuldt indbetalt inden en måned  

 efter udløbet af denne frist, skal overregistrator forelægge selskabet en  

 passende frist til at søge indskuddene indbetalt og med tilkendegivelse om,  

 at selskabet i modsat fald skal opløses, om fornødent ved skifterettens  

 foranstaltning, jfr. § 86.
§ 12.  Anparter tegnet ved kapitalforhøjelse skal være  

 fuldt indbetalt senest et år efter, at forhøjelsen er registreret.
Er der  

 ikke inden en måned efter udløbet af denne frist foretaget anmeldelse om, at  

 de nytegnede anparter er fuldt indbetalt, skal overregistrator forelægge  

 selskabet en passende frist til at søge indskuddene indbetalt.
Er forholdet  

 ikke berigtiget inden fristens udløb, foranlediger overregistrator  

 registreret, at indskudskapitalen er nedsat med de ikke fuldt indbetalte  

 anparters pålydende, og at vedtægterne er ændret tilsvarende.
Disse anparter  

 anses for bortfaldet, når nedsættelsen er registreret.
Anparter og fortegnelsen over  

 anpartshaverne § 13.  Alle anparter giver lige ret i selskabet i  

 forhold til deres størrelse, medmindre andet er bestemt i vedtægterne.
 § 14.  Anparterne er frit omsættelige og ikke  

 indløselige, medmindre andet følger af lov eller vedtægter.
§ 14 a.  Bestemmer vedtægterne, at der i tilfælde af  

 anpartsovergang skal tilkomme anpartshavere eller andre forkøbsret, skal  

 vedtægterne indeholde nærmere regler herom, særligt om den frist, inden for  

 hvilken forkøbsretten skal være udøvet.
Hvis disse vedtægtsbestemmelser måtte  

 føre til en åbenbart urimelig pris eller til åbenbart urimelige vilkår i  

 øvrigt, kan bestemmelserne helt eller delvis tilsidesættes ved dom.
Stk. 2.  Hvis vedtægterne for så vidt angår forkøbsret  

 ikke indeholder bestemmelser om beregningsgrundlaget for prisen, eller  

 bestemmelser herom er tilsidesat i medfør af stk. 1, skal prisen, hvis der  

 ikke kan opnås enighed om denne, fastsættes til anparternes værdi af  

 skønsmænd udmeldt af retten på selskabets hjemsted.
Skønsmændenes afgørelse  

 kan indbringes for retten.
Sag herom må være anlagt inden 3 måneder efter  

 modtagelsen af skønsmændenes erklæring.
 Stk. 3.  Omfatter anpartsovergangen flere anparter, kan  

 forkøbsretten ikke udøves for en del af disse, medmindre vedtægterne giver  

 ret hertil.
§ 14 b.  Indeholder vedtægterne bestemmelser om  

 samtykke til anpartsovergang, skal afgørelse herom træffes snarest muligt  

 efter anmodningens modtagelse.
Den, som har anmodet om samtykke, skal straks  

 underrettes om afgørelsen.
Er underretningen ikke givet inden 2 måneder fra  

 anmodningens fremsættelse, anses samtykke for givet.
 Stk. 2.  Er det i vedtægterne bestemt, at overgang af  

 anparter kun kan ske med samtykke af selskabet, træffer bestyrelsen afgørelse  

 herom, medmindre afgørelsen er henlagt til generalforsamlingen.
 § 14 c.  Indeholder vedtægterne bestemmelser om  

 indløsning, skal disse indeholde oplysning om betingelserne for indløsningen  

 og om, hvem der har ret til at forlange den. § 14 a finder tilsvarende  

 anvendelse.
§ 14 d.  Ejer et moderselskab mere end ni tiendedele  

 af anparterne eller aktierne i et datterselskab, og har det en tilsvarende  

 del af stemmerne, kan selskabernes bestyrelser i fællesskab bestemme, at de  

 øvrige anpartshavere eller aktionærer i datterselskabet skal lade deres  

 anparter eller aktier indløse af moderselskabet.
I så fald skal de nævnte  

 anpartshavere eller aktionærer efter reglerne for indkaldelse til  

 generalforsamling opfordres til inden 4 uger at overdrage deres anparter  

 eller aktier til moderselskabet.
Stk. 2.  Vilkårene for indløsningen og  

 vurderingsgrundlaget for indløsningskursen skal oplyses i indkaldelsen.  

 Desuden skal det oplyses, at indløsningskursen, hvis der ikke kan opnås  

 enighed om denne, fastsættes efter reglerne i § 14 a, stk. 2, af skønsmænd  

 udmeldt af retten på datterselskabets hjemsted.
Endelig skal indkaldelsen  

 indeholde oplysning om bestemmelserne nedenfor i stk. 3.
Stk. 3.  Hvis skønsmændenes vurdering eller en afgørelse  

 efter § 14 a, stk. 2, fører til en højere indløsningskurs end tilbudt af  

 selskabet, har denne også gyldighed for de anpartshavere eller aktionærer i  

 samme klasse, der ikke har ønsket vurdering.
Omkostningerne ved  

 kursfastsættelsen afholdes af moderselskabet, medmindre retten af særlige  

 grunde finder, at de pågældende minoritetsanpartshavere eller -aktionærer  

 helt eller delvis skal godtgøre moderselskabets omkostninger.
§ 14 e.  Har ikke alle minoritetsanpartshavere eller  

 -aktionærer inden for den i § 14 d, stk. 1, fastsatte frist overdraget deres  

 anparter eller aktier til moderselskabet, skal de ved bekendtgørelse i  

 Statstidende i det første nummer i det følgende kvartal med et varsel af  

 mindst 3 måneder opfordres til at overdrage anparterne eller aktierne til  

 moderselskabet i overensstemmelse med § 14 d.
Er datterselskabets aktier  

 omsætningspapirer, kan varslet dog ikke sættes til mindre end 6 måneder.
 Stk. 2.  Bekendtgørelsen efter stk. 1 skal indeholde  

 oplysning om de forhold, der er nævnt i § 14 d, stk. 2. Endvidere skal datoen  

 for en eventuel skønsmandsvurdering eller dom efter § 14 a, stk. 2, oplyses.  

 Endelig skal det meddeles, at anparterne eller aktierne efter udløbet af den  

 anførte frist vil blive noteret i moderselskabets navn i datterselskabets  

 anpartshaverfortegnelse eller aktiebog, og at retten til at forlange  

 vurdering ved skønsmænd fortabes ved fristens udløb.
Stk. 3.  Er anparter eller aktier ikke overdraget til  

 moderselskabet inden udløbet af den frist, der efter stk. 1 er fastsat i  

 bekendtgørelsen i Statstidende, skal selskabet straks til fordel for de  

 pågældende anpartshavere eller aktionærer uden forbehold deponere  

 indløsningssummen, der modsvarer de ikke overdragne anparter eller aktier,  

 jfr. lov om skyldneres ret til at frigøre sig ved deponering.
Er det  

 deponerede beløb ikke udbetalt til den berettigede inden 5 år efter  

 deponeringen, skal selskabet ved bekendtgørelse i Statstidende indkalde den  

 pågældende med tre måneders varsel.
Er beløbet ikke hævet inden udløbet af  

 denne frist, tilfalder det selskabet.
Stk. 4.  Samtidig med deponeringen anses de aktiebreve,  

 der er udstedt for indløste aktier, for annullerede, hvorefter nye aktiebreve  

 skal udfærdiges.
Bestyrelsen drager omsorg for, at de nye aktiebreve får  

 påtegning om, at de erstatter annullerede aktiebreve.
 § 14 f.  Ejer et moderselskab mere end ni tiendedele  

 af anparterne eller aktierne i et datterselskab, og har det en tilsvarende  

 del af stemmerne, kan hver enkelt af datterselskabets minoritetsanpartshavere  

 eller -aktionærer fordre sig indløst af moderselskabet. §§ 14 a, stk. 2, og  

 14 d, stk. 3, 2. pkt., finder tilsvarende anvendelse.
§ 15.  Bestyrelsen skal straks efter selskabets  

 stiftelse oprette en fortegnelse over anpartshaverne.
Fortegnelsen skal  

 indeholde oplysning om navn og bopæl for alle anpartshavere samt om  

 størrelsen af deres anparter.
Underretning om ejerskifte eller pantsætning  

 indføres i fortegnelsen med oplysning om den nye anpartshavers eller  

 panthavers navn og bopæl samt størrelsen af anparten, hvis der ikke efter  

 vedtægterne er noget til hinder for erhvervelsen.
Selskabet kan betinge  

 indførelsen af, at erhververen dokumenterer sin adkomst.
Indførelsen i  

 fortegnelsen skal dateres.
 Stk. 2.  Selskabet skal på forlangende af en  

 anpartshaver eller en panthaver udstede bevis for indførelse i fortegnelsen  

 over anpartshaverne.
Stk. 3.  Fortegnelsen over anpartshaverne skal være  

 tilgængelig på selskabets kontor for enhver anpartshaver og for offentlige  

 myndigheder.
I selskaber, hvor arbejdstagerne ikke har valgt  

 bestyrelsesmedlemmer efter § 32, stk. 1, 3. pkt., skal fortegnelsen tillige  

 være tilgængelig for en repræsentant for arbejdstagerne.
I en koncern, hvor  

 koncernens arbejdstagere ikke har valgt bestyrelsesmedlemmer efter § 32, stk.  

 2, skal moderselskabets fortegnelse over anpartshavere eller aktiebog  

 ligeledes være tilgængelig for en repræsentant for arbejdstagerne i de øvrige  

 koncernselskaber.
 § 16.  Overdragelse af en anpart til eje eller pant  

 har ikke gyldighed mod overdragerens kreditorer, medmindre selskabet fra  

 overdrageren eller erhververen har modtaget underretning om overdragelsen.
 Stk. 2.  Har en anpartshaver overdraget samme anpart til  

 flere erhververe, går en senere erhverver forud, når selskabet først har  

 modtaget underretning om overdragelsen til denne, og den senere erhverver var  

 i god tro, da underretningen kom frem til selskabet.
 § 17.  Ejes en anpart af flere i forening, kan de til  

 anparten knyttede rettigheder over for selskabet kun udøves gennem en fælles  

 befuldmægtiget.
§ 17 a.  Selskabet fører en særlig fortegnelse over de  

 anpartshavere, der besidder anparter, som er tillagt enten mindst 10 pct. af  

 indskudskapitalens stemmerettigheder, eller hvis pålydende værdi udgør mindst  

 10 pct. af indskudskapitalen, dog mindst 100.000 kr.
Såfremt en anpartshaver  

 har pantsat anparter med ret for panthaver til at udnytte de til anparterne  

 knyttede stemmerettigheder, skal panthaver optages i fortegnelsen.  

 Fortegnelsen skal angive de pågældendes fulde navn, stilling og bopæl samt  

 størrelsen af deres anparter.
Stk. 2.  De i stk. 1 omhandlede anpartshavere og  

 panthavere skal inden for en frist af 1 måned over for selskabet anmelde og  

 dokumentere erhvervelsen af anparter i selskabet.
Enhver ændring i disse  

 besiddelsesforhold, der repræsenterer mindst 5 pct. af stemmerne eller  

 indskudskapitalen, eller som bevirker, at betingelserne i stk. 1 ikke længere  

 er opfyldt, skal ligeledes inden en frist på 1 måned anmeldes og dokumenteres  

 over for selskabet.
Selskabet skal straks indføre de anmeldte oplysninger i  

 den i stk. 1 nævnte fortegnelse, der på selskabets kontor skal være  

 tilgængelig for offentlige myndigheder, anpartshavere, bestyrelsesmedlemmer  

 og en repræsentant for arbejdstagerne i selskaber, hvor der ikke er valgt  

 bestyrelsesmedlemmer i henhold til § 32, stk. 1, 3. pkt., og stk. 2. Enhver,  

 der måtte være interesseret heri, kan ved skriftlig henvendelse til selskabet  

 få tilsendt udskrift af fortegnelsen.
Selskabet er berettiget til at opkræve  

 et gebyr, der dækker omkostningerne ved fremstilling og forsendelse af  

 udskriften.
 Stk. 3.  Ved anvendelsen af stk. 1 anses selskaber, der  

 udgør en koncern, som en anpartshaver, og den i stk. 2 omhandlede  

 anmeldelsespligt påhviler da moderselskabet.
 Stk. 4.  De i fortegnelsen optagne anpartshavere og  

 panthavere anføres i selskabets årsberetning med angivelse af navn, stilling  

 og bopæl.
 Stk. 5.  Bestemmelserne i stk. 1-4 finder kun anvendelse  

 i de selskaber, hvor indskudskapitalen andrager 300.000 kr. eller mere.
Forhøjelse af indskudskapitalen § 18.  Beslutning om forhøjelse af indskudskapitalen  

 ved tegning af nye anparter eller ved overførsel af selskabets reserver til  

 indskudskapital (fondsanparter) træffes af generalforsamlingen med den  

 stemmeflerhed, der kræves til vedtægtsændring.
Stk. 2.  Forslag om kapitalforhøjelse tilsendes  

 anpartshaverne senest otte dage før generalforsamlingen.
Skal årsregnskabet  

 for sidste regnskabsår ikke behandles på samme generalforsamling, medsendes  

 en afskrift af det seneste årsregnskab med revisionspåtegning og årsberetning  

 og eventuelt koncernregnskab med påtegning om generalforsamlingens beslutning  

 vedrørende det foreliggende regnskabsmæssige overskud eller tab.
Bestyrelsen  

 skal på generalforsamlingen i den udstrækning, det ikke på grund af særlige  

 omstændigheder kan skade selskabet, oplyse om begivenheder af væsentlig  

 betydning for selskabets stilling, som er indtruffet efter regnskabsårets  

 udløb.
Stk. 3.  Indkaldelsen til generalforsamlingen skal  

 indeholde oplysning om anpartshavernes eller andres fortegningsret og om,  

 hvordan de tegningsberettigede skal forholde sig, hvis de vil benytte deres  

 fortegningsret.
Hvis der gøres afvigelse fra anpartshavernes fortegningsret,  

 skal årsagen hertil samt begrundelsen for den foreslåede tegningskurs  

 oplyses.
 § 19.  Ved enhver forhøjelse af indskudskapitalen har  

 anpartshaverne ret til forholdsmæssig tegning af de nye anparter, medmindre  

 andet er bestemt i vedtægterne.
Stk. 2.  Generalforsamlingen kan med den stemmeflerhed,  

 der kræves til vedtægtsændring, bestemme afvigelse fra reglen i stk. 1,  

 herunder til fordel for medarbejderne i selskabet eller dets datterselskaber.  

 Med samme stemmeflerhed kan generalforsamlingen fastsætte tegningskursen for  

 de anparter, der tilbydes medarbejderne.
Generalforsamlingen kan ikke uden  

 samtykke af de anpartshavere, hvis fortegningsret formindskes, beslutte  

 større afvigelser fra anpartshavernes fortegningsret end angivet i  

 indkaldelsen.
§ 20.  Beslutning om forhøjelse af indskudskapitalen  

 ved tegning af nye anparter skal angive: 1. det beløb, hvormed  

 indskudskapitalen forhøjes, og af hvem de nye anparter tegnes, 2. anparternes  

 nominelle størrelse og tegningskursen, 3. fristen for anparternes  

 indbetaling, 4. hvorvidt de nye anparter skal have særlige rettigheder, 5. de  

 regler, der skal gælde om de nye anparters omsættelighed, 6. de anslåede  

 omkostninger ved kapitalforhøjelsen, der skal afholdes af selskabet.
Det skal  

 fremgå af beslutningen, hvorledes omkostningerne er fordelt på trykning,  

 annoncering, de enkelte provisioner og honorarer o.lign.
 Stk. 2.  Skal de nye anpartshavere være forpligtet til  

 at lade deres anparter indløse, skal forhøjelsesbeslutningen tillige  

 indeholde oplysning herom.
Stk. 3.  De nye anparter giver ret til udbytte og andre  

 rettigheder i selskabet fra tidspunktet for kapitalforhøjelsens registrering,  

 medmindre forhøjelsesbeslutningen bestemmer andet.
Anpartsrettighederne  

 indtræder dog senest et år efter registreringen.
 Stk. 4.  I den førstkommende årsberetning angives de  

 faktisk afholdte omkostninger ved kapitalforhøjelsen fordelt på den i stk. 1,  

 nr. 6) angivne måde.
§ 21.  Kan nye anparter indbetales i andre værdier end  

 kontanter, eller skal selskabet i forbindelse med kapitalforhøjelsen uden  

 vederlag i anparter overtage sådanne værdier, skal bestemmelserne herom  

 angives i forhøjelsesbeslutningen.
Reglerne i §§ 5 a og 5 b finder  

 tilsvarende anvendelse, dog skal redegørelsen efter § 5 a, stk. 3, afgives af  

 bestyrelsen.
Stk. 2.  Bestyrelsens redegørelse og revisors udtalelse  

 skal senest otte dage før generalforsamlingen tilsendes anpartshaverne.
De  

 eventuelt oprettede dokumenter skal med samme frist fremlægges til eftersyn  

 for anpartshaverne på selskabets kontor og fremlægges på generalforsamlingen.
 Stk. 3.  Bestemmelserne i stk. 1 og 2 finder ikke  

 anvendelse på kapitalforhøjelser i forbindelse med fusion efter  

 aktieselskabslovens eller anpartsselskabslovens kapitel 15.
 § 21 a.  Kan nye anparter indbetales ved konvertering  

 af gæld, skal bestemmelserne herom angives i forhøjelsesbeslutningen.  

 Bestyrelsen skal redegøre for årsagen til og tidspunktet for gældsstiftelsen  

 og for grundene til forslaget om konvertering.
Stk. 2.  Revisor skal endvidere afgive en udtalelse om  

 den regnskabsmæssige gennemførelse af konverteringen.
Bestyrelsens  

 redegørelse og revisors udtalelse skal senest otte dage før  

 generalforsamlingen tilsendes anpartshaverne.
De eventuelt oprettede  

 dokumenter skal med samme frist fremlægges til eftersyn for anpartshaverne på  

 selskabets kontor og fremlægges på generalforsamlingen.
 § 22.  Tegning af nye anparter sker ved tilførsler i  

 forhandlingsprotokollen.
 Stk. 2.  Er tegning sket under forbehold, finder  

 bestemmelserne i § 7 tilsvarende anvendelse.
§ 23.  Anmeldelse om kapitalforhøjelsen kan ikke  

 optages i aktieselskabs-registeret, forinden der af kapitalforhøjelsens  

 nominelle beløb er indbetalt mindst en fjerdedel og en eventuel overkurs er  

 fuldt indbetalt.
Er anmeldelse ikke indgivet inden et år efter beslutningen,  

 eller nægtes registrering, er beslutningen om kapitalforhøjelsen bortfaldet.  

 Allerede indbetalte beløb tilbagebetales uden ophold til tegnerne.
 § 24.  Forhøjelse af indskudskapitalen ved  

 fondsanparter kan ske ved overførsel til indskudskapitalen af beløb, som  

 efter § 80 kan udbetales som udbytte, eller af beløb fremkommet ved  

 opskrivning af anlægsaktiver.
Stk. 2.  Beslutningen om forhøjelsen af  

 indskudskapitalen med fondsanparter skal angive det beløb, hvormed  

 indskudskapitalen skal forhøjes.
Bestemmelserne i § 20, stk. 1, nr. 4 og 5,  

 samt stk. 2 og 3, finder tilsvarende anvendelse.
 Stk. 3.  Kapitalforhøjelsen kan ikke gennemføres, før  

 beslutningen er registreret.
Konvertible og udbyttegivende gældsbreve § 25.  Generalforsamlingen kan med den stemmeflerhed,  

 som kræves til forhøjelse af indskudskapitalen, træffe beslutning om  

 optagelse af lån mod gældsbrev, der giver långiveren ret til at konvertere  

 sin fordring til anparter i selskabet, og af lån mod gældsbrev med ret til  

 rente, hvis størrelse helt eller delvis er afhængig af det udbytte,  

 selskabets anparter afkaster, eller af årets overskud.
Nedsættelse af indskudskapitalen § 26.  Beslutning om nedsættelse af indskudskapitalen  

 træffes med den stemmeflerhed, der kræves til vedtægtsændring, af  

 generalforsamlingen, bortset fra kapitalnedsættelse ved amortisation efter §  

 29 og ved annullering af egne anparter efter § 30, stk. 3.
 Stk. 2.  Indkaldelsen til generalforsamlingen skal  

 angive, hvilke af de i § 26 a, stk. 1, nævnte formål den foreslåede  

 nedsættelse skal tjene, og fremgangsmåden ved gennemførelsen af nedsættelsen.
 Stk. 3.  Beslutningen om kapitalnedsættelsen skal  

 anmeldes efter reglerne i kapitel 19. Indgives anmeldelsen ikke rettidigt,  

 jfr. § 126, mister beslutningen sin gyldighed.
§ 26 a.  Bestemmelserne i § 18, stk. 2, finder  

 tilsvarende anvendelse på beslutninger om kapitalnedsættelse.
Beslutningen  

 skal angive det beløb, hvormed indskudskapitalen nedsættes  

 (nedsættelsesbeløbet), samt til hvilket af følgende formål beløbet skal  

 anvendes: 1) dækning af underskud, 2) udbetaling til anpartshaverne, 3)  

 afskrivning på anpartshavernes indbetalingspligt eller 4) henlæggelse til en  

 særlig fond, der kun kan anvendes efter beslutning af generalforsamlingen.
 Stk. 2.  Generalforsamlingen kan kun træffe beslutning  

 om anvendelse af nedsættelsesbeløbet til de i stk. 1, nr. 2-4, angivne  

 formål, hvis der efter nedsættelsen er fuld dækning for indskudskapitalen.
 Stk. 3.  Skal udbetaling af selskabets midler ske med et  

 højere beløb end nedsættelsesbeløbet, skal dette oplyses i beslutningen såvel  

 som i proklamaet efter § 28 med angivelse af det overskydende beløb.
 § 27.  Anvendes nedsættelsesbeløbet til dækning af  

 underskud, skal det samtidig anmeldes, at kapitalnedsættelsen er gennemført.
§ 28.  Såfremt nedsættelsesbeløbet helt eller delvis  

 skal anvendes til de i § 26 a, stk. 1, nr. 2-4, nævnte formål, skal  

 selskabets kreditorer, medmindre indskudskapitalen samtidig forhøjes ved  

 tegning af et tilsvarende beløb, ved en bekendtgørelse i Statstidende med et  

 varsel af mindst tre måneder opfordres til at anmelde deres krav.
Så længe  

 anmeldte, forfaldne krav ikke er fyldestgjort, og der ikke på forlangende er  

 stillet betryggende sikkerhed for uforfaldne eller omtvistede krav, må  

 kapitalnedsættelsen ikke gennemføres.
Overregistrator afgør på en af  

 parternes begæring, om en tilbudt sikkerhed må anses for betryggende.
 Stk. 2.  Er anmeldelse om gennemførelse af  

 indskudskapitalens nedsættelse ikke indgivet inden et år efter beslutningens  

 registrering, mister beslutningen sin gyldighed, og den i henhold til § 26,  

 stk. 3, skete anmeldelse slettes af aktieselskabs-registeret.
 § 29.  Nedsættelse af indskudskapitalen ved indløsning  

 af anparter efter bestemte regler (amortisation) kan besluttes af bestyrelsen  

 og finde sted uden proklama i henhold til § 28, såfremt beslutningen træffes  

 i henhold til et forbehold herom i vedtægterne og angår anparter, som er  

 tegnet efter, at forbeholdet blev optaget i stiftelsesdokumentet eller i  

 beslutningen om kapitalforhøjelsen.
 Stk. 2.  Kapitalnedsættelse efter stk. 1 må kun finde  

 sted, såfremt der efter nedsættelsen er fuld dækning for indskudskapitalen.
 Stk. 3.  Bestyrelsen skal enten selv vedtage eller  

 stille forslag om de nødvendige vedtægtsændringer og indgive anmeldelse om  

 kapitalnedsættelsen.
Egne anparter § 30.  Et anpartsselskab må ikke mod vederlag erhverve  

 egne anparter til eje eller pant.
Et datterselskab må ikke mod vederlag  

 erhverve anparter eller aktier i moderselskabet til eje eller pant.
Aftale i  

 strid med disse bestemmelser er ugyldig.
Ugyldigheden kan dog ikke gøres  

 gældende mod en overdrager, som ikke havde eller burde have kundskab om, at  

 aftalen var ugyldig.
Stk. 2.  Bestemmelserne i stk. 1 er ikke til hinder for,  

 at anparter erhverves ved overtagelse af bestående erhvervsvirksomhed gennem  

 fusion eller på anden måde, ved retsforfølgning til dækning af selskabets  

 fordring eller til opfyldelse af en lovbestemt indløsningspligt, som påhviler  

 selskabet.
Anparter, som er erhvervet på denne måde, skal afhændes, så snart  

 det kan ske uden tab for selskabet og senest tre år efter erhvervelsen.
 Stk. 3.  Hvis anparter ikke er afhændet rettidigt efter  

 stk. 2, skal bestyrelsen annullere disse anparter i forbindelse med en  

 tilsvarende nedsættelse af indskudskapitalen.
Selskabets ledelse § 31.  Et anpartsselskab ledes af en direktion  

 bestående af et eller flere medlemmer og af en bestyrelse bestående af mindst  

 3 medlemmer.
Om det indbyrdes forhold mellem bestyrelsen og direktionen  

 gælder reglerne i § 36. Om bestyrelsens og direktionens adgang til at  

 repræsentere selskabet udadtil og forpligte dette ved retshandler gælder §§  

 41-43.
Stk. 2.  I anpartsselskaber, der ikke omfattes af § 32,  

 stk. 1, 3. pkt., og stk. 2, og hvor indskudskapitalen er mindre end 300.000  

 kr., kan det i vedtægterne bestemmes, at bestyrelsen består af mindre end tre  

 medlemmer, eller at selskabet ikke skal have nogen bestyrelse.
Har selskabet  

 ingen bestyrelse, udføres de hverv, der i loven er henlagt til bestyrelsen,  

 af direktionen.
Stk. 3.  Direktionen udnævnes af bestyrelsen.
Hvor ingen  

 bestyrelse findes, udnævnes direktionen af generalforsamlingen.
 Stk. 4.  I selskaber med en indskudskapital på 300.000  

 kr. eller derover skal flertallet af bestyrelsens medlemmer bestå af  

 personer, der ikke er direktører i selskabet.
§ 32.  Bestyrelsen vælges af generalforsamlingen.  

 Vedtægterne kan tillægge offentlige myndigheder eller andre ret til at udpege  

 1 eller flere medlemmer af bestyrelsen.
I selskaber, der i de sidste tre år  

 har beskæftiget gennemsnitligt mindst 50 arbejdstagere, har selskabets  

 arbejdstagere ret til herudover blandt disse og i overensstemmelse med § 136  

 at vælge et antal medlemmer af bestyrelsen og suppleanter for disse svarende  

 til halvdelen af det antal bestyrelsesmedlemmer, der vælges efter 1. og 2.  

 pkt., dog mindst 2 medlemmer.
Såfremt det antal bestyrelsesmedlemmer, der  

 skal vælges, ikke udgør et helt tal, skal der ved anvendelsen af 3. pkt.  

 afrundes opad.
Stk. 2.  Såfremt her i landet registrerede selskaber,  

 der i henhold til § 2, stk. 1, udgør en koncern, i de sidste tre år  

 gennemsnitligt har beskæftiget i alt mindst 50 arbejdstagere, har koncernens  

 arbejdstagere ret til blandt disse og i overensstemmelse med § 136 at vælge  

 et antal medlemmer af bestyrelsen i moderselskabet og suppleanter herfor  

 (koncernrepræsentation). Omfattes moderselskabet af stk. 1, 3. pkt., har  

 arbejdstagerne i moderselskabet efter denne bestemmelse ret til at vælge 2  

 medlemmer og suppleanter for disse.
Det samlede antal arbejdstagervalgte  

 bestyrelsesmedlemmer i moderselskabets bestyrelse skal svare til halvdelen af  

 det antal bestyrelsesmedlemmer, der vælges efter stk. 1, 1. og 2. pkt., dog  

 mindst 3 medlemmer.
Bestemmelsen i stk. 1, 4. pkt., finder tilsvarende  

 anvendelse.
 Stk. 3.  I koncerner, hvor der i moderselskabet er  

 arbejdstagervalgte bestyrelsesmedlemmer, afholdes valg af  

 koncernrepræsentanter i henhold til stk. 2 første gang i forbindelse med  

 udløbet af de af moderselskabets arbejdstagere valgte bestyrelsesmedlemmers  

 og suppleanters valgperiode.
 Stk. 4.  I selskaber, der ikke omfattes af stk. 1, 3.  

 pkt., og stk. 2, kan vedtægterne tillægge selskabets henholdsvis koncernens  

 arbejdstagere ret til at vælge 2 eller flere bestyrelsesmedlemmer.
 Stk. 5.  Flertallet af bestyrelsens medlemmer skal  

 vælges af generalforsamlingen.
Stk. 6.  De bestyrelsesmedlemmer, der vælges af  

 arbejdstagerne i medfør af stk. 1, 3. pkt., og stk. 2, udpeges for 4 år ad  

 gangen blandt de arbejdstagere, der i hele sidste år før valget har været  

 ansat i selskabet eller, for koncernens vedkommende, inden for samme koncern.  

 De øvrige bestyrelsesmedlemmers hverv gælder for den tid, der er fastsat i  

 vedtægterne.
Valgperioden skal ophøre ved afslutningen af en ordinær  

 generalforsamling, senest 4 år efter valget.
 Stk. 7.  Lovens bestemmelser om bestyrelsesmedlemmer  

 finder tilsvarende anvendelse på suppleanter for disse.
§ 33.  Et bestyrelsesmedlem kan til enhver tid udtræde  

 af bestyrelsen.
Meddelelse herom skal gives selskabets bestyrelse og, såfremt  

 medlemmet ikke er valgt af generalforsamlingen, tillige den, som har udpeget  

 ham.
Et bestyrelsesmedlem kan til enhver tid afsættes af den, som har valgt  

 eller udpeget ham.
Stk. 2.  Ophører et bestyrelsesmedlems hverv før udløbet  

 af valgperioden, eller opfylder han ikke længere betingelserne i § 34 for at  

 være bestyrelsesmedlem, og er der ingen suppleant til at indtræde i hans  

 sted, påhviler det de øvrige bestyrelsesmedlemmer at foranledige valg af et  

 nyt medlem for det afgående medlems resterende valgperiode.
Det samme gælder,  

 dersom et bestyrelsesmedlem, der er valgt af arbejdstagerne efter § 32, stk.  

 1, 3. pkt., og stk. 2, ikke længere er ansat i selskabet eller koncernen.  

 Hører valget under generalforsamlingen, kan valg af nyt bestyrelsesmedlem dog  

 udskydes til næste ordinære generalforsamling, hvor bestyrelsesvalg skal  

 finde sted, såfremt bestyrelsen er beslutningsdygtig med de tilbageværende  

 medlemmer og suppleanter.
 § 34.  Bestyrelsesmedlemmer og direktører skal være  

 myndige personer.
 Stk. 2.  Direktører og mindst halvdelen af bestyrelsens  

 medlemmer skal have bopæl her i landet, medmindre industriministeren undtager  

 fra dette krav.
 Stk. 3.  I anpartsselskaber, der efter deres formål kan  

 drive rederivirksomhed, kan et enkeltmandsfirma eller et ansvarligt  

 interessentskab være direktør, forudsat at indehaveren eller interessenterne  

 opfylder betingelserne i stk. 1 og 2.
§ 35.  De enkelte medlemmer af selskabets bestyrelse  

 og direktion skal ved deres indtræden i bestyrelsen eller direktionen give  

 bestyrelsen meddelelse om deres anparter og aktier i selskaber inden for  

 samme koncern og senere give meddelelse om deres erhvervelse og afhændelse af  

 sådanne anparter og aktier.
Meddelelserne skal indføres i en særlig protokol.  

 For koncerners vedkommende kan bestyrelsen i moderselskabet dog vælge at føre  

 en fælles protokol for samtlige selskaber.
 Stk. 2.  Bestyrelsesmedlemmer og direktører må ikke  

 udføre eller deltage i spekulationsforretninger vedrørende anparter i  

 selskabet eller vedrørende anparter og aktier i selskaber inden for samme  

 koncern.
§ 36.  Direktionen varetager den daglige ledelse af  

 selskabet og skal derved følge de retningslinjer og anvisninger, som  

 bestyrelsen har givet.
Den daglige ledelse omfatter ikke dispositioner, der  

 efter selskabets forhold er af usædvanlig art eller stor betydning.
Sådanne  

 dispositioner kan direktionen kun foretage efter særlig bemyndigelse fra  

 bestyrelsen, medmindre bestyrelsens beslutning ikke kan afventes uden  

 væsentlig ulempe for selskabets virksomhed.
Bestyrelsen skal i så fald  

 snarest muligt underrettes om den trufne disposition.
Stk. 2.  Direktionen skal sørge for, at selskabets  

 bogføring sker under iagttagelse af lovgivningens regler herom, og at  

 formueforvaltningen foregår på betryggende måde.
Bestyrelsen skal påse, at  

 bogføringen og formueforvaltningen kontrolleres på en efter selskabets  

 forhold tilfredsstillende måde.
 Stk. 3.  Prokura meddeles af bestyrelsen.
§ 37.  Bestyrelsen i et moderselskab er pligtig at  

 underrette bestyrelsen for et datterselskab, så snart et koncernforhold er  

 etableret.
Et datterselskabs bestyrelse skal give moderselskabet de  

 oplysninger, som er nødvendige for vurderingen af koncernens stilling og  

 resultatet af koncernens virksomhed.
§ 37 a.  Et moderselskab skal underrette  

 datterselskabernes bestyrelser om forhold, der har interesse for koncernen  

 som helhed.
Et datterselskabs bestyrelse skal endvidere underrettes om  

 beslutninger af betydning for datterselskabet, forinden endelig stillingtagen  

 finder sted.
§ 38.  Bestyrelsen vælger selv sin formand, medmindre  

 andet er bestemt i vedtægterne.
Ved stemmelighed afgøres valg ved  

 lodtrækning.
En direktør må ikke vælges til formand.
Stk. 2.  Formanden skal sørge for, at bestyrelsen holder  

 møder, når dette er nødvendigt, og skal påse, at samtlige medlemmer  

 indkaldes.
Et medlem af bestyrelsen eller en direktør kan forlange, at  

 bestyrelsen indkaldes.
En direktør har, selv om han ikke er medlem af  

 bestyrelsen, ret til at være til stede og udtale sig ved bestyrelsens møder,  

 medmindre bestyrelsen i de enkelte tilfælde træffer anden bestemmelse.
Stk. 3.  Over forhandlingerne i bestyrelsen føres der en  

 protokol, der underskrives af samtlige tilstedeværende medlemmer.
Et  

 bestyrelsesmedlem og en direktør, der ikke er enig i bestyrelsens beslutning,  

 har ret til at få sin mening indført i protokollen.
 Stk. 4.  Bestyrelsen skal ved en forretningsorden træffe  

 nærmere bestemmelser om udførelsen af sit hverv.
§ 39.  Bestyrelsen er beslutningsdygtig, når over  

 halvdelen af samtlige medlemmer er til stede, for så vidt der ikke efter  

 vedtægterne stilles større krav.
Beslutning må dog ikke tages, uden at så  

 vidt muligt samtlige bestyrelsesmedlemmer har haft adgang til at deltage i  

 sagens behandling.
Har et medlem af bestyrelsen forfald, og er der valgt en  

 suppleant, skal der gives denne adgang til at træde i medlemmets sted, så  

 længe forfaldet varer.
Stk. 2.  De i bestyrelsen behandlede anliggender  

 afgøres, for så vidt der ikke efter vedtægterne kræves særligt stemmeflertal,  

 ved simpelt stemmeflertal.
Det kan i vedtægterne bestemmes, at formandens  

 stemme er afgørende i tilfælde af stemmelighed.
 § 40.  Et bestyrelsesmedlem eller en direktør må ikke  

 deltage i behandlingen af spørgsmål om aftaler mellem selskabet og ham selv  

 eller om søgsmål mod ham selv eller om aftale mellem selskabet og tredjemand  

 eller søgsmål mod tredjemand, hvis han deri har en væsentlig interesse, der  

 kan være stridende mod selskabets.
 § 41.  Medlemmer af bestyrelsen og af direktionen  

 repræsenterer selskabet udadtil.
 Stk. 2.  Selskabet forpligtes ved retshandler, som på  

 selskabets vegne indgås af den samlede bestyrelse eller af et medlem af  

 bestyrelsen eller af en direktør.
Stk. 3.  Den tegningsret, som efter stk. 2 tilkommer det  

 enkelte medlem af bestyrelsen og af direktionen, kan i vedtægterne begrænses  

 således, at tegningsretten kun kan udøves af flere medlemmer i forening eller  

 af et eller flere bestemte medlemmer hver for sig eller i forening.
Anden  

 begrænsning i tegningsretten kan ikke registreres.
 § 42.  En retshandel, der er indgået på selskabets  

 vegne af nogen, der efter § 41 har tegningsret, forpligter selskabet,  

 medmindre:
1. de tegningsberettigede har handlet i strid med de  

 begrænsninger i deres beføjelser, som er fastsat i denne lov, eller 2. retshandelen falder uden for selskabets formål, og  

 selskabet godtgør, at tredjemand vidste det, eller at dette ikke kunne være  

 ham ubekendt.
 Stk. 2.  Bekendtgørelsen af formålsbestemmelsen i  

 selskabets vedtægter i overensstemmelse med § 128 er ikke i sig selv  

 tilstrækkeligt bevis efter stk. 1, nr. 2.
 § 43.  Efter at valg eller udnævnelse af medlemmer af  

 bestyrelse eller direktion er bekendtgjort i Statstidende i overensstemmelse  

 med § 128, kan mangler ved valget eller udnævnelsen ikke påberåbes over for  

 tredjemand, medmindre selskabet godtgør, at denne kendte mangelen.
§ 44.  De, der efter reglerne i §§ 41-43 er bemyndiget  

 til at repræsentere selskabet, må ikke disponere på en sådan måde, at  

 dispositionen er åbenbart egnet til at skaffe visse anpartshavere eller andre  

 en utilbørlig fordel på andre anpartshaveres eller selskabets bekostning.
Ej  

 heller må de efterkomme generalforsamlingsbeslutninger eller beslutninger af  

 andre selskabsorganer, for så vidt beslutningen måtte være ugyldig som  

 stridende mod denne lov eller selskabets vedtægter.
 § 45.  Bestyrelsesmedlemmer og direktører kan lønnes  

 såvel med fast vederlag som med tantieme, der kun kan beregnes som en andel i  

 årets resultat (årets overskud).
 Stk. 2.  De samlede tantiemebeløb må ikke overstige det  

 beløb, der er til rådighed, efter at underskud fra tidligere år er dækket.
 Stk. 3.  Går et anpartsselskab konkurs, skal  

 bestyrelsesmedlemmer og direktører, selv om de har været i god tro,  

 tilbagebetale, hvad de i de sidste fem år før fristdagen har oppebåret som  

 tantieme, forudsat at selskabet var insolvent, da tantiemen blev fastsat.
Generalforsamling § 46.  Anpartshavernes ret til at træffe beslutning i  

 selskabet udøves på generalforsamlingen i overensstemmelse med reglerne i  

 dette kapitel, medmindre samtlige anpartshavere er enige om at træffe en  

 beslutning uden afholdelse af generalforsamling eller uden iagttagelse af  

 reglerne om fremgangsmåden ved afholdelsen af generalforsamling.
Alle  

 beslutninger indføres i selskabets forhandlingsprotokol.
 Stk. 2.  Enhver anpartshaver har ret til at møde på  

 generalforsamlingen og tage ordet der.
 § 47.  Anpartshaveren har ret til at møde på  

 generalforsamlingen ved fuldmægtig og kan møde sammen med en rådgiver.
Stk. 2.  Fuldmægtigen skal fremlægge skriftlig og  

 dateret fuldmagt.
Denne kan ikke gives for længere tid end et år.
 § 48.  Vedtægterne kan bestemme, at en anpartshaver,  

 der har erhvervet anparter ved overdragelse, ikke skal kunne udøve stemmeret  

 for de pågældende anparter før udløbet af en vis tid, der dog ikke må  

 overstige tre måneder, efter at han er noteret i fortegnelsen over  

 anpartshaverne eller har anmeldt og dokumenteret sin erhvervelse.
Stk. 2.  For egne anparter samt for et datterselskabs  

 anparter i moderselskabet kan stemmeret ikke udøves.
Sådanne anparter  

 medregnes ikke, når der til en beslutnings gyldighed eller udøvelse af en  

 beføjelse kræves samtykke af samtlige anpartshavere eller en vis  

 stemmeflerhed enten af de på generalforsamlingen repræsenterede anparter  

 eller af selskabets hele indskudskapital.
 Stk. 3.  En anpartshaver må ikke selv, ved fuldmægtig  

 eller som fuldmægtig for andre deltage i afstemning på generalforsamlingen om  

 søgsmål mod ham selv eller om hans eget ansvar over for selskabet og heller  

 ikke om søgsmål mod andre eller om andres ansvar, hvis han deri har en  

 væsentlig interesse, der kan være stridende mod selskabets.
§ 49.  Generalforsamling skal afholdes på selskabets  

 hjemsted, medmindre vedtægterne bestemmer, at den skal eller kan afholdes på  

 andet angivet sted.
Er det under særlige omstændigheder nødvendigt, kan  

 generalforsamling afholdes andetsteds.
§ 50.  Inden seks måneder efter udløbet af hvert  

 regnskabsår skal der afholdes ordinær generalforsamling.
På denne skal  

 fremlægges årsregnskab med revisionspåtegning og årsberetning.
I et  

 moderselskab fremlægges desuden et koncernregnskab.
Stk. 2.  På generalforsamlingen skal afgørelse træffes 1. om godkendelse af årsregnskabet, 2. om anvendelse af overskud eller dækning af tab i  

 henhold til det godkendte regnskab, 3. om andre spørgsmål, som efter selskabets vedtægter  

 er henlagt til generalforsamlingen.
§ 51.  Ekstraordinær generalforsamling skal afholdes,  

 når bestyrelsen eller revisor finder det hensigtsmæssigt.
Ekstraordinær  

 generalforsamling skal indkaldes inden fjorten dage, når det til behandling  

 af et bestemt emne skriftligt forlanges af anpartshavere, der ejer en  

 fjerdedel af indskudskapitalen eller den mindre brøkdel, som vedtægterne  

 måtte bestemme.
 § 52.  Enhver anpartshaver har ret til at få et  

 bestemt emne behandlet på generalforsamlingen, såfremt han skriftligt  

 fremsætter krav herom over for bestyrelsen i så god tid, at emnet kan optages  

 på dagsordenen for generalforsamlingen.
 § 53.  Generalforsamlingen indkaldes af bestyrelsen.
Stk. 2.  Har selskabet ingen bestyrelse eller direktion  

 eller undlader ledelsen at indkalde en generalforsamling, som skal afholdes  

 efter loven, vedtægterne eller en generalforsamlingsbeslutning, indkaldes  

 denne på forlangende af et bestyrelsesmedlem, en direktør, revisor eller  

 anpartshaver af overregistrator.
En af overregistrator indkaldt  

 generalforsamling ledes af ham selv eller af en af ham dertil befuldmægtiget,  

 og bestyrelsen er pligtig at udlevere ham selskabets fortegnelse over  

 anpartshaverne, generalforsamlingsprotokol og revisionsprotokol.
Udgifterne  

 ved generalforsamlingen udredes forlods af overregistrator, men afholdes  

 endeligt af selskabet.
§ 54.  Indkaldelse til generalforsamlinger skal  

 foretages tidligst fire uger og, medmindre vedtægterne foreskriver en længere  

 frist, senest otte dage før generalforsamlingen.
Udsættes generalforsamlingen  

 til en dag, som falder mere end fire uger senere, skal der finde indkaldelse  

 sted til den fortsatte generalforsamling.
Er en generalforsamlingsbeslutnings  

 gyldighed i vedtægterne gjort betinget af vedtagelse på to  

 generalforsamlinger, kan indkaldelse til den anden generalforsamling ikke  

 foretages, før den første er afholdt, og det skal i indkaldelsen angives,  

 hvilken beslutning den første generalforsamling har truffet.
Stk. 2.  Indkaldelse skal ske skriftligt til alle i  

 fortegnelsen over anpartshaverne noterede anpartshavere og i overenstemmelse  

 med bestemmelserne i vedtægterne.
Meddelelse om indkaldelse skal gives  

 arbejdstagerne, dersom disse har afgivet meddelelse til bestyrelsen efter §  

 136, stk. 1, 2. pkt.
Meddelelse om indkaldelsen skal for moderselskabets  

 vedkommende tillige gives koncernens arbejdstagere, dersom datterselskabernes  

 arbejdstagere har afgivet meddelelse til bestyrelsen efter § 136, stk. 1, 2.  

 pkt.
Stk. 3.  Indkaldelsen skal angive, hvilke anliggender  

 der skal behandles på generalforsamlingen.
Såfremt forslag til  

 vedtægtsændringer skal behandles på generalforsamlingen, skal forslagets  

 væsentligste indhold angives i indkaldelsen.
 Stk. 4.  Senest otte dage før generalforsamlingen skal  

 dagsordenen og de fuldstændige forslag samt for den ordinære  

 generalforsamlings vedkommende tillige årsregnskab - i moderselskaber tillige  

 koncernregnskab - med revisionspåtegning og årsberetning tilstilles enhver  

 noteret anpartshaver og samtidig fremlægges til eftersyn for anpartshaverne  

 på selskabets kontor.
§ 55.  Generalforsamlingen kan ikke træffe afgørelse i  

 sager, der ikke er sat på dagsordenen.
Den ordinære generalforsamling kan dog  

 altid afgøre sager, som efter vedtægterne skal behandles på en sådan, ligesom  

 det kan besluttes at indkalde en ekstraordinær generalforsamling til  

 behandling af et bestemt emne.
 § 56.  Generalforsamlingen ledes af en dirigent, der,  

 medmindre vedtægterne bestemmer andet, vælges af generalforsamlingen blandt  

 anpartshaverne eller uden for disses kreds.
 Stk. 2.  Forhandlingerne på generalforsamlingen  

 refereres i forhandlingsprotokollen, der underskrives af dirigenten.
 Stk. 3.  Senest fjorten dage efter generalforsamlingens  

 afholdelse skal forhandlingsprotokollen eller en bekræftet udskrift af denne  

 være tilgængelig for anpartshaverne på selskabets kontor.
§ 57.  Bestyrelsen og direktionen skal, når det  

 forlanges af en anpartshaver, og det efter bestyrelsens skøn kan ske uden  

 væsentlig skade for selskabet, meddele til rådighed stående oplysninger på  

 generalforsamlingen om alle forhold, som er af betydning for bedømmelsen af  

 årsregnskabet, årsberetningen samt et eventuelt koncernregnskab og selskabets  

 stilling i øvrigt eller for spørgsmål, hvorom beslutning skal træffes på  

 generalforsamlingen.
Oplysningspligten gælder også selskabets forhold til  

 andre selskaber i samme koncern.
 Stk. 2.  Hvis besvarelsen kræver oplysninger, som ikke  

 er tilgængelige på generalforsamlingen, skal oplysningerne inden fjorten dage  

 derefter skriftligt fremlægges hos selskabet for anpartshaverne, ligesom de  

 skal tilstilles de anpartshavere, der har fremsat begæring herom.
§ 58.  På generalforsamlingen afgøres alle anliggender  

 ved simpelt stemmeflertal, hvis ikke denne lov eller vedtægterne bestemmer  

 andet.
Står stemmerne lige, skal valg afgøres ved lodtrækning, medmindre  

 vedtægterne bestemmer andet.
§ 59.  Beslutning om ændring af vedtægterne i andre  

 tilfælde end dem, som er nævnt i §§ 12, 29, stk. 1, 30, stk. 3, og 103 e,  

 stk. 2, træffes af generalforsamlingen.
Beslutningen er kun gyldig, såfremt  

 den tiltrædes af mindst to tredjedele såvel af de afgivne stemmer som af den  

 på generalforsamlingen repræsenterede stemmeberettigede indskudskapital,  

 medmindre andet er bestemt i vedtægterne.
 Stk. 2.  Dersom et anpartsselskab efter vedtægterne ikke  

 har en bestyrelse på mindst tre medlemmer, men efter § 31, stk. 2, 1. pkt.,  

 har pligt til at have en sådan, skal forslag om at ændre vedtægterne således,  

 at bestyrelsen består af mindst tre medlemmer, anses som gyldigt vedtaget på  

 generalforsamlingen, selv om forslaget ikke har opnået det efter stk. 1  

 fornødne stemmetal, såfremt der ikke på generalforsamlingen er afgivet et så  

 stort antal stemmer imod ændringen, som efter vedtægterne udkræves til  

 selskabets opløsning.
 § 60.  Beslutning om vedtægtsændringer, hvorved:
 er kun gyldig, såfremt den tiltrædes af samtlige anpartshavere.
 Stk. 2.  Beslutning om vedtægtsændring, hvorved  

 anpartshavernes ret til udbytte eller udlodning af selskabets midler  

 formindskes uden at falde ind under stk. 1, nr. 1, og uden at være til fordel  

 for medarbejderne i selskabet eller dettes datterselskaber, er kun gyldig,  

 hvis beslutningen tiltrædes af mere end tre fjerdedele af den  

 stemmeberettigede indskudskapital, der er repræsenteret på  

 generalforsamlingen.
 Stk. 3.  Beslutning om vedtægtsændringer, hvorved  

 retsforholdet mellem anpartshavere forrykkes, er kun gyldig, såfremt  

 beslutningen tiltrædes af de anpartshavere, hvis retsstilling forringes.
 § 61.  Generalforsamlingen må ikke træffe beslutning,  

 som åbenbart er egnet til at skaffe visse anpartshavere eller andre en  

 utilbørlig fordel på andre anpartshaveres eller selskabets bekostning.
 § 62.  Søgsmål i anledning af en  

 generalforsamlingsbeslutning, som ikke er blevet til på lovlig måde eller er  

 i strid med denne lov eller selskabets vedtægter, kan anlægges af en  

 anpartshaver, et medlem af bestyrelsen eller af en direktør.
Stk. 2.  Sag skal være anlagt inden tre måneder efter  

 beslutningen.
Ellers anses beslutningen for gyldig.
Stk. 3.  Bestemmelserne i stk. 2 finder ikke anvendelse, 1. når beslutningen ikke lovligt kunne tages selv med  

 samtlige anpartshaveres samtykke, 2. når der ifølge denne lov eller selskabets vedtægter  

 kræves samtykke til beslutningen af alle eller visse anpartshavere, og sådant  

 samtykke ikke er givet, 3. når indkaldelse til generalforsamlingen ikke er  

 sket, eller de for selskabet gældende regler for indkaldelse væsentligt er  

 tilsidesat, 4. når den anpartshaver, der har rejst sagen efter  

 udløbet af den i stk. 2 angivne tid, men dog inden to år efter beslutningen,  

 har haft rimelig grund til forsinkelsen, og retten på grund heraf og under  

 hensyntagen til omstændighederne i øvrigt finder, at en anvendelse af  

 bestemmelserne i stk. 2 ville føre til åbenbar ubillighed.
Stk. 4.  Finder retten, at  

 generalforsamlingsbeslutningen omfattes af bestemmelsen i stk. 1, skal den  

 ved dom kendes ugyldig eller ændres.
En ændring af  

 generalforsamlingsbeslutningen kan dog kun ske, såfremt der nedlægges påstand  

 derpå, og retten er i stand til at fastslå, hvilket indhold beslutningen  

 rettelig skulle have haft.
Rettens afgørelse har også gyldighed for de  

 anpartshavere, der ikke har anlagt sagen.
Revision og granskning § 63.  Generalforsamlingen vælger en eller flere  

 revisorer i overensstemmelse med vedtægterne.
Revisor vælges enten for et  

 bestemt åremål eller på ubestemt tid.
Generalforsamlingen kan vælge  

 suppleanter for disse.
Vedtægterne kan tillægge offentlige myndigheder eller  

 andre ret til at udpege yderligere en eller flere revisorer.
Stk. 2.  Når anpartshavere, der ejer en fjerdedel af  

 indskudskapitalen, på en generalforsamling, hvor valg af revisor er på  

 dagsordenen, stemmer derfor, skal bestyrelsen opfordre overregistrator til at  

 udnævne en revisor til sammen med den eller de øvrige revisorer at deltage i  

 revisionen for tiden til og med næste ordinære generalforsamling.
Undlader  

 bestyrelsen at rette henvendelse til overregistrator, kan opfordringen  

 fremsættes af enhver anpartshaver.
Om udnævnelsen skal der uden betaling  

 optages bemærkning i registeret og ske bekendtgørelse i Statstidende.  

 Overregistrator fastsætter vederlaget til den udpegede revisor.
§ 64.  Revisor skal være myndig.
Mindst en af  

 revisorerne skal have bopæl her i landet.
 Stk. 2.  Mindst en af revisorerne skal være  

 statsautoriseret eller registreret revisor.
 Stk. 3.  Vælges et revisionsselskab til revisor, skal  

 den, hvem revisionen overdrages, opfylde de i §§ 64-66 foreskrevne  

 betingelser.
Stk. 4.  Skal der i medfør af loven eller selskabets  

 vedtægter vælges flere revisorer, kan de valgte revisorers personale eller  

 medinteressenter ikke vælges som medrevisorer.
Vælges et revisionsselskab til  

 revisor, kan ingen i revisionsselskabet ansat person vælges som medrevisor.
 Stk. 5.  Til revisor i et datterselskab bør så vidt  

 muligt vælges mindst en af moderselskabets revisorer.
 § 65.  Anpartshavere, der ejer en fjerdedel af  

 indskudskapitalen, kan på en generalforsamling, hvor der skal vælges revisor,  

 kræve, at der vælges en statsautoriseret revisor.
 § 66.  Til revisor må ikke vælges:
1. medlemmer af selskabets eller dets datterselskabers  

 bestyrelse eller repræsentantskab, 2. personer, der er ansat i selskabet, eller som i  

 øvrigt står i afhængighedsforhold til selskabet eller til dets  

 bestyrelsesmedlemmer eller direktører eller de funktionærer, som har til  

 opgave at sørge for eller kontrollere bogføringen eller forvaltningen af de  

 likvide midler, 3. personer, der er knyttet til medlemmer af  

 selskabets bestyrelse eller direktion eller til de i nr. 2 nævnte  

 funktionærer ved ægteskab, ved plejeforhold eller ved slægt- eller svogerskab  

 i ret op- eller nedstigende linje eller i sidelinjen så nært som søskende.
 Stk. 2.  Til revisor i et datterselskab må ikke vælges  

 nogen, som efter stk. 1 ikke kan vælges til revisor i moderselskabet.
 Stk. 3.  Et selskab eller selskaber inden for samme  

 koncern må ikke yde lån til eller stille sikkerhed for revisor.
 § 67.  Revisors hverv skal ophøre ved afslutningen af  

 den ordinære generalforsamling, der afholdes efter udløbet af det sidste  

 regnskabsår, for hvilket han er valgt, eller, såfremt revisor er valgt for  

 ubestemt tid, når en anden revisor er valgt i hans sted.
 Stk. 2.  En revisor kan til enhver tid fratræde sit  

 hverv og afsættes ved beslutning af den, der har valgt ham.
 Stk. 3.  Ophører en revisors hverv før udløbet af  

 valgperioden, eller opfylder han ikke længere betingelserne for at være  

 revisor, og er der ingen suppleant til at indtræde i hans sted, påhviler det  

 bestyrelsen snarest at foranledige valg af ny revisor.
 § 68.  Er der ikke valgt revisor i selskabet, eller  

 opfylder revisor ikke kravene i § 64, stk. 1 og 2, eller § 66, stk. 1 og 2,  

 skal overregistrator udnævne revisor, når anmodning herom fremsættes af et  

 bestyrelsesmedlem, en direktør eller en anpartshaver.
Stk. 2.  Har generalforsamlingen ikke efterkommet et  

 krav om valg af en statsautoriseret revisor i henhold til § 65, skal  

 overregistrator udnævne en sådan revisor, når begæring herom fremsættes af en  

 anpartshaver.
Begæringen skal fremsættes senest en måned efter  

 generalforsamlingens afholdelse.
 Stk. 3.  Udnævnelse af revisor i henhold til stk. 1 og 2  

 gælder for tiden, indtil ny revisor er valgt.
 § 69.  Revisor skal revidere årsregnskabet i  

 overensstemmelse med god revisionsskik og herunder foretage en kritisk  

 gennemgang af selskabets regnskabsmateriale og dets forhold i øvrigt.
 Stk. 2.  Er selskabet et moderselskab, skal revisor  

 tillige revidere koncernregnskabet og koncernvirksomhedernes indbyrdes  

 regnskabsmæssige forhold.
 Stk. 3.  Revisor skal efterkomme de krav vedrørende  

 revisionen, som måtte blive stillet af generalforsamlingen, for så vidt de  

 ikke strider mod lov eller mod selskabets vedtægter eller god revisionsskik.
§ 70.  Bestyrelse og direktion skal give revisor  

 adgang til at foretage de undersøgelser, denne finder nødvendige, og skal  

 sørge for, at revisor får de oplysninger og den bistand, som han anser for  

 nødvendig for udførelsen af sit hverv.
En dattervirksomheds bestyrelse og  

 direktion har tilsvarende forpligtelser over for moderselskabets revisor.
§ 71.  Efter at revisionen er afsluttet, skal revisor  

 ved påtegning på regnskabet bekræfte, at revisor har revideret årsregnskabet  

 og det eventuelle koncernregnskab.
Revisor skal endvidere i  

 revisionspåtegningen udtale sig om, hvorvidt årsregnskabet og det eventuelle  

 koncernregnskab er udarbejdet i overensstemmelse med lovgivningens og  

 vedtægternes krav til regnskabsaflæggelsen.
 Stk. 2.  Årsregnskabet og det eventuelle koncernregnskab  

 skal forsynet med revisionspåtegning være bestyrelsen i hænde senest to uger  

 før den ordinære generalforsamling.
 § 72.  Revisor skal gøre anmærkning i  

 revisionspåtegningen og give nødvendige supplerende oplysninger, hvis  

 årsregnskabet eller årsberetningen samt det eventuelle koncernregnskab ikke  

 indeholder oplysninger om selskabets henholdsvis koncernens aktiver og  

 passiver, økonomiske stilling og resultat eller andre oplysninger, som skal  

 gives, eller hvis årsberetningen er i strid med årsregnskabet og det  

 eventuelle koncernregnskab.
 Stk. 2.  Hvis årsregnskabet eller det eventuelle  

 koncernregnskab efter revisors opfattelse ikke bør godkendes, skal revisor  

 oplyse dette i påtegningen.
 Stk. 3.  Har revisor ved sin revision fundet, at der  

 foreligger forhold, som kan medføre ansvar for bestyrelsesmedlemmer eller  

 direktører, eller hvis revisor i et moderselskab savner fornødne oplysninger  

 om en dattervirksomheds forhold, skal dette oplyses i revisionspåtegningen.
 Stk. 4.  Revisor kan i øvrigt i påtegningen meddele  

 oplysninger, som revisor anser det for rigtigt at lade komme til  

 selskabsdeltagernes kundskab.
§ 73.  Revisor skal til brug for bestyrelsen føre en  

 revisionsprotokol, hvori han skal anføre, hvilke revisionsarbejder der er  

 udført, og hvilke mangler vedrørende selskabets bogholderi og regnskabsvæsen  

 der måtte være forefundet.
Protokollen forelægges i ethvert bestyrelsesmøde,  

 og enhver protokoltilførsel underskrives af samtlige bestyrelsesmedlemmer.
§ 74.  Revisor har ret til at være til stede på  

 generalforsamlingen.
Efter begæring fra bestyrelse eller fra en anpartshaver  

 skal revisor være til stede ved behandlingen af anliggender, der er omtalt i  

 en revisionspåtegning eller i øvrigt er af en sådan art, at revisors  

 tilstedeværelse er påkrævet.
§ 75.  Revisor og hans medarbejdere er ikke berettiget  

 til at afgive oplysninger om selskabets forhold til enkelte anpartshavere  

 eller til uvedkommende.
En revisor, der fratræder sit hverv, er dog  

 berettiget til at meddele den revisor, der træder i stedet for ham, grunden  

 til sin fratræden.
§ 76.  En anpartshaver kan på den ordinære  

 generalforsamling eller på en generalforsamling, hvor emnet er sat på  

 dagsordenen, fremsætte forslag om en ekstraordinær granskning af selskabets  

 stiftelse eller af nærmere angivne forhold vedrørende selskabets forvaltning  

 eller af visse regnskaber.
Vedtages forslaget med simpel stemmeflerhed,  

 vælger generalforsamlingen en eller flere granskningsmænd.
Stk. 2.  Vedtages forslaget ikke, men opnår det dog  

 tilslutning fra anpartshavere, som repræsenterer en fjerdedel af  

 indskudskapitalen, kan en anpartshaver senest en måned efter  

 generalforsamlingens afholdelse anmode skifteretten på selskabets hjemsted om  

 at udnævne granskningsmænd.
Skifteretten skal give selskabets ledelse og  

 revisor og i givet fald den, hvis forhold anmodningen omfatter, adgang til at  

 udtale sig, før den træffer sin afgørelse.
Anmodningen skal kun tages til  

 følge, såfremt skifteretten finder den tilstrækkeligt begrundet.
Skifteretten  

 fastsætter antallet af granskningsmænd.
Skifterettens afgørelser er genstand  

 for kære.
 Stk. 3.  Reglerne i § 64, stk. 1, § 66, § 70, § 74 og §  

 75 finder tilsvarende anvendelse på granskningsmænd.
Stk. 4.  Granskningsmændene, der skal afgive en  

 skriftlig beretning til generalforsamlingen, er berettiget til at få et  

 vederlag af selskabet.
Er granskningsmændene udnævnt af skifteretten,  

 fastsættes vederlaget af denne.
 Stk. 5.  Senest otte dage før generalforsamlingen skal  

 granskningsmændenes beretning tilsendes de noterede anpartshavere og  

 fremlægges til eftersyn for anpartshaverne på selskabets kontor.
Årsregnskab og koncernregnskab (§§ 77 og 78). (Ophævet).(* 1) Udbytteuddeling, reservefonds m.v.
 § 79.  Uddeling af selskabets midler til  

 anpartshaverne må kun finde sted som udbytte på grundlag af det senest  

 godkendte årsregnskab eller som udlodning i forbindelse med nedsættelse af  

 indskudskapitalen eller i forbindelse med selskabets opløsning.
 § 80.  Som udbytte kan kun uddeles årets resultat  

 (årets overskud) i henhold til det godkendte årsregnskab for sidste  

 regnskabsår, overført overskud fra tidligere år og andre reserver, der ikke  

 er bundne ifølge lov eller selskabets vedtægter, efter fradrag dels af  

 udækket underskud, dels af beløb, der i henhold til vedtægterne skal  

 henlægges til særlige formål.
 Stk. 2.  I et moderselskab må der, selv om  

 udbytteuddeling ellers er tilladt, ikke udbetales så stort udbytte, at  

 uddelingen under hensyn til koncernens stilling i øvrigt må anses for  

 stridende mod god forretningsskik.
 § 81.  Beslutning om fordelingen af det  

 overskudsbeløb, der er til disposition efter årsregnskabet, træffes af  

 generalforsamlingen.
§ 82.  Er udbetaling til anpartshaverne sket i strid  

 med bestemmelserne i denne lov, skal disse tilbagebetale, hvad de har  

 oppebåret tillige med en årlig rente af beløbet svarende til den rente, der  

 er fastsat efter § 5, stk. 1 og 2, i lov om renter ved forsinket betaling  

 m.v., med et tillæg af 2 pct.
For udbetaling af udbytte gælder dette dog kun,  

 hvis anpartshaveren indså eller burde have indset, at udbetalingen var  

 ulovlig.
 Stk. 2.  Viser beløbet sig at være uerholdeligt, eller  

 kan søgsmål mod en anpartshaver om tilbagebetaling ikke gennemføres, er de,  

 som har medvirket til beslutningen om udbetalingen eller gennemførelsen af  

 denne eller til opstillingen eller godkendelsen af den urigtige  

 regnskabsopgørelse, ansvarlige efter reglerne i §§ 110-113.
 § 83.  Generalforsamlingen kan beslutte, at der af  

 selskabets midler ydes gaver til almennyttige eller dermed ligestillede  

 formål, for så vidt det under hensyn til hensigten med gaven, selskabets  

 økonomiske stilling samt omstændighederne i øvrigt må anses for rimeligt.  

 Bestyrelsen kan til de i 1. pkt. nævnte formål anvende beløb, som i forhold  

 til selskabets økonomiske stilling er af ringe betydning.
§ 84.  Et selskab må ikke yde lån til eller stille  

 sikkerhed for anpartshavere, aktionærer, bestyrelsesmedlemmer eller  

 direktører i selskabet eller et moderselskab til dette.
Et selskab må heller  

 ikke yde lån til eller stille sikkerhed for den, der er knyttet til en  

 person, som er omfattet af 1. pkt., ved ægteskab eller ved slægtskab i ret  

 op- eller nedstigende linie, eller som på anden måde står den pågældende  

 særligt nær.
Stk. 2.  Et selskab må ikke yde lån til finansiering af  

 erhvervelse af anparter i selskabet eller anparter eller aktier i dets  

 moderselskab.
Et selskab må heller ikke stille midler til rådighed eller  

 sikkerhed i forbindelse med sådan erhvervelse.
 Stk. 3.  Sikkerhedsstillelse i strid med stk. 1 og 2 er  

 dog bindende, hvis medkontrahenten ikke havde kendskab til, at sikkerheden  

 var stillet i strid med disse bestemmelser.
 Stk. 4.  Udbetalinger fra selskabet, der er foretaget i  

 forbindelse med dispositioner i strid med stk. 1 og 2, skal tilbageføres  

 tillige med en årlig rente af beløbet svarende til den rente, der er fastsat  

 efter § 5, stk. 1 og 2, i lov om renter ved forsinket betaling m.v., med et  

 tillæg af 2 pct., medmindre højere rente er aftalt.
 Stk. 5.  Kan tilbagebetaling og ophør af  

 sikkerhedsstillelse ikke finde sted, indestår de, der har truffet eller  

 opretholdt dispositionerne efter stk. 1 og 2, for selskabets tab.
 § 84 a.  § 84, stk. 1, 1. pkt., finder ikke anvendelse  

 på lån til et moderselskab og sikkerhedsstillelse for et moderselskabs  

 forpligtelser.
Stk. 2.  § 84, stk. 1 og 2, finder ikke anvendelse på  

 dispositioner foretaget med henblik på erhvervelse af anparter af eller til  

 arbejdstagerne i selskabet eller i et datterselskab.
Selskabet må kun anvende  

 beløb hertil i det omfang, hvori selskabets egenkapital overstiger det beløb,  

 der ikke kan anvendes til uddeling af udbytte.
 Stk. 3.  I bestyrelsens protokol skal der gøres  

 bemærkning om enhver disposition efter stk. 2. På dispositioner foretaget i  

 strid med stk. 2 finder § 84, stk. 3-5, tilsvarende anvendelse.
 Stk. 4.  § 84, stk. 1 og stk. 2, finder ikke anvendelse  

 på de selskaber, der er omfattet af lov om visse kreditinstitutter.
Anpartsselskabers opløsning § 85.  Såfremt ikke andet er fastsat i lovgivningen,  

 træffes beslutning om opløsning af et anpartsselskab af generalforsamlingen  

 og gennemføres ved likvidation.
 Stk. 2.  Generalforsamlingens beslutning træffes i  

 tilfælde, hvor opløsning er påbudt i lovgivningen eller selskabets vedtægter  

 eller af overregistrator efter denne lov, overensstemmende med reglerne i §  

 58. I andre tilfælde finder § 59 tilsvarende anvendelse.
 Stk. 3.  Beslutningen skal anmeldes inden fjorten dage.
 Stk. 4.  Et anpartsselskab, der er under likvidation  

 eller under opløsning i henhold til § 86, skal beholde sit navn med  

 tilføjelsen »i likvidation«.
§ 85 a.  Bestyrelsen skal foranledige, at  

 generalforsamling afholdes inden seks måneder efter, at selskabet har tabt  

 halvdelen af sin indskudskapital.
På generalforsamlingen skal bestyrelsen  

 redegøre for selskabets økonomiske stilling og stille forslag, der fører til  

 fuld dækning af indskudskapitalen, eller stille forslag om opløsning af  

 selskabet.
Vil indskudskapitalen efter en nedsættelse være mindre end det  

 beløb, som er fastsat i § 1, stk. 3, skal bestyrelsen stille forslag om, at  

 indskudskapitalen forhøjes til mindst dette beløb, eller om, at selskabet  

 opløses.
Senest en uge efter generalforsamlingens afholdelse indsendes  

 udskrift af forhandlingsprotokollen til aktieselskabs-registeret.
 Stk. 2.  Indkaldes der ikke til generalforsamling, eller  

 beslutter denne ikke at berigtige selskabets kapitalforhold efter stk. 1, og  

 sker dette ikke inden for en af overregistrator fastsat frist, foranlediger  

 overregistrator selskabet opløst, om fornødent efter reglerne i § 86.
§ 86.  Bliver opløsning ikke vedtaget i tilfælde, som  

 er omfattet af § 85, stk. 2, 1. pkt., eller bliver likvidator ikke valgt,  

 opløses selskabet på overregistrators anmodning af skifteretten på selskabets  

 hjemsted.
Det samme gælder, hvor selskabets opløsning er besluttet af retten  

 i henhold til § 88.
 Stk. 2.  Overregistrators beslutning om at kræve  

 selskabet opløst offentliggøres i Statstidende og kan ikke indbringes for  

 industriministeren.
Stk. 3.  Skifteretten kan udnævne en eller flere  

 likvidatorer.
For opløsningen gælder i øvrigt bestemmelserne om likvidation i  

 dette kapitel med de fornødne lempelser.
Omkostningerne ved opløsningen  

 betales om fornødent af statskassen.
 § 87.  Overregistrator kan beslutte, at et selskab  

 skal opløses, om fornødent efter § 86, hvis selskabet ikke rettidigt har  

 indsendt årsregnskab m.v. i behørig stand til aktieselskabs-registeret efter  

 lov om visse selskabers aflæggelse af årsregnskab m.v., eller hvis det ikke  

 har den i loven eller vedtægterne foreskrevne ledelse eller revisor, og  

 mangelen ikke afhjælpes inden udløbet af en frist, der fastsættes af  

 overregistrator.
 § 88.  Har anpartshavere ved forsætlig medvirken til  

 en generalforsamlingsbeslutning i strid med § 61 eller på anden måde ved  

 misbrug af deres indflydelse i selskabet medvirket til overtrædelse af denne  

 lov eller selskabets vedtægter, kan retten, hvis der som følge af misbrugets  

 langvarighed eller andre grunde foreligger særlig anledning hertil, efter  

 påstand af anpartshavere, der repræsenterer mindst en fjerdedel af  

 indskudskapitalen, bestemme, at selskabet skal opløses.
 § 89.  Til at foretage likvidationen af et  

 anpartsselskab vælger generalforsamlingen en eller flere likvidatorer.
 Stk. 2.  Anpartshavere, der ejer en fjerdedel af  

 indskudskapitalen, har ret til på generalforsamlingen at vælge en likvidator  

 til sammen med de af generalforsamlingen valgte at foretage likvidationen.
Stk. 3.  Generalforsamlingen kan beslutte, at  

 skifteretten skal udnævne likvidatorer.
Skifteretten fastsætter det vederlag,  

 det likviderende selskab skal yde de af retten udnævnte likvidatorer.
§ 90.  Likvidatorerne træder i bestyrelsens og  

 direktionens sted.
Denne lovs bestemmelser om bestyrelsen finder med de  

 fornødne lempelser anvendelse på likvidatorerne.
 Stk. 2.  Likvidator kan til enhver tid afsættes af den  

 myndighed, der har udnævnt ham.
 Stk. 3.  I øvrigt finder denne lovs og  

 årsregnskabslovens regler om regnskabsaflæggelse, revision,  

 generalforsamlinger og om regnskabers indsendelse til  

 aktieselskabs-registeret tilsvarende anvendelse i selskaber under likvidation  

 med de afvigelser, der følger af nedenstående bestemmelser.
§ 91.  Likvidatorerne skal udarbejde en  

 resultatopgørelse for tiden fra udløbet af det sidste år, for hvilket  

 regnskab er aflagt, til likvidationens indtræden og en status(* 2) på  

 sidstnævnte tidspunkt.
Regnskabet skal i revideret stand snarest muligt  

 fremlægges til eftersyn for anpartshaverne og kreditorerne på selskabets  

 kontor og indsendes til aktieselskabs-registeret.
 Stk. 2.  Inden 14 dage efter, at det i stk. 1 omhandlede  

 regnskab foreligger, skal likvidatorerne til aktieselskabs-registeret afgive  

 en redegørelse for de vigtigste årsager til likvidationen, for forretningens  

 gang i de sidste år før likvidationen og for omstændigheder, som i øvrigt  

 kommer i betragtning ved bedømmelsen af, om der er grund til at påbegynde  

 undersøgelse med henblik på strafforfølgning.
§ 92.  Likvidatorerne skal snarest ved en  

 bekendtgørelse i Statstidende med et varsel af tre måneder opfordre  

 selskabets kreditorer til at anmelde deres krav.
Meddelelse om  

 bekendtgørelsens indrykning skal samtidig sendes til alle kendte kreditorer.
 Stk. 2.  Kan en fordring ikke anerkendes som anmeldt,  

 skal der gives kreditor underretning herom ved anbefalet brev med  

 tilkendegivelse af, at han, såfremt han ønsker at anfægte afgørelsen, må  

 indbringe spørgsmålet for skifteretten inden tre måneder fra brevets  

 afsendelse at regne.
 Stk. 3.  Fordringer, der anmeldes, efter at boet er  

 optaget til slutning, dækkes ved midler, der endnu ikke er udloddet til  

 anpartshaverne.
§ 93.  Udlodning til anpartshavere kan først  

 foretages, når den frist, der er fastsat i den i § 92, stk. 1, nævnte  

 bekendtgørelse, er udløbet og gælden betalt.
Bobehandlingen må ikke  

 afsluttes, før mulige tvister i henhold til § 92, stk. 2, er afgjort.
Stk. 2.  Inden fjorten dage efter, at det endelige  

 likvidationsregnskab er godkendt af generalforsamlingen, skal likvidatorerne  

 anmelde selskabet til udslettelse af aktieselskabs-registeret.
Som bilag til  

 denne anmeldelse skal følge likvidationsregnskabet.
§ 94.  Såfremt der efter selskabets udslettelse af  

 aktieselskabs-registeret fremkommer yderligere midler, eller der i øvrigt  

 måtte være anledning dertil, kan likvidationen efter skifterettens  

 bestemmelse genoptages.
Dette sker ved de tidligere likvidatorer eller, hvis  

 disse ikke kan genoptage likvidationen, ved skifteretten.
Genoptagelse af  

 likvidationen og dens afslutning skal anmeldes inden fjorten dage.
§ 95.  Viser det sig under likvidationen, at de  

 forhold, der har ført til selskabets likvidation, ikke længere foreligger,  

 skal likvidatorerne indkalde en generalforsamling, der kan vedtage, at  

 likvidationen skal hæves, og at selskabet på ny skal træde i virksomhed under  

 iagttagelse af forskrifterne i § 59. Vedtages dette, skal der vælges en  

 bestyrelse eller en direktion, jfr. § 31, og revisor.
Indskudskapitalen skal  

 nedskrives til det beløb, der er i behold.
Er den beholdne indskudskapital  

 mindre end 80.000 kr., skal den bringes op til mindst dette beløb.
 Stk. 2.  Anmeldelse om likvidationens ophævelse og om  

 selskabets genoptagelse af virksomheden skal ske inden fjorten dage.  

 Anmeldelsen skal være ledsaget af dokumentation for, at betingelserne i stk.  

 1 er opfyldt.
 § 96.  På selskabets vegne kan konkursbegæring kun  

 indgives af bestyrelsen eller, hvis selskabet er under likvidation, af  

 likvidator.
 Stk. 2.  Såfremt likvidatorerne finder, at likvidationen  

 ikke vil give fuld dækning til kreditorerne, skal de indkalde  

 generalforsamlingen til beslutning om indgivelse af konkursbegæring.
Stk. 3.  Opløses et selskab i medfør af § 86, indgives  

 konkursbegæringen af likvidator uden indkaldelse af generalforsamlingen.
Er  

 ingen likvidator udnævnt, kan skifteretten af egen drift træffe afgørelse om  

 konkurs.
 § 97.  Et anpartsselskab, der er under konkurs, skal  

 bibeholde sit navn med tilføjelsen »under konkurs«.
 Stk. 2.  I forbindelse med registrering af konkursens  

 slutning slettes selskabet af aktieselskabs-registeret, medmindre andet  

 fremgår af skifterettens meddelelse.
 §§ 98-102. (Ophævet).
Fusion og omdannelse til aktieselskab Fusion § 103.  Bestemmelserne om fusion i nærværende kapitel  

 finder anvendelse, når et anpartsselskab uden likvidation opløses ved  

 overdragelse af selskabets aktiver og gæld som helhed til et andet  

 anpartsselskab, og når to eller flere anpartsselskaber sammensmeltes til et  

 nyt anpartsselskab.
 Stk. 2.  Indgår et aktieselskab i fusionen, finder  

 aktieselskabslovens kap. 15 anvendelse på dettes opløsning.
 § 103 a.  Bestyrelserne i de fusionerende selskaber  

 opretter og underskriver i forening en fusionsplan, der skal indeholde  

 oplysning og bestemmelser om:
 § 103 b.  Bestyrelsen i hvert selskab udarbejder en  

 skriftlig redegørelse, i hvilken fusionsplanen forklares og begrundes.  

 Redegørelsen skal omtale fastsættelsen af vederlaget for anparterne, herunder  

 særlige vanskeligheder forbundet med fastsættelsen.
Stk. 2.  Redegørelsen vedhæftes en revideret, fælles  

 regnskabsopstilling, der udviser samtlige aktiver og passiver i hvert af  

 selskaberne, de reguleringer, som overtagelsen antages at ville medføre, samt  

 udkast til en åbningsbalance for det fortsættende selskab efter overtagelsen.  

 Lov om visse selskabers aflæggelse af årsregnskab m.v. finder tilsvarende  

 anvendelse på åbningsbalancen og de tilhørende noter.
Den fælles  

 regnskabsopstilling må ikke have en opgørelsesdag, der ligger mere end seks  

 måneder forud for fusionsplanens underskrivelse.
§ 103 c.  I hvert af de fusionerende selskaber  

 udarbejder revisor en skriftlig udtalelse om fusionsplanen.
De fusionerende  

 selskaber kan aftale, at revisorerne i selskaberne udarbejder en fælles  

 udtalelse.
Stk. 2.  Udtalelsen skal indeholde erklæring om,  

 hvorvidt vederlaget for anparterne i et ophørende selskab er rimeligt og  

 sagligt begrundet.
Erklæringen skal angive den eller de fremgangsmåder, der  

 er anvendt ved fastsættelsen af vederlaget, samt vurdere hensigtsmæssigheden  

 heraf.
Erklæringen skal endvidere angive de værdier, som fremgangsmåderne  

 hver for sig fører til, samt den betydning, der må tillægges fremgangsmåderne  

 i forhold til hinanden ved værdiansættelsen.
Har der været særlige  

 vanskeligheder forbundet med værdiansættelsen, omtales disse i erklæringen.
 Stk. 3.  Revisor skal endvidere afgive erklæring om,  

 hvorvidt fusionen kan antages at medføre en forringelse af muligheden for  

 fyldestgørelse af kreditorerne i det enkelte selskab.
 § 103 d.  Senest en måned efter fusionsplanens  

 underskrivelse indsendes for hvert af de fusionerende selskaber en af  

 bestyrelsen bekræftet genpart af fusionsplanen til aktieselskabs-registeret.  

 Endvidere skal revisors erklæring efter § 103 c, stk. 3, indsendes til  

 aktieselskabs-registeret i forbindelse hermed eller senere, jfr. § 103 e.
 Stk. 2.  Modtagelsen af dokumenterne, der er nævnt i  

 stk. 1, bekendtgøres efter § 128, stk. 1. Antages det i revisors erklæring  

 efter § 103 c, stk. 3, at fusionen kan medføre en forringelse af muligheden  

 for fyldestgørelse af kreditorerne, skal bekendtgørelsen indeholde oplysning  

 herom og henlede kreditorernes opmærksomhed på deres rettigheder efter § 103  

 e og § 103 g.
§ 103 e.  Beslutning om fusion træffes i et ophørende  

 selskab af generalforsamlingen under iagttagelse af forskrifterne i § 59 samt  

 de yderligere forskrifter, som vedtægterne måtte indeholde om opløsning eller  

 fusion, jfr. dog § 103 j.
Er selskabet under likvidation, kan fusionen kun  

 besluttes, hvis udlodning til anpartshaverne endnu ikke er påbegyndt, og  

 generalforsamlingen samtidig træffer beslutning om at hæve likvidationen. §  

 95 finder da ikke anvendelse.
Stk. 2.  Beslutning om fusion træffes i det fortsættende  

 selskab af bestyrelsen, medmindre der af generalforsamlingen skal foretages  

 vedtægtsændringer, bortset fra optagelse af et ophørende selskabs navn eller  

 binavn som binavn for det fortsættende selskab.
Beslutningen skal endvidere  

 træffes af generalforsamlingen, hvis anpartshavere, der ejer en fjerdedel af  

 indskudskapitalen, jfr. dog stk. 3, skriftligt forlanger det inden fjorten  

 dage efter, at modtagelsen af fusionsplanen er bekendtgjort efter § 128, stk.  

 1. Beslutningen tages i så fald med det i § 59 foreskrevne flertal.  

 Bestyrelsen foretager indkaldelse af generalforsamlingen inden fjorten dage  

 efter modtagelsen af anmodningen.
Stk. 3.  Beslutningen skal endvidere i det fortsættende  

 selskab træffes af generalforsamlingen, hvis de anpartshavere, der ifølge  

 vedtægterne, jfr. § 51, kan forlange generalforsamlingen indkaldt, anmoder  

 derom.
Stk. 2, 3. og 4. pkt., finder tilsvarende anvendelse.
 Stk. 4.  Generalforsamlingen må tidligst afholdes en  

 måned efter bekendtgørelsen efter § 103 d om modtagelse af fusionsplanen og  

 af revisors erklæring efter § 103 c, stk. 3. Vedtages fusionen ikke i  

 overensstemmelse med den bekendtgjorte fusionsplan, anses forslaget som  

 bortfaldet.
 Stk. 5.  De nedenfor anførte dokumenter skal senest en  

 måned før generalforsamlingen fremlægges på hvert fusionerende selskabs  

 kontor til eftersyn for anpartshaverne og samtidig vederlagsfrit tilstilles  

 enhver anpartshaver:
 Stk. 6.  Kreditorer, der anmoder derom, skal have  

 oplysning om tidspunktet for beslutningen efter stk. 1-3.
 § 103 f.  Anpartshavere i det eller de ophørende  

 selskaber kan kræve erstatning af selskabet, hvis de har taget forbehold  

 herom på generalforsamlingen, og hvis vederlaget for anparterne ikke er  

 rimeligt og sagligt begrundet, jfr. § 103 c, stk. 2. Sag herom skal anlægges  

 senest fjorten dage efter, at fusionen er besluttet i alle de fusionerende  

 selskaber.
 § 103 g.  Antages det i revisors erklæring efter § 103  

 c, stk. 3, at kreditorernes mulighed for fyldestgørelse forringes ved  

 fusionen, kan kreditorer, hvis fordringer er stiftet forud for  

 bekendtgørelsen om fusionsplanen efter § 103 d, og for hvilke der ikke er  

 stillet særskilt sikkerhed, inden en måned efter, at fusionen er besluttet i  

 alle de fusionerende selskaber, anmelde deres fordringer.
 Stk. 2.  Anmeldte fordringer, der er forfaldne, kan  

 forlanges indfriet, og for anmeldte fordringer, der er uforfaldne, kan  

 forlanges betryggende sikkerhed.
 Stk. 3.  Medmindre andet godtgøres, er  

 sikkerhedsstillelse efter stk. 2 ikke fornøden, hvis indfrielse af  

 fordringerne er sikret ved en ordning i henhold til særlig lovgivning for de  

 fusionerende selskaber.
 Stk. 4.  Er der mellem selskabet og anmeldte kreditorer  

 uenighed om, hvorvidt der skal stilles sikkerhed, eller om, hvorvidt en  

 tilbudt sikkerhed er tilstrækkelig, kan begge parter inden fjorten dage  

 efter, at fordringen er anmeldt, indbringe sagen for skifteretten på  

 selskabets hjemsted til afgørelse af spørgsmålet.
 Stk. 5.  Kreditor kan ikke med bindende virkning ved den  

 aftale, der ligger til grund for fordringen, frasige sig retten til at  

 forlange sikkerhed efter stk. 2.
 § 103 h.  Et ophørende selskab anses for opløst, og  

 dets rettigheder og forpligtelser anses for overgået som helhed til det  

 fortsættende selskab, når:
 Stk. 2.  Samtidig med, at betingelserne efter stk. 1 er  

 opfyldt, bliver de anpartshavere i et ophørende selskab, der vederlægges med  

 anparter, anpartshavere i det fortsættende selskab.
 Stk. 3.  Ejer de fusionerende selskaber anparter i et  

 ophørende selskab, ombyttes disse ikke med anparter i det fortsættende  

 selskab.
 Stk. 4.  § 22 finder ikke anvendelse på en  

 kapitalforhøjelse i det fortsættende selskab på grundlag af et ophørende  

 selskabs aktiver og gæld.
 Stk. 5.  Dannes ved fusionen et nyt selskab, og  

 foretages valg af ledelse, jfr. § 31, og revisor ikke umiddelbart efter, at  

 generalforsamlingerne har vedtaget sammensmeltningen, skal der inden fjorten  

 dage derefter afholdes generalforsamling i det nye selskab til valg af  

 ledelse og revisor.
§ 103 i.  Den vedtagne fusion skal af hvert selskabs  

 bestyrelse anmeldes til aktieselskabs-registeret inden fjorten dage efter, at  

 fusionens retsvirkninger er indtrådt efter § 103 h, stk. 1. Det fortsættende  

 selskab kan anmelde fusionen på selskabernes vegne.
Med anmeldelsen skal  

 følge de i § 103 e, stk. 5, nr. 3-5, nævnte dokumenter i original eller i en  

 af bestyrelsen bekræftet genpart.
§ 103 j.  Opløses et anpartsselskab uden likvidation  

 ved overdragelse af selskabets aktiver og gæld som helhed til et andet  

 anpartsselskab, der ejer samtlige anparter i det ophørende selskab, kan  

 beslutning om fusion i det ophørende selskab træffes af bestyrelsen.
I øvrigt  

 finder § 103 a, stk. 1, nr. 1-2 og 5-9, § 103 b, stk. 1, 1. pkt., § 103 d, §  

 103 e, stk. 1, 2. og 3. pkt., og stk. 2-6, § 103 g, § 103 h og § 103 i  

 tilsvarende anvendelse.
Stk. 2.  Fristen i § 103 e, stk. 5, regnes i givet fald  

 fra bestyrelsens beslutning om fusion.
Der skal endvidere udarbejdes en  

 revideret fælles regnskabsopstilling efter § 103 b, stk. 2.
 Stk. 3.  En eller flere revisorer skal udarbejde en  

 erklæring efter § 103 c, stk. 3.
 § 103 k.  Opløses et anpartsselskab uden likvidation  

 ved overdragelse af selskabets aktiver og gæld som helhed til den danske stat  

 eller en dansk kommune, finder § 103 a, § 103 b, stk. 1, § 103 c, stk. 1-2, §  

 103 d, stk. 1, 1. pkt., og stk. 2, 1. pkt., § 103 e, stk. 1, 4 og 5, § 103 f,  

 § 103 h, stk. 1, nr. 1, og § 103 i tilsvarende anvendelse.
 §§ 104-108. (Ophævet).
Omdannelse til aktieselskab § 109.  Generalforsamlingen kan med det flertal, der  

 kræves til vedtægtsændring, vedtage at omdanne selskabet til et aktieselskab.  

 Aktieselskabslovens §§ 6 a, 6 b og 6 c finder tilsvarende anvendelse.  

 Vurderingsberetningen fremlægges og udsendes dog efter denne lovs § 54, stk.  

 4.
 Stk. 2.  Meddelelse om vedtagelsen sendes inden fjorten  

 dage til alle, som er noteret i fortegnelsen over anpartshavere, men ikke har  

 været til stede på generalforsamlingen.
 § 109 a.  Omdannelsen til aktieselskab anses som sket,  

 når vedtægterne er ændret således, at de opfylder kravene i lov om  

 aktieselskaber, og vedtægterne er registreret samt bekendtgjort i  

 Statstidende.
Stk. 2.  Inden et år efter omdannelsen skal der udstedes  

 aktiebreve.
Disse må ikke udleveres før omdannelsen.
Stk. 3.  Er der forløbet fem år efter omdannelsen, uden  

 at alle dertil berettigede har fremsat anmodning om udlevering af deres  

 aktiebreve, kan bestyrelsen ved en bekendtgørelse i Statstidende opfordre den  

 eller de pågældende til inden seks måneder at afhente aktiebrevene.
Når  

 fristen er udløbet, uden at henvendelse er sket, kan bestyrelsen for  

 aktionærens regning afhænde aktierne gennem en fondsbørsvekselerer.
I  

 salgsprovenuet kan selskabet fradrage omkostningerne ved bekendtgørelsen og  

 afhændelsen.
Er salgsprovenuet ikke afhentet fem år efter afhændelsen,  

 tilfalder beløbet selskabet.
 Erstatning m.v.
§ 110.  Stiftere, bestyrelsesmedlemmer og direktører,  

 som under udførelsen af deres hverv, herunder ved værdiansættelsen af de ved  

 selskabets stiftelse eller ved en kapitalforhøjelse overtagne formueværdier,  

 forsætligt eller uagtsomt har tilføjet selskabet skade, er pligtige at  

 erstatte denne.
Det samme gælder, når skaden er tilføjet deltagere,  

 selskabets kreditorer eller tredjemand ved overtrædelse af denne lov eller  

 vedtægterne.
 § 111.  Med hensyn til erstatningspligt for  

 vurderingsmænd, revisorer og granskningsmænd finder § 110 tilsvarende  

 anvendelse.
 Stk. 2.  Er et revisionsselskab valgt til revisor, er  

 både revisionsselskabet og den revisor, hvem revisionen er overdraget,  

 erstatningsansvarlige.
§ 112.  En anpartshaver er pligtig at erstatte tab,  

 som han ved forsætligt eller groft uagtsomt at overtræde denne lov eller  

 selskabets vedtægter har tilføjet selskabet, andre anpartshavere eller  

 tredjemand.
Hvis retten af hensyn til faren for fortsat misbrug og forholdene  

 i øvrigt finder, at der er særlig grund hertil, kan sagsøgte desuden  

 tilpligtes at indløse en skadelidende anpartshavers anparter til en pris, som  

 fastsættes under hensyn til selskabets økonomiske stilling og til, hvad der  

 efter omstændighederne i øvrigt findes rimeligt.
 § 113.  Erstatning efter reglerne i §§ 110-112 kan  

 nedsættes, når dette findes rimeligt under hensyn til skyldgraden, skadens  

 størrelse og omstændighederne i øvrigt.
Stk. 2.  Er flere samtidig erstatningspligtige, hæfter  

 de solidarisk for erstatningen.
Den, hvis erstatningsansvar er lempet efter  

 reglerne i stk. 1, hæfter dog kun for det nedsatte beløb.
Har en af dem  

 betalt erstatningen, kan han afkræve hver enkelt af de medansvarlige dennes  

 del under hensyn til størrelsen af den skyld, der måtte påhvile hver enkelt,  

 samt omstændighederne i øvrigt.
 § 114.  Beslutning om, at selskabet skal anlægge  

 søgsmål mod stiftere, bestyrelsesmedlemmer, direktører, vurderingsmænd,  

 revisorer, granskningsmænd eller anpartshavere efter reglerne i §§ 110-112,  

 træffes af generalforsamlingen.
 Stk. 2.  Søgsmål kan anlægges, selv om  

 generalforsamlingen tidligere har besluttet ansvarsfrihed eller afstået fra  

 at anlægge søgsmål, såfremt der angående denne beslutning eller det forhold,  

 hvorpå søgsmålet bygger, ikke er givet i alt væsentligt rigtige og  

 fuldstændige oplysninger til generalforsamlingen, inden beslutningen blev  

 truffet.
Stk. 3.  Har anpartshavere, der repræsenterer mindst en  

 fjerdedel af indskudskapitalen, modsat sig en beslutning om ansvarsfrihed  

 eller om afkald på retssag, kan der af enhver anpartshaver anlægges søgsmål  

 med påstand om, at den eller de ansvarlige tilpligtes at betale selskabet  

 erstatning for det tab, det har lidt.
Anpartshavere, som herefter anlægger  

 sag, er ansvarlige for sagsomkostningerne, dog med ret til at få disse  

 godtgjort af selskabet i det omfang, omkostningerne dækkes af det beløb, der  

 gennem retssagen kommer selskabet til gode.
 Stk. 4.  Går selskabet konkurs, således at fristdagen  

 indtræder inden to år efter afholdelsen af den generalforsamling, som har  

 bevilget ansvarsfrihed eller givet afkald på anlæggelse af søgsmål, kan  

 konkursboet dog anlægge erstatningssag uden hensyn til denne  

 generalforsamlingsbeslutning.
 § 115.  Søgsmål i henhold til § 114, stk. 3, kan ikke  

 anlægges senere end seks måneder efter, at den der omhandlede  

 generalforsamlingsbeslutning blev truffet, eller, hvis granskning er iværksat  

 efter reglerne i § 76, efter at granskningen er afsluttet.
 Stk. 2.  Søgsmål i henhold til § 114, stk. 4, kan ikke  

 anlægges senere end tre måneder efter, at selskabet er erklæret konkurs.
 § 116.  Erstatningssøgsmål mod stiftere,  

 bestyrelsesmedlemmer og direktører kan anlægges ved retten på det sted, hvor  

 selskabet har sit hjemsted.
Filialer af udenlandske anpartsselskaber § 117.  Et udenlandsk selskab med begrænset ansvar,  

 der i sit hjemland er lovligt bestående og undergivet regler, som i det  

 væsentlige svarer til bestemmelserne i denne lov, kan drive virksomhed gennem  

 en filial her i landet, såfremt dette er hjemlet i international aftale eller  

 ved bestemmelser fastsat af industriministeren, eller såfremt ministeren  

 giver tilladelse hertil.
 § 118.  Filialen skal i sit navn optage selskabets  

 navn med tilføjelse af ordet filial og med tydelig angivelse af selskabets  

 nationalitet.
Stk. 2.  Filialen skal på breve og andre  

 forretningspapirer angive selskabets navn, filialens hjemsted (hovedkontor),  

 at filialen er indført i aktieselskabs-registeret, samt det  

 registreringsnummer, hvorunder den er indført.
Anføres størrelsen af  

 selskabets indskudskapital på disse dokumenter, skal såvel den tegnede som  

 den indbetalte indskudskapital anføres.
 § 119.  Filialen skal ledes af en eller flere  

 filialbestyrere, der skal have bopæl her i landet, medmindre  

 industriministeren undtager fra dette krav.
Stk. 2.  Filialbestyrere skal være myndige.
I øvrigt  

 finder lovens bestemmelser om direktører med de fornødne afvigelser  

 anvendelse på filialbestyrere.
Stk. 3.  Filialen tegnes af filialbestyrerne, hver for  

 sig eller flere i forening.
Filialbestyrerne kan meddele prokura.
 § 120.  Selskabet skal i alle af virksomheden her i  

 landet opstående retsforhold være underkastet dansk ret og danske domstoles  

 afgørelse.
§ 121.  Oprettelse af filialer skal anmeldes til  

 aktieselskabs-registeret.
Anmeldelsen skal underskrives af filialbestyrerne,  

 hvis underskrifter skal bekræftes af en notar, en advokat eller to  

 vitterlighedsvidner.
 Stk. 2.  Med anmeldelsen skal følge:
1. officiel bevidnelse om, at selskabet er lovligt  

 bestående i sit hjemland, 2. en af selskabet afgiven erklæring om, at det  

 forpligter sig til i alle af virksomheden her i landet opstående retsforhold  

 at underkaste sig dansk ret og danske domstoles afgørelse, 3. fuldmagt for filialbestyrerne, i original eller  

 behørigt bekræftet genpart, 4. et eksemplar af selskabets vedtægter, 5. bevis for, at filialbestyrerne opfylder de i § 119  

 foreskrevne betingelser.
 Stk. 3.  Kapitel 19 finder tilsvarende anvendelse.
 Stk. 4.  På overregistrators anmodning skal der  

 indsendes en autoriseret oversættelse af de i stk. 2 nævnte bilag.
Stk. 5.  Filialen må ikke påbegynde sin virksomhed, før  

 anmeldelse er sket.
Hvis registrering nægtes, må filialen ikke længere drive  

 virksomhed.
Stk. 6.  Filialbestyrerne skal senest 1 måned efter  

 godkendelsen af det udenlandske selskabs årsregnskab, dog senest 7 måneder  

 efter regnskabsårets udgang, til aktieselskabsregisteret indsende en  

 bekræftet afskrift af det udenlandske selskabs årsregnskab med tilhørende  

 bekræftelse eller påtegning fra selskabets revisor samt en årsberetning for  

 filialvirksomheden.
Et selskab, der er datterselskab, kan i stedet for et  

 årsregnskab indsende moderselskabets koncernregnskab, hvis der samtidig  

 indsendes en af moderselskabets bestyrelse underskrevet erklæring om, at  

 datterselskabet ikke aflægger årsregnskab i medfør af hjemlandets lovgivning,  

 at selskabets aktiver, passiver og resultat indgår i moderselskabets  

 koncernregnskab, og at moderselskabet i alle forhold hæfter for  

 datterselskabets forpligtelser.
 Stk. 7.  Kommer selskabet under konkurs, eller træder  

 det i likvidation, skal filialbestyrerne inden fjorten dage anmelde dette til  

 aktieselskabs-registeret.
 § 122.  Filialen slettes af aktieselskabs-registeret:
1. når selskabet gør anmeldelse om, at det ønsker  

 filialen slettet, 2. på begæring af en fordringshaver, der godtgør, at  

 han ikke af selskabets her i landet værende midler har kunnet opnå  

 fyldestgørelse for sit fra selskabets herværende virksomhed hidrørende krav, 3. når der ikke er nogen filialbestyrer og denne  

 mangel ikke afhjælpes inden en af overregistrator fastsat frist, 4. når filialbestyreren ikke har indsendt årsregnskab  

 og årsberetning som foreskrevet i § 121, stk. 6, og mangelen ikke afhjælpes  

 inden udløbet af en af overregistrator fastsat frist.
Stk. 2.  Efter at filialen er slettet af registeret, må  

 selskabet ikke fortsætte sin virksomhed her i landet, medmindre der oprettes  

 og registreres en ny filial.
I det i stk. 1, nr. 2, nævnte tilfælde kan ny  

 filial ikke oprettes, før vedkommende fordringshaver er fyldestgjort eller  

 samtykker i oprettelsen.
Anpartsselskabers navn § 123.  Anpartsselskaber er pligtige og eneberettigede  

 til i deres navn at benytte ordet »anpartsselskab« eller  

 forkortelsen »ApS«.
Stk. 2.  Anpartsselskabers navne skal tydeligt adskille  

 sig fra hinanden og fra aktieselskabers navne.
I navnet må ikke optages  

 slægtsnavn, firma, særegent navn på fast ejendom, varemærke,  

 forretningskendetegn og lignende, der ikke tilkommer selskabet, eller noget,  

 som kan forveksles hermed.
Stk. 3.  Et anpartsselskabs navn må ikke være egnet til  

 at vildlede.
Det må ikke indeholde angivelse af foretagender, der ikke står i  

 forbindelse med selskabets formål.
Angiver navnet en bestemt virksomhed, må  

 det ikke bibeholdes uforandret, når virksomhedens art væsentligt forandres.
Stk. 4.  Bestemmelsen i stk. 1-3 finder tilsvarende  

 anvendelse på anpartsselskabers binavne.
Ved benyttelse af binavnet skal  

 selskabets hovednavn tilføjes binavnet i parentes.
 Stk. 5.  Filialer skal i deres navn angive deres  

 karakter af filialer.
 Stk. 6.  På anpartsselskabers breve og andre  

 forretningspapirer skal angives selskabets navn, hjemsted (hovedkontor) samt  

 det registreringsnummer, hvorunder det er indført i aktieselskabs-registeret.  

 Anføres indskudskapitalens størrelse på disse dokumenter, skal såvel den  

 tegnede som den indbetalte indskudskapital anføres.
 Anmeldelse og registrering m.m.
 § 124.  Alle anmeldelser og meddelelser vedrørende  

 anpartsselskaber indgives til aktieselskabs-registeret og på de af  

 overregistrator foreskrevne blanketter.
 Stk. 2.  Industriministeren fastsætter regler om  

 anmeldelse, om indsendelse af årsregnskaber m.v. efter § 121, stk. 6, om  

 registrering og om udgivelse af en fortegnelse over registrerede  

 anpartsselskaber.
Stk. 3.  Industriministeren kan fastsætte regler om  

 gebyrer for anmeldelse, udskrifter m.v. og bekendtgørelse.
Overregistrator  

 har udpantningsret for gebyrerne.
 (§ 125). (Ophævet).
 § 126.  Sker der ændring i selskabets vedtægter eller  

 noget andet forhold, hvorom anmeldelse er sket, skal anmeldelse herom, for så  

 vidt ikke andet er bestemt i denne lov, foretages inden en måned.
 § 126 a.  Overregistrator kan forlange de oplysninger,  

 som er nødvendige for, at der kan tages stilling til, om loven og selskabets  

 vedtægter er overholdt.
 § 127.  Dersom anmeldelsen eller den anmeldte ordning  

 ikke fyldestgør lovens forskrifter eller bestemmelser fastsat i henhold til  

 loven eller ikke stemmer med selskabets vedtægter, eller dersom den  

 beslutning, i henhold til hvilken den anmeldte ordning er truffet, ikke er  

 blevet til på den måde, som loven eller vedtægterne foreskriver, skal  

 registrering nægtes.
 Stk. 2.  Finder overregistrator, at en fejl eller mangel  

 kan afhjælpes ved beslutning på generalforsamling eller ved  

 bestyrelsesvedtagelse, fastsættes der en frist til forholdets berigtigelse.  

 Sker berigtigelse ikke inden den fastsatte frist, nægtes registrering.
Stk. 3.  Anmelderen skal have skriftlig meddelelse om  

 nægtelsen og om grundene til denne.
Han kan inden en måned indbringe  

 nægtelsen for industriministeren.
Sag til omstødelse af nægtelsen eller af  

 industriministerens afgørelse skal anlægges inden seks måneder.
Stk. 4.  Mener nogen - bortset fra tilfælde, der  

 omfattes af § 62 - at en stedfunden registrering er ham til skade, hører  

 spørgsmålet om registreringens udslettelse under domstolenes afgørelse.
Sag  

 herom skal anlægges mod selskabet senest seks måneder efter registreringens  

 bekendtgørelse i Statstidende.
Retten tilstiller overregistrator udskrift af  

 dommen.
Om sagens udfald skal der uden betaling optages bemærkning i  

 registeret og ske bekendtgørelse i Statstidende.
§ 128.  Registreringer, modtagelse af fusionsplaner,  

 revisors erklæring efter § 103 c, stk. 3, vurderingsberetninger efter § 109  

 samt af årsregnskaber m.v. efter § 121, stk. 6, skal straks bekendtgøres i  

 Statstidende.
Registreringer samt modtagne anmeldelser med bilag,  

 fusionsplaner, revisors erklæring efter § 103 c, stk. 3,  

 vurderingsberetninger og årsregnskaber m.v. er offentligt tilgængelige.
Stk. 2.  Det, som er blevet bekendtgjort i Statstidende,  

 anses for at være kommet til tredjemands kundskab.
Bestemmelsen i 1. pkt.  

 finder dog ikke anvendelse på dispositioner, der er foretaget inden den 16.  

 dag efter bekendtgørelsen, dersom tredjemand beviser, at han ikke har haft  

 mulighed for at få kendskab til det bekendtgjorte forhold.
Stk. 3.  Så længe bekendtgørelse i Statstidende ikke har  

 fundet sted, kan forhold, der skal anmeldes og bekendtgøres, ikke gøres  

 gældende imod tredjemand, medmindre det bevises, at han har haft kundskab  

 herom.
Den omstændighed, at et sådant forhold endnu ikke er bekendtgjort,  

 hindrer ikke tredjemand i at gøre forholdet gældende.
Stk. 4.  I tilfælde af uoverensstemmelse mellem  

 indholdet af bekendtgørelsen i Statstidende og indholdet af registeret kan  

 selskabet ikke gøre den bekendtgjorte tekst gældende mod tredjemand.
Denne  

 kan derimod gøre den bekendtgjorte tekst gældende over for selskabet,  

 medmindre det bevises, at han kendte registerets indhold.
§ 129.  Sag mod et anpartsselskab indbringes for  

 retten på det sted, hvor selskabet har sit hjemsted, eller, for udenlandske  

 selskabers vedkommende, hvor den pågældende filials kontor findes.
Med hensyn  

 til forkyndelse og varsel betragtes kontoret som bopæl.
 Stk. 2.  Hvor beføjelser i forbindelse med opløsning af  

 anpartsselskaber er henlagt til skifteretten, udøves de af skifteretten på  

 selskabets hjemsted, i det i konkurslovens § 4 nævnte område af sø- og  

 handelsrettens skifteretsafdeling.
 Straffebestemmelser m.m.
§ 130.  Er strengere straf ikke forskyldt efter  

 borgerlig straffelov, straffes overtrædelse af lovens forskrifter om  

 indsendelse af anmeldelser og meddelelser til aktieselskabs-registeret med  

 bøde.
På samme måde straffes bestyrelsesmedlemmer, direktører,  

 vurderingsmænd, revisorer og granskningsmænd eller suppleanter for disse,  

 dersom de ubeføjet røber, hvad de under udøvelsen af deres hverv har fået  

 kundskab om.
 Stk. 2.  I bekendtgørelser, der gives af  

 industriministeren i medfør af § 137, kan der fastsættes straf af bøde for  

 overtrædelse af bestemmelser i bekendtgørelsen.
 Stk. 3.  Undlader et anpartsselskabs bestyrelse,  

 direktion eller likvidator eller bestyreren af et udenlandsk anpartsselskabs  

 filial i rette tid at efterkomme de pligter, der ifølge loven eller  

 bestemmelser fastsat i henhold til loven påhviler dem i forhold til  

 aktieselskabs-registeret, kan overregistrator og, for så vidt angår de  

 pågældendes tilsidesættelse af pligter efter regler, der udstedes i medfør af  

 § 137, industriministeren som tvangsmiddel pålægge de pågældende daglige  

 eller ugentlige bøder.
 § 131.  Overtrædelse af § 8, stk. 4, § 9, stk. 1, §  

 15, stk. 1, § 17 a, § 30, §§ 35-37, § 38, stk. 2, § 56, stk. 2 og 3, § 66,  

 stk. 3, § 75, § 79, § 84, stk. 1 og stk. 2, § 84 a, stk. 2, 2. pkt., § 85,  

 stk. 4, § 85 a, § 97, stk. 1, § 118, § 121, stk. 5 og 6, § 122, stk. 2, 1.  

 pkt., og § 123 straffes med bøde.
 Stk. 2.  Et selskabs opretholdelse af dispositioner, der  

 er truffet i strid med § 66, stk. 3, og § 84, stk. 1 og stk. 2, straffes med  

 bøde.
 Stk. 3.  Hvor et anpartsselskab eller anden juridisk  

 person optræder som stifter eller revisor, kan der pålægges det pågældende  

 selskab som sådant bødeansvar for overtrædelse af lovens bestemmelser.
 Ikrafttrædelsesbestemmelser m.m.
 § 132.  Loven træder i kraft den 1. januar 1974.
 Stk. 2.  Bestemmelserne i lov nr. 23 af 1. marts 1889 om  

 handelsregistre, firma og prokura om anmeldelse til handelsregistrene af  

 selskaber med begrænset ansvar finder ikke anvendelse på de af denne lov  

 omfattede anpartsselskaber.
 § 133.  Loven gælder ikke for Færøerne og Grønland,  

 men kan ved kongelig anordning sættes i kraft for disse landsdele med de  

 afvigelser, som landsdelenes særlige forhold tilsiger.
 § 134.  De krav om bopæl her i riget, som er fastsat i  

 § 3, stk. 2, § 34, stk. 2, jfr. § 90, stk. 1, 2. pkt., § 64, stk. 1, jfr.  

 stk. 3, og § 119, stk. 1, anvendes ikke i det omfang, andet er fastsat i  

 medfør af international aftale eller ved bestemmelser fastsat af  

 industriministeren.
 Stk. 2.  Det samme gælder det i § 3, stk. 2, fastsatte  

 krav om hjemsted her i landet, for så vidt angår interessentskaber,  

 kommanditselskaber, anpartsselskaber, aktieselskaber, andre selskaber med  

 begrænset ansvar, foreninger, stiftelser og andre selvejende institutioner.
 Stk. 3.  Industriministeren fastsætter bestemmelser,  

 hvorefter § 122, stk. 1, nr. 2, og stk. 2, 2. pkt., ikke anvendes i det  

 omfang, de strider imod De europæiske Fællesskabers regler.
 § 135.  I love udstedt før denne lovs ikrafttræden  

 anses »aktieselskaber« tillige at omfatte anpartsselskaber efter  

 denne lov.
 Stk. 2.  Uanset bestemmelsen i stk. 1 kan banker kun  

 drive virksomhed i form af aktieselskaber.
§ 136.  Beslutning om optagelse af  

 bestyrelsesmedlemmer valgt af arbejdstagerne i henhold til § 32, stk. 1, 3.  

 pkt., og stk. 2, kræver, at mindst halvdelen af selskabets henholdvis  

 datterselskabernes arbejdstagere stemmer herfor.
Beslutningen meddeles  

 skriftligt bestyrelsen.
 Stk. 2.  Bestyrelsesmedlemmer og suppleanter, der skal  

 vælges af arbejdstagerne, vælges ved skriftlig og hemmelig afstemning.
Stk. 3.  Bestyrelsesmedlemmer og suppleanter, der skal  

 vælges af arbejdstagerne efter stk. 1, jfr. § 32, stk. 1, 3. pkt., vælges ved  

 direkte valg.
Hver arbejdstager kan afgive et antal stemmer svarende til  

 halvdelen af antallet af medlemmer, der skal vælges.
Såfremt det antal  

 stemmer, der kan afgives efter 2. punktum, ikke udgør et helt tal, afrundes  

 opad.
Hver arbejdstager kan kun afgive en stemme på hver opstillet.
Disse  

 regler finder tilsvarende anvendelse ved valg af suppleanterne.
Stk. 4.  Bestyrelsesmedlemmer og suppleanter, der skal  

 vælges af arbejdstagerne efter stk. 1, jfr. § 32, stk. 2, vælges ved  

 indirekte valg.
Valgretten udøves af et valgmandskollegium bestående af  

 repræsentanter for de enkelte koncernselskaber.
 Stk. 5.  Reglerne i stk. 1-4 finder tilsvarende  

 anvendelse ved valg i henhold til § 32, stk. 4.
 § 137.  Industriministeren fastsætter regler om: 1)  

 hvem der anses som arbejdstager, 2) beregningen af det gennemsnitlige antal  

 arbejdstagere efter § 32, stk. 1, 3. pkt., og stk. 2, 3) den nærmere  

 gennemførelse af § 54, stk. 2, 2. og 3. pkt., og § 136, 4) mulighed for at  

 undlade afholdelse af valg i henhold til § 32, stk. 1, 3. pkt., og stk. 2,  

 såfremt der kun er opstillet det antal kandidater, der skal vælges som  

 bestyrelsesmedlemmer og som suppleanter, 5) under hvilken form arbejdstagerne  

 i selskaber, hvor der er valgt bestyrelsesmedlemmer efter § 32, stk. 1, 3.  

 pkt., skal orienteres om selskabets forhold, 6) under hvilken form  

 arbejdstagerne i koncerner, hvor der er valgt bestyrelsesmedlemmer efter §  

 32, stk. 2, skal orienteres om koncernens forhold, og 7) retlig beskyttelse i  

 ansættelsen for de arbejdstagervalgte bestyrelsesmedlemmer.  

 Uoverensstemmelser om beskyttelsen og om brud på eller fortolkning af  

 reglerne afgøres ad fagretlig vej.
 Stk. 2.  Industriministeren fastsætter endvidere regler  

 til gennemførelse af § 15, stk. 3, 2. og 3. pkt.
 § 138.  De i handelsregistrene optagne filialer af  

 selskaber, der omfattes af § 117, overføres til aktieselskabs-registeret  

 efter nærmere af industriministeren fastsatte regler.
 Lov nr. 299 af 8. juni 1977 indeholder bl.a. følgende ikrafttrædelses- og  

 overgangsbestemmelser:
§ 18 Loven træder i kraft den 1. april 1978.
§ 19 Stk. 1.  Under konkurs, som er indtrådt i henhold til en  

 begæring, der er indgivet inden denne lovs ikrafttræden, anvendes de hidtil  

 gældende regler.
 Stk. 2.  (Udeladt).
 Stk. 3.  Er et selskab inden lovens ikrafttræden trådt i  

 likvidation efter lovgivningens bestemmelse om likvidation af insolvente  

 selskaber, anvendes de hidtil gældende regler om virkningerne heraf.
§ 21 Loven gælder ikke for Færøerne og Grønland, men kan ved kgl. anordning  

 sættes i kraft for disse landsdele med de afvigelser, som de særlige færøske  

 og grønlandske forhold tilsiger.
 Lov nr. 267 af 16. juni 1980 indeholder følgende ikrafttrædelses- og  

 overgangsbestemmelser:
§ 2 Stk. 1.  Loven træder i kraft den 1. januar 1981.
 Stk. 2.  (Udeladt).
§ 3 I selskaber, hvor der er arbejdstagervalgte bestyrelsesmedlemmer, afholdes  

 valg i henhold til § 32, stk. 1, 3. pkt., første gang i forbindelse med  

 udløbet af de af arbejdstagerne valgte bestyrelsesmedlemmers og suppleanters  

 valgperiode.
§ 4 De ved lovens ikrafttræden registrerede anpartsselskaber, som ikke er  

 under likvidation eller konkursbehandling, skal inden 1. juli 1982 bringe  

 deres vedtægter i overensstemmelse med lovens krav.
Anpartsselskaber, der  

 ikke er registreret, men anmeldt før lovens ikrafttræden, skal inden  

 registreringen bringe deres vedtægter i overensstemmelse med lovens krav.
§ 5 Stk. 1.  Vedtægtsændringer, som er nødvendige for at  

 bringe vedtægterne i overensstemmelse med forskrifterne i denne lov, og som  

 ikke på selskabets generalforsamling har opnået det til deres gennemførelse  

 vedtægtsmæssigt fornødne stemmetal, skal anses som gyldigt vedtaget af  

 generalforsamlingen, såfremt der på denne ikke er afgivet så stort et antal  

 stemmer imod ændringerne, som efter vedtægterne udkræves til beslutning om  

 selskabets opløsning.
 Stk. 2.  Er selskabets vedtægter ikke bragt i  

 overensstemmelse med loven inden den i § 4 angivne frist, og foretager  

 selskabet ikke de fornødne ændringer efter krav fra overregistrator,  

 foranlediger overregistrator selskabet opløst, om fornødent efter reglerne i  

 § 86.
 Lov nr. 285 af 10. juni 1981 indeholder følgende ikrafttrædelses- og  

 overgangsbestemmelser:
§ 3 Stk. 1.  Loven træder i kraft 1. februar 1982, således  

 at den finder anvendelse for regnskabsår, der begynder 1. februar 1982 eller  

 senere.
 Stk. 2.  For selskaber, hvis hovedformål er  

 rederivirksomhed, og som allerede var registreret på dagen for lovforslagets  

 fremsættelse,(* 3) træder loven i kraft samtidig med, at lov om visse  

 selskabers aflæggelse af årsregnskab m.v. træder i kraft for disse selskaber.
 Stk. 3.  (Udeladt).
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som landsdelenes  

 særlige forhold tilsiger.
 Lov nr. 283 af 9. juni 1982 indeholder følgende ikrafttrædelses- og  

 overgangsbestemmelser:
§ 2 Stk. 1.  Loven træder i kraft den 1. januar 1983.
 Stk. 2.  Dog træder § 1, nr. 43, 54-55, 69, 78 og 81, i  

 kraft dagen efter bekendtgørelsen i Lovtidende (* 4) og nr. 31 (* 5) den 1.  

 januar 1985.
Stk. 3.  Endvidere træder § 1, nr. 44 (* 6), i kraft den  

 1. januar 1988, og en på dette tidspunkt lovlig valgt revisor kan vedblive at  

 være selskabets revisor.
Revisorer, der efter 1. pkt. kan vælges som  

 selskabets revisor, kan afgive udtalelse om stiftelsesdokumentet og revidere  

 en eventuel åbningsbalance efter § 1, nr. 6. Hvis selskabets revisor ikke er  

 statsautoriseret eller registreret og ikke har den indsigt og erfaring med  

 hensyn til regnskabsvæsen og økonomiske forhold, som under hensyn til arten  

 og omfanget af selskabets virksomhed er nødvendig for hvervets udførelse, kan  

 fra lovens ikrafttræden, jfr. stk. 1, overregistrator dog fratage revisor  

 hvervet.
Overregistrator foranlediger i så fald en ny revisor udnævnt, og §  

 68 i lov om anpartsselskaber finder da tilsvarende anvendelse.
 Stk. 4.  § 1, nr. 2-8, finder ikke anvendelse, når  

 stiftelsesdokumentet er underskrevet inden ikrafttrædelsen af denne lov. § 1,  

 nr. 22 og 23, finder ikke anvendelse på kapitalforhøjelser, om hvilke der er  

 truffet beslutning før denne lovs ikraftrædelse.
§ 3 Lån eller sikkerhedsstillelse, der er ydet efter den hidtidige  

 anpartsselskabslovs § 84 omfattes ikke af § 1, nr. 54, § 84, stk. 4-5, og nr.  

 82, § 131, stk. 2. Dispositionerne skal afvikles som oprindelig aftalt, dog  

 senest inden 1. januar 1993.
§ 4 Stk. 1.  Anpartsselskaber, som er registreret før lovens  

 ikrafttræden, og som ikke er under likvidation eller konkursbehandling, samt  

 anpartsselskaber, der ikke er registreret, men anmeldt før lovens  

 ikrafttræden, skal inden den 1. januar 1985 bringe deres indskudskapital op  

 på det i § 1, nr. 1, nævnte mindstebeløb på 80.000 kr.
Mindstebeløbet skal  

 samtidig være fuldt indbetalt.
Hvis dette ikke er tilfældet, og  

 kapitalforholdene ikke berigtiges inden for en frist, der fastsættes af  

 overregistrator, foranlediger overregistrator selskabet opløst, om fornødent  

 efter reglerne i lov om anpartsselskaber § 86.
 Stk. 2.  På anpartsselskaber, der er registreret eller  

 anmeldt før lovens ikrafttræden med en indskudskapital på 30.000 kr., finder  

 § 1, nr. 57, anvendelse fra 1. januar 1985.
§ 5 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som landsdelens særlige  

 forhold tilsiger.
 Lov nr. 286 af 6. juni 1984 indeholder bl.a. følgende ikrafttrædelses- og  

 overgangsbestemmelser:
§ 65 Stk. 1.  Loven træder i kraft den 1. januar 1985.
 Stk. 2.  (Udeladt).
 Stk. 3.  Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 afvigelser, landsdelenes særlige forhold tilsiger.
 Lov nr. 53 af 20. februar 1985 indeholder følgende ikrafttrædelses- og  

 overgangsbestemmelser:
§ 2 Stk. 1.  Loven træder i kraft den 1. marts 1985.
 Stk. 2.  § 1, nr. 8, 22, 23 og 24, træder dog først i  

 kraft den 1. januar 1986 (* 7).
 Stk. 3.  I selskaber, hvor der er arbejdstagervalgte  

 bestyrelsesmedlemmer, afholdes valg i henhold til anpartsselskabslovens § 32,  

 stk. 6, 1. pkt., som affattet ved denne lovs § 1, nr. 8, første gang i  

 forbindelse med udløbet af valgperioden for de bestyrelsesmedlemmer og  

 suppleanter, der er valgt af arbejdstagerne.
§ 3 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som landsdelenes  

 særlige forhold tilsiger.
Industriministeriet, den 15. november  

 1985 Ib Stetter / Merete Rasmussen (* 1) §§ 78 og 79 er ophævet ved lov nr. 285 af 10. juni 1981 undtagen for  

 visse rederivirksomheder, jfr. § 3 i nævnte lov, der er gengivet i nærværende  

 lovbekendtgørelse. (* 2) Ordet »status« er en korrekturfejl for  

 »balance«, jfr. lov nr. 284 af 10. juni 1981 om visse selskabers  

 aflæggelse af årsregnskab m.v. (* 3) Den 29. januar 1981. (* 4) Bekendtgjort  

 i Lovtidende den 17. juni 1982. (* 5) Bestemmelsen om ikrafttrædelse den 1.  

 januar 1985 vedrører den ændrede affattelse af § 31, stk. 2 og 4. (* 6)  

 Bestemmelsen om ikrafttrædelse den 1. januar 1988 vedrører den ændrede  

 affattelse af § 64, stk. 2. (* 7) Bestemmelsen om ikrafttræden den 1. januar  

 1986 vedrører den ændrede affattelse af § 32, stk. 6 og § 136.
