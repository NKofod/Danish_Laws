Nr LSF 163 Forslag til Lov om visse civilretlige forhold m.v. ved pensionsopsparing i  

 pengeinstitutter Fremsat af justitsministeren (Bjørn Westh) den 17. januar 1996 Vedtaget ved tredjebehandling den 28. marts 1996 Lov nr. 293 af 24/04/1996 Kapitel 1 Lovens anvendelsesområde § 1. Loven gælder for opsparing i pensionsøjemed og rateopsparing  

 i pensionsøjemed i pengeinstitutter, når opsparingsordningen opfylder  

 betingelserne for skattemæssig begunstigelse i afsnit I, kapitel 1, i lov om  

 beskatningen af pensionsordninger m.v. (pensionsbeskatningsloven).
 Stk. 2. Ved et pengeinstitut forstås i denne lov et institut,  

 hvori der kan oprettes pensionsordninger som nævnt i stk. 1, jf.  

 pensionsbeskatningslovens § 11 A og § 12.
Kapitel 2 Indsættelse af begunstigede § 2. Kontohaveren kan såvel ved opsparingsordningens oprettelse  

 som senere indsætte en begunstiget.
I så tilfælde udbetales de opsparede  

 midler umiddelbart til denne i tilfælde af kontohaverens død.
Stk. 2. Kontohaveren kan tilbagekalde indsættelsen, hvis der ikke  

 over for den begunstigede er givet afkald herpå.
Kontohaverens ret til at  

 tilbagekalde begunstigelsen går ikke over på den pågældendes arvinger eller  

 dødsbo.
 § 3. Indsættelse af en begunstiget og tilbagekaldelse af sådan  

 indsættelse er kun gyldig, såfremt den skriftligt meddeles pengeinstituttet  

 eller optages i eller påtegnes pensionsopsparingsaftalen af pengeinstituttet.
 § 4. Når ingen begunstiget er indsat og de opsparede midler skal  

 udbetales ved kontohaverens død, tilfalder midlerne dødsboet.
Stk. 2. Har kontohaveren indsat en begunstiget, som ikke er  

 tvangsarving, og efterlades ægtefælle, livsarvinger eller arveberettigede  

 adoptivbørn eller disses livsarvinger, skal de opsparede midler, for så vidt  

 angår de nævnte personers ret til boslod og tvangsarvelod, behandles som  

 tilhørende dødsboet og som tillagt den begunstigede ved testamente.
Dette  

 gælder dog ikke, såfremt kontohaveren har givet afkald på sin ret til at  

 tilbagekalde indsættelsen af den begunstigede.
Stk. 3. Har nogen, forinden de opsparede midler i medfør af § 2 er  

 udbetalt til den begunstigede, over for pengeinstituttet ved forevisning af  

 vielsesattest, skifteudskrift eller lignende behørigt godtgjort at høre til  

 de i stk. 2 nævnte efterladte og i denne egenskab gjort indsigelse mod, at  

 sådan udbetaling sker, må pengeinstituttet ikke udbetale de opsparede midler,  

 forinden det ved forlig eller retslig afgørelse mellem den begunstigede og de  

 efterladte er afgjort, hvem der har ret til de opsparede midler.
Dog har  

 pengeinstituttet altid ret til at udbetale til den begunstigede indtil en  

 tredjedel af de opsparede midler eller, såfremt den pågældende sørger for  

 kontohaverens begravelse, et passende beløb til dækning af udgifterne herved.
 § 5. Ved fortolkning af de bestemmelser, hvorved en begunstiget  

 indsættes, gælder, hvis ikke andet fremgår af omstændighederne, reglerne i  

 stk. 2-5, når de opsparede midler skal udbetales ved kontohaverens død.
 Stk. 2. Er kontohaverens ægtefælle indsat som begunstiget, er det  

 den ægtefælle, med hvem kontohaveren ved sin død levede i ægteskab, der anses  

 som begunstiget.
 Stk. 3. Har kontohaveren indsat sine børn som begunstigede, anses  

 den pågældendes livsarvinger, derunder adoptivbørn og disses livsarvinger,  

 som begunstigede hver for den andel, arveloven tildeler vedkommende.
 Stk. 4. Er kontohaverens arvinger indsat som begunstigede, tager  

 enhver af dem del i de opsparede midler efter det forhold, hvori den  

 pågældende i henhold til testamente eller loven er arveberettiget efter  

 kontohaveren.
 Stk. 5. Har kontohaveren indsat sine »nærmeste  

 pårørende« som begunstigede, anses den pågældendes ægtefælle som indsat  

 eller, hvis sådan ikke efterlades, den pågældendes børn eller, hvis ej heller  

 sådanne efterlades, den pågældendes arvinger, jf. reglerne i stk. 2-4.
 § 6. Er en bestemt person indsat som begunstiget, bortfalder  

 begunstigelsen, hvis de opsparede midler skal udbetales ved eller efter  

 kontohavers død og den begunstigede ikke overlever denne.
 § 7. Skal efter aftalen de opsparede midler udbetales, enten når  

 kontohaveren dør, eller mens den pågældende lever, anses indsættelse af en  

 begunstiget som kun gældende for dødsfaldet.
 § 8. Indsættelse af en begunstiget medfører ingen indskrænkninger  

 i kontohaverens ret til at forlange værdien af opsparingsordningen udbetalt.
 Stk. 2. Har kontohaveren over for den begunstigede givet afkald på  

 at tilbagekalde begunstigelsen, anses den pågældende også for at have  

 fraskrevet sig retten til uden den begunstigedes samtykke at råde således  

 over opsparingsordningen, at den begunstigedes ret derved indskrænkes eller  

 forspildes.
 § 9. Så længe pensionsbegivenheden ikke er indtrådt, kan den  

 begunstigede, selv om begunstigelsen er gjort uigenkaldelig, ikke overdrage,  

 pantsætte eller på anden måde råde over sit krav.
 § 10. Fremgår det af en rateopsparingsordning, at de opsparede  

 midler ikke skal udbetales umiddelbart ved den pågældendes død, men først på  

 et senere tidspunkt, indtræder den begunstigede, såfremt intet andet fremgår  

 af forholdet, ved kontohaverens død i dennes ret efter aftalen.
Kapitel 3 Kreditorforfølgning § 11. Hverken kontohaverens eller den begunstigedes ret over for  

 pengeinstituttet kan gøres til genstand for retsforfølgning fra deres  

 kreditorers side, jf. dog § 12.
 § 12. Kommer kontohaveren under konkurs, og findes det, at den  

 pågældende i løbet af de sidste 3 år inden fristdagen til betaling af indskud  

 på en opsparingsordning omfattet af denne lov har anvendt et efter den  

 pågældendes formuetilstand på det tidspunkt, betalingen fandt sted,  

 uforholdsmæssigt stort beløb, kan konkursboet over for pengeinstituttet  

 forlange, at det for meget erlagte indbetales i boet, for så vidt det kan  

 udredes af opsparingsordningens værdi.
 Stk. 2. Er de opsparede midler forfaldne uden at være udbetalt  

 inden fristdagen, eller forfalder de under konkursbehandlingen, kan  

 konkursboet under de i stk. 1 nævnte betingelser forlange en tilsvarende del  

 af de opsparede midler indbetalt til boet.
Stk. 3. Stk. 1 og 2 gælder, uanset om der er indsat en  

 begunstiget, og uanset om kontohaveren har forpligtet sig til ikke at  

 tilbagekalde begunstigelsen.
Har den begunstigede betalt vederlag for  

 indsættelsen, er den pågældende berettiget til af boet at kræve dette  

 tilbage.
Såfremt den begunstigede har fået udbetalt de opsparede midler, kan  

 boet gøre kravet gældende mod denne.
Kapitel 4 Ikrafttræden m.v.
 § 13. Loven træder i kraft den 1. juli 1996.
 Stk. 2. § 12 finder kun anvendelse på pensionsaftaler, som er  

 indgået efter lovens ikrafttræden.
 Stk. 3. § 15 finder kun anvendelse på pensionsaftaler, som er  

 indgået før lovens ikrafttræden, når udbetalingstidspunktet er fastsat til  

 den 1. juli 1996 eller senere.
 § 14. I lov om beskatningen af pensionsordninger m.v., jf.  

 lovbekendtgørelse nr. 683 af 9. august 1995, som ændret senest ved lov nr.  

 1106 af 20. december 1995, foretages følgende ændringer:
 1. § 11 A, stk. 1, nr. 6, affattes således:
»6. Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste pårørende«,  

 jf. § 5, stk. 5, i lov om visse civilretlige forhold m.v. ved  

 pensionsopsparing i pengeinstitutter, eller kontohaverens ægtefælle, herunder  

 fraskilt ægtefælle, eller livsarvinger, herunder stedbørn og disses  

 livsarvinger.' 2. § 12, stk. 1, nr. 4, affattes således:
»4. Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste pårørende«,  

 jf. § 5, stk. 5, i lov om visse civilretlige forhold m.v. ved  

 pensionsopsparing i pengeinstitutter, eller kontohaverens ægtefælle, herunder  

 fraskilt ægtefælle, eller livsarvinger, herunder stedbørn og disses  

 livsarvinger.' § 15. I lov om rettens pleje, jf. lovbekendtgørelse nr. 905 af 10.  

 november 1992, som ændret senest ved § 8 i lov nr. 1091 af 20. december 1995,  

 foretages følgende ændring:
 1. § 512, stk. 3, 2. pkt., affattes således:
»Reglerne om fritagelse for retsforfølgning i lov om tilsyn med  

 pensionskasser samt i lov om forsikringsaftaler og lov om visse civilretlige  

 forhold m.v. ved pensionsopsparing i pengeinstitutter berøres ikke  

 heraf.« § 16. Loven gælder ikke for Færøerne og Grønland, men kan med  

 undtagelse af §§ 14 og 15 ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Oprindeligt fremsat forslag Kapitel 1 Lovens anvendelsesområde § 1. Loven gælder for opsparing i pensionsøjemed og rateopsparing  

 i pensionsøjemed i pengeinstitutter, når opsparingsordningen opfylder  

 betingelserne for skattemæssig begunstigelse i afsnit I, kapitel 1, i lov om  

 beskatningen af pensionsordninger m.v. (pensionsbeskatningsloven).
 Stk. 2. Ved et pengeinstitut forstås i denne lov et institut,  

 hvori der kan oprettes pensionsordninger, som nævnt i stk. 1 jf.  

 pensionsbeskatningslovens § 11 A og § 12.
Kapitel 2 Indsættelse af begunstigede § 2. Kontohaveren kan såvel ved opsparingsordningens oprettelse  

 som senere indsætte en begunstiget.
I så tilfælde udbetales de opsparede  

 midler umiddelbart til denne i tilfælde af kontohaverens død.
Stk. 2. Kontohaveren kan tilbagekalde indsættelsen, hvis der ikke  

 over for den begunstigede er givet afkald herpå.
Kontohaverens ret til at  

 tilbagekalde begunstigelsen går ikke over på den pågældendes arvinger eller  

 dødsbo.
 § 3. Indsættelse af en begunstiget og tilbagekaldelse af sådan  

 indsættelse er kun gyldig, såfremt den skriftligt meddeles pengeinstituttet  

 eller optages i eller påtegnes pensionsopsparingsaftalen af pengeinstituttet.
 § 4. Når ingen begunstiget er indsat, og de opsparede midler skal  

 udbetales ved kontohaverens død, tilfalder midlerne dødsboet.
Stk. 2. Har kontohaveren indsat en begunstiget, som ikke er  

 tvangsarving, og efterlades ægtefælle, livsarvinger eller arveberettigede  

 adoptivbørn eller disses livsarvinger, skal de opsparede midler for så vidt  

 angår de nævnte personers ret til boslod og tvangsarvelod behandles som  

 tilhørende dødsboet og som tillagt den begunstigede ved testamente.
Dette  

 gælder dog ikke, såfremt kontohaveren har givet afkald på sin ret til at  

 tilbagekalde indsættelsen af den begunstigede.
Stk. 3. Har nogen, forinden de opsparede midler i medfør af § 2 er  

 udbetalt til den begunstigede, over for pengeinstituttet ved forevisning af  

 vielsesattest, skifteudskrift eller lignende behørigt godtgjort at høre til  

 de i stk. 2 nævnte efterladte og i denne egenskab gjort indsigelse mod, at  

 sådan udbetaling sker, må pengeinstituttet ikke udbetale de opsparede midler,  

 forinden det ved forlig eller retslig afgørelse mellem den begunstigede og de  

 efterladte er afgjort, hvem der har ret til de opsparede midler.
Dog har  

 pengeinstituttet altid ret til at udbetale til den begunstigede indtil en  

 tredjedel af de opsparede midler eller, såfremt den pågældende sørger for  

 kontohaverens begravelse, et passende beløb til dækning af udgifterne herved.
 § 5. Ved fortolkning af de bestemmelser, hvorved en begunstiget  

 indsættes, gælder, hvis ikke andet fremgår af omstændighederne, reglerne i  

 stk. 2-5, når de opsparede midler skal udbetales ved kontohaverens død.
 Stk. 2. Er kontohaverens ægtefælle indsat som begunstiget, er det  

 den ægtefælle, med hvem kontohaveren ved sin død levede i ægteskab, der anses  

 som begunstiget.
 Stk. 3. Har kontohaveren indsat sine børn som begunstigede, anses  

 den pågældendes livsarvinger, derunder adoptivbørn og disses livsarvinger,  

 som begunstigede hver for den andel, arveloven tildeler vedkommende.
 Stk. 4. Er kontohaverens arvinger indsat som begunstigede, tager  

 enhver af dem del i de opsparede midler efter det forhold, hvori den  

 pågældende i henhold til testamente eller loven er arveberettiget efter  

 kontohaveren.
 Stk. 5. Har kontohaveren indsat sine »nærmeste  

 pårørende« som begunstigede, anses den pågældendes ægtefælle som indsat,  

 eller hvis sådan ikke efterlades, den pågældendes børn, eller hvis ej heller  

 sådanne efterlades, den pågældendes arvinger, jf. reglerne i stk. 2-4.
 § 6. Er en bestemt person indsat som begunstiget, bortfalder  

 begunstigelsen, hvis de opsparede midler skal udbetales ved eller efter  

 kontohavers død, og den begunstigede ikke overlever denne.
 § 7. Skal efter aftalen de opsparede midler udbetales, enten når  

 kontohaveren dør, eller mens den pågældende lever, anses indsættelse af en  

 begunstiget som kun gældende for dødsfaldet.
 § 8. Indsættelse af en begunstiget medfører ingen indskrænkninger  

 i kontohaverens ret til at forlange værdien af opsparingsordningen udbetalt.
 Stk. 2. Har kontohaveren over for den begunstigede givet afkald på  

 at tilbagekalde begunstigelsen, anses den pågældende også for at have  

 fraskrevet sig retten til uden den begunstigedes samtykke at råde således  

 over opsparingsordningen, at den begunstigedes ret derved indskrænkes eller  

 forspildes.
 § 9. Så længe pensionsbegivenheden ikke er indtrådt, kan den  

 begunstigede, selv om begunstigelsen er gjort uigenkaldelig, ikke overdrage,  

 pantsætte eller på anden måde råde over sit krav.
 § 10. Fremgår det af en rateopsparingsordning, at de opsparede  

 midler ikke skal udbetales umiddelbart ved den pågældendes død, men først på  

 et senere tidspunkt, indtræder den begunstigede, såfremt intet andet fremgår  

 af forholdet, ved kontohaverens død i dennes ret efter aftalen.
Kapitel 3 Kreditorforfølgning § 11. Hverken kontohaverens eller den begunstigedes ret over for  

 pengeinstituttet kan gøres til genstand for retsforfølgning fra deres  

 kreditorers side, jf. dog § 12.
 § 12. Kommer kontohaveren under konkurs, og findes det, at den  

 pågældende i løbet af de sidste 3 år inden fristdagen til betaling af indskud  

 på en opsparingsordning omfattet af denne lov har anvendt et efter den  

 pågældendes formuetilstand på det tidspunkt, betalingen fandt sted,  

 uforholdsmæssigt stort beløb, kan konkursboet over for pengeinstituttet  

 forlange, at det for meget erlagte indbetales i boet, for så vidt det kan  

 udredes af opsparingsordningens værdi.
 Stk. 2. Er de opsparede midler forfaldne uden at være udbetalt  

 inden fristdagen, eller forfalder de under konkursbehandlingen, kan  

 konkursboet under de i stk. 1 nævnte betingelser forlange en tilsvarende del  

 af de opsparede midler indbetalt til boet.
Stk. 3. Stk. 1 og 2 gælder, uanset om der er indsat en  

 begunstiget, og uanset om kontohaveren har forpligtet sig til ikke at  

 tilbagekalde begunstigelsen.
Har den begunstigede betalt vederlag for  

 indsættelsen, er den pågældende berettiget til af boet at kræve dette  

 tilbage.
Såfremt den begunstigede har fået udbetalt de opsparede midler, kan  

 boet gøre kravet gældende mod denne.
Kapitel 4 Ikrafttræden m.v.
 § 13. Loven træder i kraft den 1. juli 1996.
 Stk. 2. § 12 finder kun anvendelse på pensionsaftaler, som er  

 indgået efter lovens ikrafttræden.
 Stk. 3. § 15 finder kun anvendelse på pensionsaftaler, som er  

 indgået før lovens ikrafttræden, når udbetalingstidspunktet er fastsat til  

 den 1. juli 1996 eller senere.
 § 14. I lov om beskatningen af pensionsordninger m.v., jf.  

 lovbekendtgørelse nr. 683 af 9. august 1995, som ændret senest ved lov nr.  

 1106 af 20. december 1995, foretages følgende ændringer:
 1. § 11 A, stk. 1, nr. 6, affattes således:
» 6. Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste pårørende«,  

 jf. § 5, stk. 5, i lov om visse civilretlige forhold m.v. ved  

 pensionsopsparing i pengeinstitutter, eller kontohaverens ægtefælle, herunder  

 fraskilt ægtefælle, eller livsarvinger, herunder stedbørn og disses  

 livsarvinger.' 2. § 12, stk. 1, nr. 4, affattes således:
» 4. Der kan ikke træffes bestemmelse om udbetaling efter  

 kontohaverens død til andre end kontohaverens »nærmeste pårørende«,  

 jf. § 5, stk. 5, i lov om visse civilretlige forhold m.v. ved  

 pensionsopsparing i pengeinstitutter, eller kontohaverens ægtefælle, herunder  

 fraskilt ægtefælle, eller livsarvinger, herunder stedbørn og disses  

 livsarvinger.' § 15. I lov om rettens pleje, jf. lovbekendtgørelse nr. 905 af 10.  

 november 1992, som ændret senest ved lov nr. 903 af 29. november 1995,  

 foretages følgende ændring:
 1. § 512, stk. 3, 2. pkt., affattes således:
»Reglerne om fritagelse for retsforfølgning i lov om tilsyn med  

 pensionskasser samt i lov om forsikringsaftaler og lov om visse civilretlige  

 forhold m.v. ved pensionsopsparing i pengeinstitutter berøres ikke  

 heraf.« § 16. Loven gælder ikke for Færøerne og Grønland, men kan med  

 undtagelse af §§ 14 og 15 ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning.
Lovforslaget har til formål at lovfæste nogle civilretlige regler om  

 pensionsordninger i pengeinstitutter.
Det drejer sig om indsættelse af  

 begunstigede og retsvirkningerne heraf i forhold til kontohaverens arvinger  

 ved kontohaverens død.
Det drejer sig endvidere om at regulere forholdet  

 omkring kreditorforfølgning.
De foreslåede regler svarer i det væsentlige til bestemmelserne i  

 forsikringsaftalelovens §§ 102-110 og §§ 116-117 om indsættelse af  

 begunstigede og kreditorforfølgning.
I retspraksis har man i vidt omfang  

 anvendt disse regler analogt på pensionsopsparing i pengeinstitutter.
 Lovforslaget indeholder endvidere en ændring af pensionsbeskatningslovens  

 regler om, hvem der kan indsættes som begunstiget i de omhandlede ordninger.
 2. Baggrunden for lovforslaget.
I dag er den altovervejende del af pensionsopsparingerne i  

 pengeinstitutter kapital- og ratepensionsopsparinger.
Det skal i den  

 forbindelse bemærkes, at det samlede indestående på kapital- og  

 ratepensionskonti er stadig stigende, og at det samlede indestående ved  

 udgangen af 1994 udgjorde ca. 115 milliarder kr.
 Disse pensionsordninger varetager samme forsørgelseshensyn og  

 pensionsformål, som opnås ved tegning af bl.a. kapitalforsikringer.
 Det er således Justitsministeriets opfattelse, at der er samme behov for  

 at sikre, at pensionsmidlerne kommer de begunstigede til gode i tilfælde af  

 dødsfald, og at der foretages en effektiv beskyttelse mod  

 kreditorforfølgning, så længe pensionsretten ikke er aktuel.
For kapitalforsikringer er der i forsikringsaftaleloven regler om  

 indsættelse af begunstigede og regler om forbud mod kreditorforfølgning.
I  

 retspraksis er disse regler i vidt omfang anvendt analogt på kapital- og  

 ratepensionsopsparing i pengeinstitutter.
 Finansrådet har over for Justitsministeriet peget på, at den omstændighed,  

 at disse pensionsordninger ikke er lovreguleret, giver anledning til en vis  

 uklarhed om det retlige grundlag.
 På den baggrund er lovforslaget udformet med henblik på at sikre  

 parallelitet til forsikringsaftalelovens regler om indsættelse af  

 begunstigede og kreditorforfølgning, således at der skabes sikkerhed for, at  

 der i det væsentlige gælder samme regler på disse områder.
Finansrådet har tillige henledt opmærksomheden på, at der er behov for  

 indførelse af regler, der på en rimelig måde løser spørgsmålet om skifte af  

 pensionsretten i tilfælde af separation, skilsmisse og bosondring samt i  

 tilfælde af pensionsopsparerens død.
Det kan i den forbindelse oplyses, at  

 spørgsmålet om deling af pensionsrettigheder i forbindelse med skifte vil  

 blive overvejet af Justitsministeriet på grundlag af et oplæg fra  

 Advokatrådet, der i løbet af kort tid vil blive sendt til høring.
Reglerne om  

 disse spørgsmål er bl.a. på denne baggrund ikke medtaget i dette lovforslag.
 3. Lovforslagets indhold.
 3.1. Lovforslagets anvendelsesområde.
Der er i det væsentlige tale om en overførsel af reglerne i  

 forsikringsaftalelovens §§ 102-110 og §§ 116-117 vedrørende kapitalforsikring  

 til pensionsopsparing i pengeinstitutter.
Herved sikres parallelitet mellem  

 de gældende regler for pensionsopsparing i forsikringsselskaber og reglerne  

 for pensionsopsparing i pengeinstitutter.
Baggrunden for, at man i 1930 indførte regler om forsikringsaftaler, var,  

 at man bl.a. ønskede i lovform at samle de retsregler, der er særlige for  

 forsikringsaftalen i modsætning til andre formueretlige aftaler.
Selv om de  

 almindelige forsikringsvilkår regulerede mange forhold mellem  

 forsikringstager og forsikringsselskab, indeholdt de langt fra regler om alle  

 de spørgsmål, som retsforholdet mellem parterne kunne foranledige, ligesom  

 vilkårene ikke altid var lige tydelige.
Der var derfor behov for regler i  

 forsikringsaftaleloven, som ville virke udfyldende og fortolkende på området.  

 Man fandt endvidere, at sociale hensyn, herunder forsørgelsesmæssige hensyn,  

 talte for at sikre livsforsikringerne mod kreditorforfølgelse, og at denne  

 beskyttelse skulle gælde, lige indtil forsikringen var udbetalt.
 Justitsministeriet har fundet det hensigtsmæssigt og i overensstemmelse  

 med gældende ret på området i videst muligt omfang at sikre parallelitet til  

 forsikringsaftalelovens regler.
I dag er der i pengeinstitutterne etableret selvpensioneringskonti,  

 indeksordninger samt kapital- og ratepensionsordninger.
Idet  

 pengeinstitutternes pensionsprodukter i dag i al væsentlighed består af  

 kapital- og ratepensionskonti, er det fundet hensigtsmæssigt, at forslaget  

 alene omfatter disse pensionsformer.
 For så vidt angår selvpensionerings- og indeksordninger gælder der visse  

 særlige regler i lovgivningen, som medfører, at de foreslåede regler på de  

 pågældende områder ikke vil kunne finde analog anvendelse.
 Indeksopsparinger er således reguleret af pensionsbeskatningslovens § 15  

 samt lov om pristalsreguleret alderdomsforsikring og alderdomsopsparing, jf.  

 lovbekendtgørelse nr. 581 af 27. juni 1994. Det fremgår bl.a. af sidstnævnte  

 lov, at der ikke kan foretages kreditorforfølgning mod indeksopsparingen, og  

 at interessenten ikke kan overdrage, pantsætte eller på anden måde råde over  

 rettighederne i henhold til indekskontrakten.
 Ved dødsfald skal indeksopsparingen udbetales til dødsboet, jf.  

 bekendtgørelse nr. 896 af 31. oktober 1994. Der er således ikke adgang til at  

 indsætte begunstigede i ordningen.
Selvpensionskonti er reguleret af pensionsbeskatningslovens § 51 samt  

 bekendtgørelse nr. 776 af 20. november 1986 om børneopsparing og  

 selvpensionering.
Det følger heraf, at kontohaveren ikke i bindingsperioden  

 er berettiget til at overdrage kontoen til eje eller pant, og at indeståendet  

 ved død skal frigives til den, der ifølge skifteudskriften er berettiget til  

 indeståendet, dvs. dødsboet.
Der er således ikke mulighed for at indsætte  

 begunstigede i ordningen.
Justitsministeriet har lagt vægt på at finde en forholdsvis præcis  

 afgrænsning af lovens anvendelsesområde samtidig med, at man med sikkerhed  

 får inddraget langt den overvejende del af de i praksis forekommende  

 pensionsordninger under denne regulering.
Derfor har Justitsministeriet  

 fundet det hensigtsmæssigt, at lovforslaget alene omfatter de kapital- og  

 ratepensionsopsparingsordninger, som opfylder betingelserne for at nyde  

 skattemæssig begunstigelse efter pensionsbeskatningsloven.
Der er således  

 ikke i lovforslaget medtaget nogen definition af begreberne en kapital- og  

 ratepensionsopsparing, idet man følger definitionerne af en kapital- og  

 rateopsparing i pensionsbeskatningsloven.
Lovforslaget ændrer ikke  

 pensionsbeskatningslovens regler om kapital- og  

 ratepensionsopsparingsordninger bortset fra, hvad der følger af lovforslagets  

 § 14, jf. nedenfor.
Lovforslagets bestemmelser er parallelle til  

 forsikringsaftaleloven.
Forsikringsaftaleloven vedrører både  

 fradragsberettigede og ikke-fradragsberettigede ordninger.
Dette forhold gør,  

 at man ikke af lovforslagets bestemmelser kan udlede, hvilke krav til de  

 fradragsberettigede ordninger, der stilles i pensionsbeskatningsloven.
Ifølge § 11 A i lovbekendtgørelse nr. 683 af 9. august 1995 om  

 beskatningen af pensionsordninger m.v. er en rateopsparing defineret som en  

 opsparing i pensionsøjemed, der skal indeholde bestemmelse om, at det  

 opsparede pensionsbeløb udbetales i rater over mindst 10 år, og at rater, der  

 kommer til udbetaling, mens kontohaveren lever, skal udbetales til denne.
Det  

 fremgår endvidere af bestemmelsen, at opsparingen skal være påbegyndt før  

 kontohaverens fyldte 55. år i et pengeinstitut, der af Finanstilsynet er  

 meddelt tilladelse til at drive pengeinstitutvirksomhed her i landet, eller i  

 et udenlandsk kreditinstitut, der efter tilladelse i et andet land inden for  

 De Europæiske Fællesskaber udøver virksomhed her i landet gennem en filial,  

 jf. lov om banker og sparekasser m.v. § 6 a, stk. 1-4, eller med  

 skatteministerens godkendelse i en anden institution her i landet.
Vilkårene  

 for ordningen, herunder indbetalingsperioden og størrelsen af det årlige  

 indskud, skal fastsættes i en aftale mellem pengeinstituttet og kontohaveren  

 samt dennes arbejdsgiver, såfremt arbejdsgiveren bidrager til ordningen.  

 Adgangen til at foretage indskud til en rateopsparing i pensionsøjemed  

 ophører med udgangen af det kalenderår, der ligger forud for det år, hvori  

 første rateudbetaling vil finde sted.
Det fremgår tillige af bestemmelsen, at  

 der til ordningen skal være knyttet en bestemmelse om betaling i tilfælde af  

 kontohaverens død, ligesom der ikke kan aftales senere udbetaling for sidste  

 rate end det kalenderår, hvori kontohaveren fylder 80 år.
Ifølge § 12 i pensionsbeskatningsloven er en kapitalopsparing defineret  

 som en opsparing i pensionsøjemed, der skal være påbegyndt før kontohaverens  

 fyldte 60. år i et pengeinstitut, der af Finanstilsynet er meddelt tilladelse  

 til at drive pengeinstitutvirksomhed her i landet, eller i et udenlandsk  

 kreditinstitut, der efter tilladelse i et andet land inden for De Europæiske  

 Fællesskaber udøver virksomhed her i landet gennem en filial, jf. lov om  

 banker og sparekasser m.v. § 6 a, stk. 1-4, eller med skatteministerens  

 godkendelse i en anden institution her i landet.
De opsparede midler skal  

 indsættes på indlånskonto i det pågældende pengeinstitut m.v.
Det fremgår  

 tillige af § 12, at der skal være truffet bestemmelse om udbetaling i  

 tilfælde af kontohaverens død, ligesom der til kontoen skal være knyttet  

 bestemmelse om, at udbetaling til kontohaveren sker tidligst ved det fyldte  

 60. år, medmindre lavere aldersgrænse er godkendt af Ligningsrådet, og senest  

 ved det fyldte 70. år.
I pensionsbeskatningslovens § 11 A, stk. 1, nr. 6, og i § 12, stk. 1, nr.  

 4, er der om henholdsvis rate- og kapitalopsparing bestemt, at der ikke kan  

 træffes bestemmelse om udbetaling efter kontohaverens død til andre end  

 dennes ægtefælle, herunder fraskilt ægtefælle, eller livsarvinger, herunder  

 stedbørn og disses livsarvinger.
Denne kreds af begunstigede er i dette  

 lovforslag foreslået udvidet.
Det følger af lovforslagets § 14, at det  

 tillige skal være muligt at indsætte kontohaverens nærmeste pårørende som  

 begunstiget ved skattebegunstigede kapital- og ratepensionsopsparinger.  

 Herved sikres der parallelitet mellem de foreslåede civilretlige regler og  

 pensionsbeskatningslovens regler om indsættelse af begunstigede i kapital- og  

 ratepensioner.
 Det følger af lovforslagets § 1, at en kapital- eller  

 ratepensionsopsparing er omfattet af lovforslaget, når opsparingen nyder  

 skattemæssig begunstigelse i henhold til pensionsbeskatningslovens regler.  

 Det betyder f.eks., at en pensionsordning ikke er omfattet af lovforslaget,  

 hvis der som begunstiget er indsat en anden personkreds end angivet i  

 pensionsbeskatningslovens § 11 A og § 12, idet ordningen da ikke længere vil  

 være skattebegunstiget efter pensionsbeskatningslovens regler.
Det fremgår tillige af lovforslagets § 1, hvad der skal forstås ved et  

 pengeinstitut.
Definitionen henviser til den opregning, der findes i  

 pensionsbeskatningslovens § 11 A og § 12 for rate- og kapitalopsparing.
 3.2. Indsættelse af begunstigede.
Spørgsmålet om indsættelse af begunstigede har tidligere været drøftet i  

 Justitsministeriets ægteskabsudvalg, som i betænkning V (nr. 501/1968)  

 udarbejdede et udkast til lov om opsparing og kapitalforsikring i  

 pensionsøjemed.
En civilretlig regulering af spørgsmålet om indsættelse af  

 begunstigede og unddragelse fra kreditorforfølgning blev foretaget i dette  

 lovudkast.
Efter lovforslaget blev der bl.a. åbnet mulighed for, at der kunne  

 indsættes begunstigede i pensionsordninger i pengeinstitutter.
Der fremgår af bemærkningerne i betænkningen til bestemmelserne om  

 indsættelse af begunstigede, at man for pensionsopsparingsordningernes  

 vedkommende i praksis i vidt omfang forsøgte at overføre de regler, der  

 gælder for forsikringsaftaler, ved indsættelse af særlige standardvilkår i  

 aftalerne.
Det fremgår endvidere af bemærkningerne, at det var uafklaret,  

 hvorvidt disse klausuler blev respekteret af afdødes kreditorer og arvinger.  

 Spørgsmålet havde kun foreligget til afgørelse for domstolene i et enkelt  

 tilfælde, hvor man fandt, at principperne i forsikringsaftalelovens § 102,  

 jf. § 104, kunne finde anvendelse på en kontrakt, hvor afdødes ægtefælle var  

 indsat som begunstiget, således at enken i henhold hertil måtte anses  

 berettiget til udbetaling af kontoens indestående uden om boet.
Ægteskabsudvalget tilsluttede sig denne vurdering, hvilket fremgår af  

 ovennævnte lovudkast, hvor der blev givet kontohaveren mulighed for at træffe  

 bestemmelse om, hvem der i tilfælde af kontohaverens død skulle have  

 kapitalen udbetalt.
Det fremgik af lovudkastet, at såfremt kontohaveren havde  

 truffet en sådan bestemmelse, fandt forsikringsaftalelovens §§ 102-106  

 tilsvarende anvendelse.
 Spørgsmålet om, hvorvidt det er en begunstigelsesindsættelse at træffe  

 bestemmelse om, hvem der ved kontohaverens død skal ske udbetaling til fra en  

 opsparingsordning, som er omfattet af pensionsbeskatningsloven, blev  

 behandlet i en dom, der er afsagt af Østre Landsret i 1992.
 Østre Landsret fandt, at en bestemmelse i en kapitalopsparing om  

 udbetaling til en efterlevende ægtefælle, som er nævnt i  

 pensionsbeskatningslovens § 12, stk. 1, nr. 4, var en  

 begunstigelsesindsættelse af en sådan karakter, at det opgjorte beløb på  

 kapitalpensionskontoen efter princippet i forsikringsaftalelovens § 102  

 skulle udbetales uden om dødsboet til ægtefællen.
Der var i sagen tale om et offentligt gældsfragåelsesbo, som således ikke  

 fik andel i det på pensionskontoen indestående beløb, idet beløbet tilfaldt  

 den begunstigede uden om dødsboet.
Det betyder, at afdødes arvinger og  

 kreditorer var afskåret fra at søge dækning i det indestående beløb på  

 kapitalpensionskontoen.
Ved dommen er begunstigede i kapital- og ratepensionsopsparinger, der er  

 omfattet af pensionsbeskatningsloven, blevet ligestillet med begunstigede i  

 livs- og ulykkesforsikringer.
Dommen kan ses som udtryk for en regel om, at  

 forsikringsaftalelovens regler om begunstigelsesindsættelser og  

 retsvirkningerne heraf kan anvendes analogt på begunstigelsesindsættelser i  

 kapital- og ratepensionsopsparinger, der er omfattet af  

 pensionsbeskatningsloven.
Efter vedtagelsen af de nye regler om en boafgift (lov nr. 426 af 14. juni  

 1995 om afgift af dødsboer og gaver) vil en udbetaling til en begunstiget  

 uden om boet betyde, at pensionsordninger m.v. bliver afgiftsbelagt fra  

 første krone.
For pensionsordninger m.v., der indgår i boet, vil boet have et  

 bundfradrag på 180.000 kr. (95-tal). For ægtefæller, der ikke er skilt eller  

 separerede, er der dog ingen afgiftspligt.
 3.3. Genkaldelig og uigenkaldelig begunstigelse.
 Pengeinstitutterne har hidtil i praksis ikke anerkendt, at der kan  

 foretages uigenkaldelige begunstigelser, idet man har været i tvivl om,  

 hvorvidt sådanne klausuler har kunnet indsættes uden udtrykkelig lovhjemmel.
I lovforslagets § 2 foreslås det, at kontohaveren såvel ved oprettelsen af  

 en pensionsopsparing som senere kan indsætte en begunstiget.
Der er endvidere  

 åbnet mulighed for at gøre begunstigelsen uigenkaldelig.
Med denne  

 bestemmelse er der sikret parallelitet til reglerne i forsikringsaftalelovens  

 § 102 om indsættelse af begunstigede i kapitalforsikringer.
Ved kontohaveren  

 forstås den, der med pengeinstituttet har indgået aftale om oprettelse af en  

 kapital- eller rateopsparing.
Ved en begunstigelse, der ikke er gjort uigenkaldelig, forstås, at den  

 frit kan tilbagekaldes af kontohaveren.
Så længe pensionsbegivenheden ikke er  

 indtrådt, medfører indsættelse af en begunstiget normalt ingen retsvirkninger  

 for kontohaveren.
Kontohaveren har således ret til at forlange værdien af  

 pensionsordningen udbetalt.
Retten til at tilbagekalde en genkaldelig  

 begunstigelse går dog ikke over på kontohaverens arvinger eller dødsbo.
Ved uigenkaldelighed forstås, at pensionsopspareren er afskåret fra senere  

 at tilbagekalde løftet.
Pensionsopspareren har ved indsættelse af en  

 uigenkaldeligt begunstiget tillige fraskrevet sig retten til uden den  

 begunstigedes samtykke at råde således over opsparingen, at den begunstigedes  

 ret derved indskrænkes eller forspildes.
 Det nævnes direkte i lovforslagets § 8, hvilke muligheder kontohaveren har  

 for at råde over pensionsordningen i tilfælde, hvor der er indsat henholdsvis  

 en genkaldeligt begunstiget og en uigenkaldeligt begunstiget.
I lovforslagets § 9 foreslås det, at den begunstigede ikke kan overdrage,  

 pantsætte eller på anden måde råde over sit krav, så længe  

 pensionsbegivenheden ikke er indtrådt.
Dette gælder, uanset om begunstigelsen  

 er genkaldelig eller uigenkaldelig.
Denne regel er begrundet i, at den  

 begunstigedes ret er ganske usikker og derfor meget dårligt egnet til at  

 udnytte økonomisk.
Derudover antages det normalt at være i strid med  

 pensionsopsparerens hensigt, at den begunstigede disponerer over retten.
I  

 konsekvens heraf følger det af lovforslagets § 11, at den begunstigedes ret  

 heller ikke kan gøres til genstand for retsforfølgning fra hans kreditorers  

 side, jf. nærmere nedenfor under afsnit 3.9.
Har pensionsopspareren indsat en begunstiget i pensionsaftalen og iøvrigt  

 iagttaget de nedenfor nævnte formkrav til indsættelsen, indgår  

 pensionsydelsen ikke i pensionsopsparerens arvemasse.
Pengeinstituttet kan  

 således udbetale ydelsen direkte til den begunstigede under forudsætning af,  

 at den begunstigede er tvangsarving eller uigenkaldeligt begunstiget, og der  

 ikke af den efterladtes ægtefælle, livsarvinger eller arveberettigede  

 adoptivbørn eller disses livsarvinger, er gjort indsigelse mod udbetalingen,  

 jf. lovforslagets § 4, stk. 2 og stk. 3, 1. pkt., som er beskrevet nedenfor  

 under pkt. 3.6.
 3.4. Formkrav til indsættelse af begunstigede og tilbagekaldelse  

 heraf.
I lovforslagets § 3 foreslås visse formkrav til indsættelse af en  

 begunstiget og tilbagekaldelse heraf.
Formkravene i § 3 svarer til  

 formkravene for indsættelse af en begunstiget efter forsikringsaftalelovens §  

 103. Indsættelsen og tilbagekaldelsen er kun gyldig, såfremt den skriftligt  

 meddeles pengeinstituttet eller påtegnes pensionsopsparingsaftalen af  

 pengeinstituttet.
Der er således ingen særlige formkrav til indsættelsen af en  

uigenkaldeligt begunstiget.
Såvel en skriftlig som mundtlig erklæring  

 vil kunne være tilstrækkelig, men af bevismæssige grunde vil det være  

 hensigtsmæssigt at udfærdige en skriftlig erklæring herom.
 Indsættelse af en begunstiget i aftalen sker sædvanligvis på den måde, at  

 pensionsopspareren i begæringen tilkendegiver, hvorvidt den pågældende ønsker  

 en bestemt person indsat som begunstiget, og i bekræftende fald, hvem den  

 person er.
På forsikringsområdet antages det normalt, at såfremt indsættelsen af en  

 begunstiget i en forsikring sker ved, at forsikringstageren skriftligt  

 meddeler selskabet dette, er indsættelsen som hovedregel kun gyldig, hvis  

 meddelelse er afsendt inden forsikringstagerens død, da formkravet ellers let  

 vil kunne omgås.
Disse grunde taler for, at det samme må gælde ved  

 kontohaverens skriftlige meddelelse til pengeinstituttet om indsættelse af en  

 begunstiget.
 3.5. Udbetaling ved pensionsopsparerens død, når ingen begunstiget er  

 indsat.
I forslagets § 4, stk. 1, foreslås det, at pensionsopsparingen skal  

 tilfalde dødsboet i tilfælde af udbetaling ved kontohaverens død, når ingen  

 begunstiget er indsat.
Denne regel svarer til forsikringsaftalelovens § 104,  

 stk. 1.
 Bestemmelsen omfatter følgende tilfælde:
1) Der har aldrig været indsat en begunstiget, 2) der har været indsat en begunstiget, men indsættelsen er tilbagekaldt, 3) indsættelsen opfylder ikke formkravene i forslagets § 3, eller 4) begunstigelsen er bortfaldet, f.eks. fordi den begunstigede er død.
 3.6. Den begunstigedes retsstilling over for afdødes arvinger.
Arvelovens bestemmelser om tvangsarv medfører, at der vil kunne opstå  

 konflikt mellem den begunstigedes ret efter en begunstigelsesbestemmelse og  

 tvangsarvingernes ret til boslod og tvangsarvelod.
Denne situation er der  

 taget højde for i lovforslagets § 4, stk. 2, hvis indhold svarer til  

 forsikringsaftalelovens § 104, stk. 2.
Det fremgår af § 4, stk. 2, at den uigenkaldeligt begunstigedes ret ikke  

 kan tilsidesættes af tvangsarvingernes ret efter arveloven.
Disse må  

 respektere kontohaverens bindende løfte til den begunstigede om, at dennes  

 ret er uigenkaldelig.
Er begunstigelsen genkaldelig, må der sondres mellem, om den begunstigede  

 selv er tvangsarving, eller om dette ikke er tilfældet.
Er den, der er indsat  

 som genkaldeligt begunstiget, selv tvangsarving efter pensionsopspareren, kan  

 ægtefælle eller andre tvangsarvinger ikke angribe den pågældendes ret ifølge  

 begunstigelsen, jf. forslagets § 4, stk. 2, 1. pkt.
Er den genkaldeligt  

 begunstigede derimod ikke selv tvangsarving, får pensionsopsparerens  

 ægtefælle og tvangsarvinger en stærkere stilling, idet de i så fald kan  

 forlange, at pensionsopsparingssummen for så vidt angår deres ret til boslod  

 og tvangsarvelod behandles som tilhørende dødsboet og tillagt den  

 begunstigede ved testamente.
Det betyder i praksis, at såfremt  

 pensionsopspareren eksempelvis i sin kapital- eller ratepension som  

 genkaldeligt begunstiget har indsat et stedbarn, og pensionsopspareren ved  

 sin død kun efterlader sig en ægtefælle, og såfremt der i boet incl.  

 pensionsopsparingssummen på 100.000 kr. findes værdier for ialt 300.000 kr.,  

 vil den efterlevende ægtefælles boslod og tvangsarv udgøre 225.000 kr.
Den  

 begunstigede vil da efter lovforslagets § 4, stk. 2, ikke få udbetalt mere  

 end 75.000 kr. af pensionsopsparingssummen på 100.000 kr.
 3.7. Fortolkning af begunstigelsesklausuler.
Det er af stor praktisk betydning, at begunstigelsesklausuler udformes så  

 klare og utvivlsomme som muligt.
For at fjerne mulig tvivl om visse udtryks  

 retlige betydning, er der i forsikringsaftaleloven fastsat en  

 formodningsregel om, hvorledes man skal fortolke nogle standardiserede  

 begunstigelsesklausuler, som jævnligt benyttes.
Disse fortolkningsregler slår  

 kun igennem, hvor ikke andet fremgår af omstændighederne, ligesom der skal  

 være tale om tilfælde, hvor der skal ske udbetaling af forsikringssummen i  

 anledning af forsikringstagerens død.
Formodningsreglen i forslagets § 5  

 svarer til ordlyden af formodningsreglen i forsikringsaftalelovens § 105. Det  

 forudsættes, at bestemmelsen vil blive anvendt på samme måde i denne lov,  

 idet pengeinstitutterne typisk også anvender standardiserede  

 begunstigelsesklausuler.
Udtrykket »hvis ikke andet fremgår af omstændighederne« tager  

 sigte på såvel omstændigheder, der forelå, da kapital- eller rateopsparingen  

 blev oprettet, og indsættelsen af den begunstigede skete, som på  

 efterfølgende omstændigheder.
Det betyder i praksis, at hvis  

 pensionsopspareren f.eks. på det tidspunkt, da pensionen blev oprettet, og  

 begunstigelsen af to børn skete, havde et godt forhold til begge børn, men på  

 det tidspunkt, hvor pensionsopspareren afgår ved døden, helt har afbrudt  

 forbindelsen med det ene barn, kan denne efterfølgende omstændighed eventuelt  

 medvirke til, at begunstigelsesklausulen »børn«, jf. lovforslagets  

 § 5, stk. 3, fortolkes som kun omfattende det ene barn.
 I det følgende vil blive nævnt nogle enkelte forhold, som i den juridiske  

 litteratur og retspraksis har givet anledning til tvivl i forbindelse med  

 forståelsen af forsikringsaftalelovens § 105. Da det forudsættes, at  

 lovforslagets § 5 vil blive anvendt på samme måde som forsikringsaftalelovens  

 § 105, vil fortolkningen af § 105 således have betydning for forståelsen af  

 forslagets § 5.
Forsikringsaftalelovens § 105, stk. 2, omfatter ikke det tilfælde, at  

 forsikringstageren dør efter at være blevet separeret eller skilt og uden at  

 have giftet sig igen.
Det antages i retspraksis og den juridiske litteratur,  

 at bestemmelsen vil kunne anvendes analogt, således at ægtefællen ophører med  

 at være begunstiget fra separationens eller skilsmissens dato.
Dette må ses i  

 lyset af, at det normalt vil være forsikringstagerens ønske, at  

 begunstigelsen ophører ved en separation eller skilsmisse.
Der er dog næppe  

 tvivl om, at konkrete momenter kan bevirke, at en begunstigelsesklausul, hvor  

 ægtefællen er indsat med navns nævnelse, står ved magt efter en separation  

 eller en skilsmisse, navnlig hvis separationen kun har varet kort, når  

 forsikringstageren dør.
Udtrykket »ægtefælle« i forsikringsaftalelovens § 105, stk. 2,  

 antages ikke uden videre at omfatte en samlever eller partner i et papirløst  

 samlivsforhold, men omfatter personer i registreret partnerskab, jf. lov om  

 registreret partnerskab.
Udelukket er det dog ikke, at en ugift samlever  

 efter en konkret fortolkning kan anses som den primært begunstigede, jf.  

 forsikringsaftalelovens § 105, stk. 1, men efter retspraksis skal der anføres  

 vægtige grunde for at fravige udfyldningsreglen i forsikringsaftalelovens §  

 105, stk. 5, hvorefter »nærmeste pårørende« anses for at omfatte  

 ægtefælle, og hvis sådanne ikke efterlades forsikringstagerens børn og i  

 mangel heraf forsikringstagerens arvinger.
Forslagets § 5, stk. 2, tager stilling til det tilfælde, at  

 pensionsopspareren har været gift to gange.
Har pensionsopspareren indsat sin  

 »ægtefælle« som begunstiget, og bliver den pågældende skilt og  

 gifter sig igen, er det herefter ægtefælle nr. 2, der er den begunstigede.
Forslagets § 5, stk. 3, vedrører tilfælde, hvor pensionsopspareren har  

 indsat sine børn som begunstigede.
Udtrykket »børn« omfatter ikke  

 stedbørn og heller ikke plejebørn.
Det skyldes, at stedbørn og plejebørn ikke  

 har arveret efter kontohaveren i medfør af arveloven.
Er pensionsopsparerens »arvinger« indsat som begunstigede, får  

 hver af dem efter forslagets § 5, stk. 4, del i pensionsopsparingssummen  

 efter det forhold, hvori de pågældende i henhold til testamente eller loven  

 er arveberettiget efter pensionsopspareren.
Bestemmelsen ændrer ikke ved det  

 forhold, at arvinger efter testamente går forud for arvinger efter loven, så  

 længe testator har holdt sig inden for den del, som den pågældende kan råde  

 over ved testamente.
Forslagets § 5, stk. 5, tager stilling til, hvad der skal forstås ved  

 »nærmeste pårørende« som begunstigede.
Bestemmelsen fastslår, at  

 ægtefællen går forud for børn, som igen går forud for den pågældendes  

 arvinger.
Bestemmelsen fastslår ikke, hvad der skal forstås ved henholdsvis  

 »ægtefælle«, »børn« og »arvinger«.
Dette følger  

 af lovforslagets § 5, stk. 2-4, jf. ovenfor.
 I lovforslagets § 14 er der foreslået en ændring af  

 pensionsbeskatningslovens regler om indsættelse af begunstigede i kapital- og  

 ratepensionsopsparinger, således at det bliver muligt at indsætte  

 »nærmeste pårørende« som begunstiget efter kontohaverens død, uden  

 at det får skattemæssige konsekvenser, jf. ovenfor under afsnit 3.1. Med  

 denne ændring er der sikret parallelitet mellem de foreslåede civilretlige  

 regler og pensionsbeskatningslovens regler om indsættelse af begunstigede i  

 kapital- og ratepensioner.
 3.8. Den begunstigedes død.
Lovforslagets § 6 drejer sig om det tilfælde, at en bestemt person er  

 indsat som begunstiget.
Det foreslås, at begunstigelsen bortfalder, hvis  

 pensionsopsparingssummen skal udbetales ved eller efter pensionsopsparerens  

 død, og den begunstigede ikke overlever pensionsopspareren.
Det følger af denne bestemmelse, at begunstigelsen er personlig, således  

 at den begunstigedes børn ikke får nogen »indtrædelsesret«.
Hvis  

 pensionsopspareren ønsker, at den begunstigedes børn eller andre skal træde i  

 den begunstigedes sted, må pensionsopspareren indsætte de pågældende som  

 subsidiært begunstigede.
 3.9. Kreditorforfølgning.
 Hverken i pensionsbeskatningsloven eller i anden lovgivning findes der  

 regler, som totalt afskærer kreditorforfølgning i kapital- og  

 ratepensionsopsparinger.
Finansrådets standardklausul, som indføjes i kontraktsvilkårene for  

 kapital- og ratepensionsopsparinger, indeholder imidlertid et generelt  

 formuleret forbud mod kreditorforfølgning.
Klausulen har følgende ordlyd:
»Kapital-/ratepension kan ikke overdrages til eje, sikkerhed eller på  

 anden måde gøres til genstand for retsforfølgning fra kreditorers side.« Som nævnt under afsnit 3.2. udarbejdede Justitsministeriets  

 ægteskabsudvalg i betænkning V (nr. 501/1968) et udkast til lov om opsparing  

 og kapitalforsikring i pensionsøjemed.
I lovudkastet blev der indføjet en  

 bestemmelse om, at kontohaverens kreditorer ikke kan søge sig fyldestgjort i  

 det beløb, der indestår på pensionsopsparingskontoen, hvis det i  

 pensionsaftalen er bestemt, at kontohaveren ikke kan overdrage, pantsætte  

 eller på anden måde råde over det beløb, der indestår på kontoen.  

 Ægteskabsudvalget antog, at de omhandlede klausuler i  

 pensionsopsparingsordningerne allerede efter gældende ret havde virkning  

 efter deres indhold, og bestemmelsen i lovudkastet tilsigtede at afskære  

 enhver tvivl ved at lovfæste reglen, jf. betænkningen side 23.
Baggrunden for, at man i 1930 indførte et forbud mod kreditorforfølgning i  

 kapitalforsikringer, var, at sociale hensyn, herunder forsørgelsesmæssige  

 hensyn, talte for at sikre disse forsikringer, og denne beskyttelse skulle  

 gælde, lige indtil forsikringen var udbetalt.
Man fandt, at disse hensyn var  

 så stærke, at det talte for at indføre et forbud mod kreditorforfølgning,  

 selv om forsikringen ikke var båndlagt.
 Finansrådet har over for Justitsministeriet peget på, at de samme hensyn  

 gør sig gældende ved pensionsopsparing i pengeinstitutter, og at der derfor  

 bør indføres en regel om beskyttelse mod kreditorforfølgning svarende til  

 forsikringsaftalelovens § 116, stk. 1.
Justitsministeriet er enig i, at der er samme behov for beskyttelse mod  

 kreditorforfølgning, og har derfor fundet det hensigtsmæssigt, at det i  

 lovforslaget fastslås, at hverken kontohaverens eller den begunstigedes ret  

 over for pengeinstituttet kan gøres til genstand for retsforfølgning fra  

 deres kreditorers side.
Denne bestemmelse, som svarer til  

 forsikringsaftalelovens § 116, må antages at svare til, hvad der allerede  

 gælder i praksis, idet de sædvanlige båndlæggelsesaftaler, som indeholder et  

 forbud mod, at pensionsopspareren overdrager eller pantsætter en kapital-  

 eller ratepensionsopsparing, må respekteres af kreditorerne særligt under  

 hensyntagen til, at de er båret af forsørgelseshensyn.
Finansrådet har over  

 for Justitsministeriet oplyst, at rådets medlemsvirksomheder ikke har været  

 ude for, at der er blevet foretaget kreditorforfølgning i strid med  

 klausulen.
Der er således tale om at lovfæste praksis, idet  

 båndlæggelsesklausulerne bliver anvendt i de kapital- og  

 ratepensionsopsparinger, som er omfattet af pensionsbeskatningslovens kapitel  

 I.
Endvidere bestemmes det i forsikringsaftalelovens § 109, at en begunstiget  

 ikke kan overdrage, pantsætte eller på anden måde råde over sit krav, så  

 længe pensionsbegivenheden ikke er indtrådt.
Denne bestemmelse antages at  

 kunne finde analog anvendelse på pensionsopsparinger i pengeinstitutter, jf.  

 nærmere under afsnit 3.2. Som en konsekvens heraf har der ikke kunne  

 foretages retsforfølgning fra den begunstigedes kreditorers side.
I praksis vil der i kapital- og ratepensionsordninger, som er omfattet af  

 pensionsbeskatningslovens regler, være aftalt et forbud mod overdragelse  

 eller pantsætning.
Såfremt der i disse pensionsaftaler ikke er indføjet en  

 sådan klausul, må det antages, at forsørgelsesmæssige hensyn fører til, at  

 pensionsordningerne er undtaget fra kreditorforfølgning, så længe kapital-  

 eller ratepensionen ikke er overdraget eller pantsat.
Finansrådet har over  

 for Justitsministeriet oplyst, at man ikke er bekendt med, at der er  

 foretaget kreditorforfølgning i tilfælde, hvor der ikke er indføjet en  

 båndlæggelsesklausul i pensionsaftalen.
Det følger af forsikringsaftalelovens § 116, at hverken  

 forsikringstagerens eller den begunstigedes ret over for selskabet kan gøres  

 til genstand for retsforfølgning fra deres kreditorers side.
Det er i den  

 juridiske litteratur antaget, at beskyttelsen mod kreditorforfølgning kun  

 gælder, indtil forsikringssummen er udbetalt.
Når summen er udbetalt, har  

 forsikringstageren eller den begunstigede ikke længere nogen »ret over  

 for forsikringsselskabet«.
Heraf følger, at udbetalingen er det  

 afgørende for, om der kan iværksættes retsforfølgning, og for, om beløbet kan  

 inddrages under den pågældendes konkurs.
Det antages endvidere i retspraksis  

 vedrørende forsikringsaftalelovens § 116, at forsikringssummen først er  

 udbetalt, når beløbet er modtaget af den berettigede.
Det forudsættes, at  

 bestemmelsen i lovforslagets § 12 fortolkes på tilsvarende måde.
I retsplejelovens § 512, stk. 3, er det bestemt, at udlæg ikke kan  

 foretages i krav på pension m.v., medmindre der er forløbet tre måneder fra  

 den dag, beløbet kunne fordres udbetalt.
Reglerne om fritagelse for  

 retsforfølgning i lov om tilsyn med pensionskasser og i lov om  

 forsikringsaftaler berøres ikke heraf.
Det foreslås i lovforslagets § 15, at retsplejelovens § 512, stk. 3, 2.  

 pkt., ændres således, at reglen om forbud mod kreditorforfølgning i dette  

 lovforslag undtages fra reglen i retsplejelovens § 512, stk. 3, 1. pkt., om  

 adgangen til i visse tilfælde at foretage udlæg i krav på pension.
Hermed  

 sikres der parallelitet til forsikringsaftalelovens regler, idet reglerne om  

 fritagelse for retsforfølgning i lov om forsikringsaftaler tillige efter  

 retsplejelovens § 512, stk. 3, 2. pkt., er undtaget fra adgangen til at  

 foretage udlæg efter retsplejelovens § 512, stk. 3, 1. pkt.
 3.10. Kreditorforfølgning i konkurstilfælde.
 Det antages med den nuværende retsstilling, at den omstændighed, at en  

 pensionsopsparer er gået konkurs, ikke giver kreditorerene mulighed for at  

 foretage retsforfølgning i videre omfang.
I forsikringsaftalelovens § 117 findes der imidlertid i forbindelse med  

 konkurs en undtagelse fra den generelle kreditorbeskyttelse af  

 livforsikringsordninger. § 117 vedrører det tilfælde, at forsikringstageren  

 er kommet under konkurs, og den pågældende i løbet af de sidste 3 år inden  

 fristdagen har anvendt et uforholdsmæssigt stort beløb til betaling af  

 præmier.
Konkursboet kan da over for selskabet forlange, at det for meget  

 erlagte indbetales i boet.
Ved afgørelsen af, om der er anvendt et  

 uforholdsmæssigt stort beløb til betaling af præmier, må det samlede betalte  

 beløb ses i forhold til, hvad den pågældendes formuetilstand var på det  

 tidspunkt, hvor betalingen fandt sted.
Denne bestemmelse finder tilsvarende  

 anvendelse, hvis forsikringssummen er forfalden uden at være udbetalt inden  

 konkursen, eller summen forfalder under konkursbehandlingen, og uanset om der  

 er indsat en begunstiget, og denne begunstigelse er gjort uigenkaldelig.
Hvis  

 den begunstigede har erlagt vederlag for indsættelsen, er den begunstigede  

 berettiget til af boet at kræve dette tilbage.
Såfremt den begunstigede har  

 oppebåret forsikringssummen, kan konkursboet gøre kravet gældende mod den  

 begunstigede.
Baggrunden for, at man indførte § 117, var, at konkurslovens  

 afkræftelsesregler blev anset for ufyldestgørende, idet de gav anledning til  

 forskellige fortolkninger, og idet de ikke havde forsikringskontrakter for  

 øje.
Man fandt det derfor nødvendigt at opstille en helt ny afkræftelsesregel  

 inden for dette område, således at konkurslovens afkræftelsesregler ikke  

 længere fandt anvendelse på forsikringskontrakter.
Den uigenkaldeligt  

 begunstigedes ret fandtes endvidere at burde vige for kreditorernes, når  

 betingelserne for afkræftelse forelå.
Da den begunstigedes ret er betinget af  

 en uvis hændelse, nemlig at forsikringstageren dør før den begunstigede, og  

 da den begunstigede ingen rådighed har over kravet, er der ikke grund til at  

 stille den pågældende bedre end andre modtagere af ufuldbyrdede gaver, når  

 den begunstigede ikke har betalt vederlag for indsættelsen.
Af samme grunde finder Justitsministeriet, at omstødelsesreglen i  

 forsikringsaftalelovens § 117 skal finde anvendelse i relation til  

 pensionsopsparing i pengeinstitutter.
Hermed er der også på dette område  

 sikret parallelitet til de gældende regler for kapitalforsikringer.
 Lovforslagets § 12 indeholder derfor en regel, som gør undtagelser fra  

 forbudet mod kreditorforfølgning på samme måde, som forsikringsaftalelovens §  

 116 begrænses af reglerne i samme lovs § 117.
 4. Økonomiske og administrative konsekvenser.
De foreslåede regler skønnes ikke at ville medføre økonomiske eller  

 administrative konsekvenser for det offentlige eller at have  

 erhvervsøkonomiske konsekvenser.
Lovforslaget har ikke miljømæssige  

 konsekvenser og indeholder ikke EU-retlige aspekter.
 5. Høring.
 Et udkast til dette lovforslag har været sendt til høring hos følgende  

 organisationer m.v.:
 Præsidenterne for Østre og Vestre Landsret, præsidenten for Sø- og  

 Handelsretten, præsidenterne for retterne i København, Århus, Odense, Ålborg  

 og Roskilde, Dommerfuldmægtigforeningen, Den Danske Dommerforening,  

 Foreningen af dommerfuldmægtige i Danmark, Advokatrådet, Finansrådet,  

 Assurandør-Societetet, Forbrugerrådet, AMP-Samarbejdet, Arbejdernes  

 Erhvervsråd, Dansk Arbejdersgiverforening, LO, Foreningen af  

 Statsautoriserede Revisorer, Foreningen af Registrerede Revisorer og  

 Arbejdsmarkedspensionsrådet.
Bemærkninger til lovforslagets enkelte bestemmelser Til § 1 Det foreslås, at loven omfatter kapital- og ratepensionsopsparinger, som  

 er etableret ved en civilretlig aftale mellem kontohaveren og  

 pengeinstituttet.
Loven finder alene anvendelse på kapital- og  

 ratepensionsopsparinger, idet den altovervejende del af opsparingerne i  

 pensionsøjemed i pengeinstitutter er indsat på kapital- og ratepensionskonti.  

 Ved en kapital- og ratepensionsopsparing forstås de ordninger, som opfylder  

 betingelserne for at nyde skattemæssig begunstigelse efter  

 pensionsbeskatningsloven.
 Der henvises til de almindelige bemærkninger, pkt. 3.1.
Til § 2 I stk. 1 bestemmes det, at pensionsopspareren har mulighed for at indsætte  

 en begunstiget i pensionsopsparingen.
Da det følger af lovforslagets § 1, at  

 en kapital- eller ratepensionsopsparing skal nyde skattemæssig begunstigelse  

 efter pensionsbeskatningslovens regler for at være omfattet af lovforslaget,  

 medfører det, at en begunstiget skal være omfattet af den personkreds, der er  

 nævnt i pensionsbeskatningslovens regler.
En begunstigelsesindsættelse  

 indebærer, at det opgjorte beløb ved kontohaverens død skal udbetales uden om  

 dødsboet til den begunstigede.
Det betyder, at afdødes arvinger og kreditorer  

 er afskåret fra at søge dækning i beløbet på kontoen.
Det følger af stk. 2, at pensionsopspareren har mulighed for at gøre  

 indsættelsen af en begunstiget uigenkaldelig.
Ved uigenkaldelighed forstås,  

 at pensionsopspareren ikke senere kan tilbagekalde løftet i modsætning til  

 ved indsættelse af genkaldeligt begunstigede.
 Der henvises til de almindelige bemærkninger, pkt. 3.2. og 3.3.
Til § 3 Det foreslås, at det er en gyldighedsbetingelse for indsættelsen af en  

 begunstiget og tilbagekaldelsen heraf, at den skriftligt meddeles  

 pengeinstituttet eller optages i eller påtegnes pensionsopsparingsaftalen af  

 pengeinstituttet.
Det følger dog af forslagets § 2, at man ikke kan  

 tilbagekalde en begunstigelse, som er gjort uigenkaldelig.
Formkravene i § 3  

 svarer til forsikringsaftalelovens § 103.
 Der henvises til de almindelige bemærkninger, pkt. 3.4.
Til § 4 I stk. 1 bestemmes det, at såfremt kontohaveren ikke har indsat en  

 begunstiget i pensionsaftalen, skal de opsparede midler udbetales til  

 dødsboet ved kontohaverens død.
Pensionsopsparingssummen bliver således  

 ligesom pensionsopsparerens øvrige formue genstand for sædvanligt skifte  

 mellem vedkommendes arvinger og kreditorer.
 I stk. 2 foreslås det, at kontohaverens ægtefælle eller tvangsarvinger i  

 de tilfælde, hvor kontohaveren i pensionsaftalen har indsat en genkaldelig  

 begunstiget, som ikke er tvangsarving, kan forlange, at de opsparede midler  

 for så vidt angår deres krav på boslod og tvangsarvelod behandles som  

 tilhørende pensionsopsparerens dødsbo og som tillagt den begunstigede ved  

 testamente.
 I stk. 3 bestemmes det, at såfremt pensionsopsparerens ægtefælle eller  

 tvangsarving har gjort indsigelse over for pengeinstituttet, er  

 pengeinstituttet kun berettiget og forpligtet til at udbetale  

 pensionsopsparingssummen til den begunstigede, når denne dokumenterer, at det  

 er afgjort ved forlig eller retslig afgørelse, at den pågældende har ret til  

 pensionsopsparingssummen.
Det følger af stk. 3, at såfremt pensionsopsparerens ægtefælle eller  

 tvangsarvinger ikke har rettet henvendelse til pengeinstituttet, er  

 instituttet forpligtet til at udbetale pensionsopsparingssummen til den  

 person, der godtgør at være identisk med den begunstigede og godtgør, at  

 pensionsopspareren er død.
Kan ægtefællen eller tvangsarvingen efter stk. 2  

 fortrænge den begunstigedes ret, må den begunstigede efterfølgende afgive det  

 fornødne beløb til ægtefællen eller tvangsarvingen.
Stk. 3, 2. pkt., modificerer reglen i stk. 3, 1. pkt., idet  

 pengeinstituttet altid er berettiget til at udbetale den begunstigede en  

 tredjedel af pensionsopsparingssummen.
At pengeinstituttet har denne ret  

 netop for så vidt angår en tredjedel af de opsparede midler hænger sammen  

 med, at en person efter den tidligere arvelovgivning havde adgang til ved  

 testamente at disponere over en tredjedel af sin formue.
Udbetaling sker  

 efter afgiftsberigtigelse af den pågældende tredjedel i henhold til  

 pensionsbeskatningslovens regler.
 Den foreslåede § 4 svarer til forsikringsaftalelovens § 104.
Justitsministeriet har ved udformningen af lovforslagets § 4 overvejet, om  

 der har været anledning til at ændre den brøkdel, der er nævnt i § 4, stk. 3,  

 2. pkt., hvor pengeinstituttet altid er berettiget til at udbetale en  

 tredjedel af pensionsopsparingssummen.
At pengeinstituttet har denne ret  

 netop for så vidt angår en tredjedel af de opsparede midler hænger sammen  

 med, at en person efter den tidligere arvelovgivning havde adgang til ved  

 testamente at disponere over en tredjedel af sin formue.
Justitsministeriet  

 har fundet det hensigtsmæssigt at fastholde den i stk. 3, 2. pkt., nævnte  

 tredjedel, idet denne brøkdel findes rimelig i de fleste situationer, ligesom  

 den ikke har givet anledning til vanskeligheder i praksis.
 Der henvises til de almindelige bemærkninger, pkt. 3.5. og 3.6.
Til § 5 Der foreslås en formodningsregel for, hvordan man skal fortolke nogle  

 standardiserede begunstigelsesklausuler, som jævnligt benyttes af  

 pengeinstitutterne.
Fortolkningsreglen finder ikke anvendelse, hvis  

 »andet fremgår af omstændighederne«.
Dette udtryk tager sigte på  

 såvel omstændigheder, der forelå, da pensionsopsparingen blev oprettet og  

 indsættelsen af den begunstigede skete, som på efterfølgende omstændigheder.
Ved fortolkningen af individuelle begunstigelsesklausuler, dvs. i de  

 tilfælde, hvor kontohaveren har indsat en bestemt navngivet person, finder  

 bestemmelsen ikke anvendelse.
I disse tilfælde må der lægges afgørende vægt  

 på, hvad der må antages at have været pensionsopsparerens vilje.
Den  

 foreslåede § 5 svarer til forsikringsaftalelovens § 105.
 Der henvises til de almindelige bemærkninger, pkt. 3.7.
Til § 6 Det foreslås, at såfremt pensionsopspareren har indsat en bestemt person  

 som begunstiget, og denne dør før pensionsopspareren, falder begunstigelsen  

 bort.
Bestemmelsen svarer til forsikringsaftalelovens § 106.
 Der henvises til de almindelige bemærkninger, pkt. 3.8.
Til § 7 Det foreslås, at indsættelsen af en begunstiget kun anses som gældende ved  

 kontohaverens død, hvor de opsparede midler efter pensionsaftalen skal  

 udbetales, når kontohaveren dør, eller mens kontohaveren lever.
Denne  

 bestemmelse har ikke stor praktisk betydning ved rateopsparing og  

 kapitalopsparing, idet det allerede følger af pensionsbeskatningslovens  

 definitioner, at udbetalinger, mens kontohaveren lever, skal udbetales til  

 denne.
Den foreslåede § 7 svarer til forsikringsaftalelovens § 107, dog er  

 der indføjet »eller mens den pågældende lever« i stedet for  

 »opnår en bestemt alder«. Ændringen tager højde for, at udbetaling  

 i levende live ikke kun kan ske ved opnåelse af bestemt alder, men også ved  

 indtræden af invaliditet.
Men foreslåede regel er en formodningsregel.
Den omstændighed, at en  

 begunstigelse er gjort uigenkaldelig, er f.eks. ikke i sig selv ensbetydende  

 med, at indsættelsen også gælder ved udbetaling i pensionsopsparerens levende  

 live.
Men de omstændigheder, hvorunder der er truffet bestemmelse om  

 uigenkaldelighed, kan føre til et andet resultat.
Er indsættelse af  

 pensionsopsparerens ægtefælle gjort uigenkaldelig i forbindelse med  

 pensionsopsparerens separation eller skilsmisse, vil dette typisk pege i  

 retning af, at indsættelsen også skal gælde ved udbetaling i  

 pensionsopsparerens levende live.
Til § 8 Det bestemmes i stk. 1, at pensionsopspareren har fri adgang til at  

 forlange kontoens indestående udbetalt, selv om der er indsat en begunstiget.
Det foreslås i stk. 2, at såfremt pensionsopspareren har givet afkald på  

 at tilbagekalde indsættelsen af en begunstiget, er det kun den begunstigede  

 og pensionsopspareren i forening, der kan råde over pensionsordningen på en  

 sådan måde, at den begunstigedes ret indskrænkes eller forspildes.
Dette  

 medfører dog ikke, at pensionsopspareren ikke kan ophøre med at indbetale på  

 pensionsordningen, ligesom pensionsopspareren også kan investere  

 pensionsmidlerne efter eget valg.
Efter pensionsbeskatningslovens § 26 skal der i visse tilfælde, hvor  

 ejeren af en opsparingsordning i pensionsøjemed tillige har andre  

 kapitalforsikringer eller opsparingsordninger, foretages afgiftsberigtigelse  

 af samtlige ordninger senest ved udgangen af det kalenderår, hvori den eller  

 de første kapitalforsikringer eller opsparinger er udbetalt.
Den  

 uigenkaldeligt begunstigede og pensionsopspareren vil ikke i medfør af  

 forslagets § 8, stk. 2, kunne modsætte sig en afgiftsberigtigelse efter  

 pensionsbeskatningslovens § 26.
§ 8 svarer til forsikringsaftalelovens § 108 bortset fra reglen i § 108  

 om, at man kan pantsætte eller overdrage forsikringen.
Såfremt kontohaveren  

 overdrager eller overfører en kapital- eller ratepension til eje eller pant,  

 følger det af pensionsbeskatningslovens § 30, stk. 1, at der skal foretages  

 en afgiftsberigtigelse.
Efter denne afgiftsberigtigelse er der ikke længere  

 tale om en kapital- eller ratepensionsopsparing som omhandlet i kapitel I i  

 pensionsbeskatningsloven, og ordningen er dermed ikke længere omfattet af  

 lovforslaget, jf. lovforslagets § 1.
Såfremt kontohaveren overdrager eller overfører en del af rate- eller  

 kapitalpensionen til eje eller pant, følger det af pensionsbeskatningslovens  

 § 30, stk. 4, at der under visse nærmere angivne betingelser alene skal  

 foretages afgiftsberigtigelse af det beløb, som dispositionen vedrører.
Den  

 del af pensionsordningen, som der ikke er disponeret over, og som dermed ikke  

 er afgiftberigtiget, fortsætter med at være omfattet af kapitel I i  

 pensionsbeskatningsloven.
Den del af ordningen, som der ikke er disponeret  

 over, vil således fortsat være omfattet af dette lovforslag, jf.  

 lovforslagets § 1.
Til § 9 Det foreslås, at den begunstigede ikke kan råde over sit krav, så længe  

 pensionsbegivenheden ikke er indtrådt.
Bestemmelsen skal ses i lyset af, at  

 det normalt vil være i strid med pensionsopsparerens hensigt, at den  

 begunstigede råder over kravet, når pensionsbegivenheden ikke er indtrådt.  

 Den foreslåede § 9 svarer til forsikringsaftalelovens § 109.
Til § 10 Bestemmelsen finder kun anvendelse ved rateopsparing i pensionsøjemed.  

 Rateopsparing er i pensionsbeskatningsloven defineret som en opsparing i  

 pensionsøjemed, der skal indeholde bestemmelse om, at det opsparede  

 pensionsbeløb udbetales i rater over mindst 10 år, og at rater, der kommer  

 til udbetaling, mens kontohaveren lever, skal udbetales til denne.
Det foreslås, at den begunstigede indtræder ved pensionsopsparerens død i  

 dennes ret efter aftalen, såfremt det mellem pengeinstituttet og kontohaveren  

 er aftalt, at pensionsopsparingssummen skal udbetales på et bestemt  

 tidspunkt, og dette tidspunkt - helt eller delvis - ligger efter  

 kontohaverens død.
Den begunstigede indtræder i enhver henseende i  

 kontohaverens ret.
Der er ikke hermed tale om at foretage en ændring i  

 pensionsbeskatningslovens krav til ordningen, som således gælder ved siden  

 af.
Skatteministeriet har over for Justitsministeriet oplyst, at der f.eks.  

 fortsat ikke er fradragsret, medmindre udbetaling af ratepension til den  

 begunstigede påbegyndes umiddelbart ved dødsfaldet.
 Den foreslåede bestemmelse svarer til forsikringsaftalelovens § 110.
Til § 11 Bestemmelsen indeholder et forbud mod retsforfølgning.
Det vil sige udlæg,  

 pantsætning, arrest m.v.
Fra denne hovedregel gøres der to undtagelser.
For  

 det første antages det, at der kan iværksættes retsforfølgning, når  

 pensionsopsparingssummen er udbetalt, idet pensionsopspareren og den  

 begunstigede da ikke længere har nogen »ret over for  

 pengeinstituttet«.
Det antages, at pensionsopsparingssummen først er  

 udbetalt, når den er modtaget af den berettigede.
For det andet gøres der en  

 undtagelse fra forbudet mod kreditorforfølgning i lovforslagets § 12.
 Der henvises til de almindelige bemærkninger, pkt. 3.9.
Til § 12 Det foreslås, at pensionsopsparerens konkursbo kan forlange  

 tilbagebetaling af indskud, som pensionsopspareren har indbetalt i løbet af  

 de sidste tre år inden fristdagen.
En forudsætning for, at konkursboet kan  

 forlange tilbagebetaling af indskud, er, at der efter opsparerens  

 formuetilstand på betalingstidspunktet er anvendt et uforholdsmæssigt stort  

 beløb.
Om denne forudsætning er opfyldt, afhænger af et skøn i det enkelte  

 tilfælde.
Det forudsættes, at der i givet fald skal ske tilbagebetaling i det  

 omfang, der er betalt et uforholdsmæssigt stort beløb.
Udbetaling sker efter  

 afgiftsberigtigelse i henhold til pensionsbeskatningslovens regler.
Når konkursboet forlanger tilbagebetaling af pengeinstituttet, må boet  

 bevise, at betingelserne for, at der kan kræves tilbagebetaling, er tilstede.  

 Boets mulighed for omstødelse er uafhængig af, om der er indsat en  

 begunstiget, og om begunstigelsen er gjort uigenkaldelig.
Den foreslåede  

 bestemmelse sætter konkurslovens omstødelsesregler ud af kraft.
 Der henvises til de almindelige bemærkninger, pkt. 3.10.
Til § 13 Bestemmelsen indeholder reglen om lovens ikrafttræden.
Det foreslås, at  

 loven træder i kraft den 1. juli 1996. Under hensyn til, at bestemmelserne i  

 udkastets §§ 2-11 må antages at indeholde en lovfæstelse af gældende ret, er  

 det foreslået, at disse bestemmelser finder anvendelse på pensionsaftaler,  

 uanset om de er indgået før eller efter den nye lovs ikrafttræden.
Endvidere  

 foreslås det, at § 14 finder anvendelse på pensionsaftaler, der er indgået  

 før eller efter lovens ikrafttræden, således at det bliver muligt at indsætte  

 »nærmeste pårørende« som begunstiget, uden at det får skattemæssige  

 konsekvenser.
 I stk. 2 gøres der en undtagelse, idet det foreslås, at reglen om  

 kreditorforfølgning i konkurstilfælde som affattet ved lovforslagets § 12  

 ikke finder anvendelse på pensionsaftaler, der er indgået før lovens  

 ikrafttræden.
 I stk. 3 foreslås det, at reglen om fritagelse for udlæg i lovforslagets §  

 15 kun finder anvendelse på pensionsaftaler, der er indgået efter lovens  

 ikrafttræden samt på pensionsaftaler, der er indgået inden lovens  

 ikrafttræden, når udbetalingstidspunktet er fastsat til den 1. juli 1996  

 eller senere.
Til § 14 Det foreslås, at reglerne i pensionsbeskatningsloven om indsættelse af  

 begunstigede i kapital- og ratepensionsopsparinger ændres, således at det  

 bliver muligt at indsætte »nærmeste pårørende« som begunstigede,  

 jf. lovforslagets § 5, stk. 5, i forbindelse med udbetaling ved kontohaverens  

 død.
Til § 15 Det foreslås, at retsplejelovens § 512, stk. 3, 2. pkt., ændres således,  

 at reglen om forbud mod kreditorforfølgning i lovforslagets § 11 undtages fra  

 reglen i retsplejelovens § 512, stk. 3, 1. pkt.
Efter retsplejelovens § 512,  

 stk. 3, 1. pkt., kan der ikke foretages udlæg i krav på pension m.v.,  

 medmindre der er forløbet tre måneder fra den dag, beløbet kunne fordres  

 udbetalt.
 Der henvises til de almindelige bemærkninger, pkt. 3.9.
Til § 16 § 16 indeholder en sædvanlig hjemmel til at sætte loven i kraft for  

 Grønland og Færøerne.
