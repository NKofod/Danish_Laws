Nr BTL 257 Betænkning over Forslag til lov om ændring af udlændingeloven m.v.  

 (Familiesammenføring, effektivisering af asylsagsbehandlingen m.v.)   

 Nr L 257 1991-92, 1. samling Afgivet af Retsudvalget Afgivet: 19920611 Udvalget har behandlet lovforslaget i flere møder og har herunder stillet spørgsmål til justitsministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Arbejdernes Kooperative Byggeforening, Boligfonden for Enlige Mødre og Fædre, Det Retsvidenskabelige Institut A, professor Eva Smith, Due-Hansen, H., Varmark, IND-SAM, Indvandrerrådet, Kvindecenterfonden Dannerhuset, Kvindehjemmet i København, Landsforeningen for Bøsser og Lesbiske, Mellemfolkeligt Samvirke, Mødrehjælpen af 1983, Restaurations- og Bryggeriarbejder Forbundet og A-kasse og SAS.
 Der er af justitsministeren og af nogle mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et flertal (Socialdemokratiets, Venstres, Det  

 Konservative Folkepartis, Centrum-Demokraternes og Kristeligt Folkepartis  

 medlemmer af udvalget) lovforslaget til vedtagelse med de af  

 justitsministeren stillede ændringsforslag.
 Flertallet ønsker at fremhæve betydningen af, at det på udlændingeområdet  

 på ny er et meget bredt flertal af partier, der står bag forslaget til en  

 ændring af udlændingeloven.
Flertallet har grundigt overvejet, inden for hvilke tidsfrister der skal  

 være mulighed for at foretage inddragelse af en meddelt opholdstilladelse  

 over for udlændinge.
Med ændringsforslaget om at forlænge den hidtidige frist  

 på 2 år til 3 år tilgodeses det hensyn bag udlændingeloven, der tilsiger, at  

 en udlænding som udgangspunkt skal udrejse, når grundlaget for  

 opholdstilladelsen ikke længere er til stede.
Flertallet er af den opfattelse, at det særlig bør sikres, at udenlandske  

 kvinder, der ophæver samlivet med deres herboende ægtefælle som følge af  

 dennes voldsudøvelse mod dem, ikke automatisk skal udsendes af landet.
Det er  

 efter flertallets opfattelse nødvendigt også at tage særlige hensyn med  

 henblik på at tage højde for de situationer, hvor en kvinde ved en udsendelse  

 henvises til en yderst usikker tilværelse i hjemlandet.
 Flertallet har noteret sig den praksis, der allerede i dag følges af  

 Justitsministeriet efter udlændingelovens § 19, stk. 5, og udlændingelovens §  

 26. Der bliver her ved spørgsmålet om inddragelse af opholdsretten taget  

 hensyn til udlændingens tilhørsforhold til det danske samfund, herunder til  

 varigheden af opholdet her i landet og endvidere til, om inddragelsen af  

 opholdsretten må antages at virke særlig belastende for den pågældende  

 person.
Alligevel finder udvalgets flertal, at der i forbindelse med forlængelsen  

 af den i § 19, stk. 2, nævnte frist på 2 år er særlig anledning til en  

 hensyntagen over for udenlandske kvinder, hvis ægteskabelige samliv ophæves  

 som følge af ægtefællens voldsudøvelse.
Flertallet finder således, at  

 udlændingemyndighederne i de tilfælde, hvor et ægteskabeligt samliv ophæves  

 under denne forlængede frist i § 19, stk. 2, ved afvejningen af de hensyn,  

 der taler imod inddragelse af opholdsretten, jf. lovens § 26, bør tillægge  

 det betydelig vægt, om samlivet ophører på grund af ægtefællens voldsudøvelse  

 mod kvinden.
Dette gælder ikke mindst i de tilfælde, hvor den udenlandske  

 kvindes personlige forhold giver grund til at tro, at det vil være vanskeligt  

 for hende at vende tilbage til en tålelig tilværelse i hjemlandet.
 Med henblik på at modvirke risikoen for misbrug og omgåelse i denne  

 forbindelse, er det flertallets opfattelse, at det må være en forudsætning  

 for de nævnte princippers anvendelse, at det kan godtgøres, at kvinden har  

 været udsat for fysisk voldsudøvelse fra den herboende ægtefælles side, at  

 denne voldsudøvelse er den reelle årsag til samlivets ophævelse, og at  

 kvinden ikke kan vende tilbage til en tålelig tilværelse i hjemlandet.
Flertallet har bemærket det, der anføres i lovforslagets bemærkninger om  

 ændring af bekendtgørelsen om ægteskabs indgåelse med henblik på, at alene  

 personer med lovligt ophold i Danmark i form af opholdstilladelse, visum  

 eller som visumfri udlændinge kan indgå ægteskab (eller registreret  

 partnerskab) her.
Flertallet ønsker imidlertid at betone vigtigheden af, at  

 der som anført bl.a. i bemærkningerne til lovforslagets nr. 6 dispenseres fra  

 dette krav i tilfælde, hvor en asylansøger har haft længerevarende ophold her  

 i landet og opnået reel tilknytning til den herboende person, med hvem  

 ægteskabet agtes indgået.
 Flertallet har noteret sig den skitse til en praktisk fremgangsmåde,  

 hvorefter Hong-kong-borgere med særlig tilknytning til danske virksomheder  

 kan modtages her i landet.
 Flertallet er af den opfattelse, at den skitserede ordning skal hvile på  

 den udtrykkelige forudsætning, at de berørte virksomheder giver tilsagn om et  

 længerevarende, normalt flerårigt, arbejdstilbud her i landet som  

 forudsætning for meddelelse af opholdstilladelse til gruppen af centrale,  

 ledende medarbejdere fra de danske virksomheders Hong-kongfilialer.  

 Virksomhederne må dermed reelt påtage sig varigt at sørge for de pågældende  

 medarbejderes beskæftigelse og aflønning efter ankomsten her til landet.
 Flertallet har noteret sig, at Justitsministeriet efter gennemførelsen af  

 de i lovforslaget angivne initiativer med henblik på en effektivisering af  

 asylsagsbehandlingen vil undersøge mulighederne for at søge  

 sagsbehandlingstiden yderligere nedbragt.
Justitsministeren har i denne forbindelse givet tilsagn over for  

 Retsudvalget om at nedsætte et udvalg med henblik på en effektivisering af  

 asylsagsbehandlingen.
Retsudvalget har i den forbindelse modtaget følgende  

 fra justitsministeren om kommissoriet for og sammensætningen af et sådant  

 udvalg:
»På baggrund af de seneste års udvikling inden for antallet og  

 sammensætningen af asylansøgere i Danmark samt de erfaringer, der er  

 indhøstet i forbindelse med myndighedernes behandling af asylsager i 1.  

 instans og klageinstanserne og i lyset af udviklingen i det internationale  

 samarbejde vedrørende behandlingen af asylansøgninger samt den opstramning af  

 asylsagsbehandlingen, der følger af gennemførelsen af lov om ændring af  

 udlændingeloven, skal udvalget overveje, hvorledes sagsbehandlingen i  

 asylsager yderligere kan styrkes og fremskyndes bl.a. i relation til  

 klageadgange og tidsfrister.
Udvalget kan herunder overveje såvel  

 administrative foranstaltninger som mulige lovændringer med henblik herpå,  

 f.eks. ændringer i komptencereglerne.
 Udvalget bør i den forbindelse overveje, om den nuværende ordning,  

 hvorefter Justitsministeriet tager stilling til ansøgninger om  

 opholdstilladelse af humanitære grunde for asylansøgere, er hensigtsmæssig,  

 samt beskrive fordele og ulemper ved en eventuel ændring af denne ordning,  

 f.eks. således at det er Flygtningenævnet, der tager stilling hertil.
 Udvalget bør endvidere tage op til overvejelse, om de eksisterende  

 muligheder for at meddele asyl samt meddele opholdstilladelse af humanitære  

 grunde er dækkende for alle situationer, hvor forholdene i en asylansøgers  

 hjemland er under forandring f.eks. på grund af krigs- eller  

 borgerkrigshandlinger, som kan have midlertidig karakter, og i givet fald  

 stille forslag til en løsning heraf.
 Udvalget bør endelig overveje Flygtningenævnets sammensætning, herunder om  

 den nuværende sammensætning af nævnet skønnes hensigtsmæssig bl.a. med hensyn  

 til at sikre nævnets uafhængighed.
 Udvalget skal sammensættes med repræsentanter for udlændingemyndighederne,  

 Udenrigsministeriet, Advokatrådet og Dansk Flygtningehjælp.
Der gives udvalget adgang til at fremkomme med indstillinger inden for de  

 områder, der er fastsat i kommissoriet for udvalgets arbejde.
Det  

 forudsættes, at de første indstillinger fra udvalget foreligger senest primo  

 1993.« Flertallet har således bemærket det i lovforslaget anførte, hvorefter de  

 foreslåede initiativer med henblik på en effektivisering af  

 asylsagsbehandlingen alene er et første led i bestræbelserne på en markant  

 nedbringelse af sagsbehandlingstiden i asylsager.
Men også en nedbringelse af  

 sagsbehandlingstiden til de i forslaget nævnte 8-9 måneder regnet fra det  

 tidspunkt, hvor asylsagen tages under realitetsbehandling, vil i sig selv  

 nødvendiggøre en meget væsentlig opstramning af asylsagsbehandlingen og en  

 tilførsel af yderligere ressourcer, således som der er redegjort for det i  

 lovforslagets bemærkninger.
Flertallet vil imidlertid også stærkt understrege  

 betydningen af, at den tid, der medgår til afgørelsen af, om en asylansøger  

 kan afvises til et sikkert tredjeland, nedbringes mest muligt.
Flertallet har  

 derfor som et bilag til betænkningen optaget et notat af 13. maj 1992 om  

 asylsagsbehandlingen efter vedtagelsen af dette lovforslag.
I dette notat  

 redegøres der for den opstramning, der må ske i alle led af  

 asylsagsbehandling, og for de muligheder, der med lovforslaget er for at  

 gennemføre en skærpelse af praksis vedrørende opsættende virkning og med  

 hensyn til behandling af ansøgninger om genoptagelse enten af asylsagen eller  

 af sager om humanitær opholdstilladelse.
Herudover er det flertallets opfattelse, at mulighederne for en yderligere  

 nedbringelse af sagsbehandlingstiden nøje bør undersøges og vurderes.
Ikke  

 alene hensynet til en effektiv administration på dette område, men også  

 hensynet til asylansøgerne taler herfor.
Flertallet har derfor med  

 tilfredshed noteret sig den beskrevne opgave og sammensætningen af det  

 kommende udvalg nedsat af Justitsministeriet med henblik på en  

 effektivisering af asylsagsbehandlingen.
Flertallet lægger til grund, at justitsministeren har forpligtet sig til  

 alene at lade bestemmelsen om politiets adgang til at optage fingeraftryk og  

 personfotografi af udlændinge anvende i de tilfælde, hvor der ved indrejsen  

 kan være tvivl om identitetsspørgsmålet.
Derimod skal Justitsministeriet  

 efter flertallets opfattelse være forpligtet til at forelægge Folketinget  

 resultatet af forhandlinger om et eventuelt udvidet europæisk samarbejde på  

 dette område.
Folketinget vil dermed få lejlighed til at tage stilling til en  

 detaljeret regulering af adgangen til at optage fingeraftryk og  

 personfotografi af udlændinge og udveksling af sådanne oplysninger mellem  

 landene på et tidspunkt, hvor konturerne af det internationale samarbejde på  

 området vil kunne præsenteres.
Flertallet har noteret sig, at det i forbindelse med omformuleringen af  

 udlændingelovens § 36 om frihedsberøvelse af udlændinge er tilkendegivet, at  

 ændringen alene indebærer, at der hermed gives adgang til at frihedsberøve  

 asylansøgere, som udebliver fra en afhøring ved Direktoratet for Udlændinge  

 eller politiet, hvortil de pågældende er indkaldt.
Flertallet forudsætter, at  

 frihedsberøvelse i disse tilfælde sker efter en konkret vurdering, og at det  

 sikres, at frihedsberøvelsen ikke udstrækkes ud over det tidsrum, som er  

 nødvendigt for at sikre ansøgerens tilstedeværelse ved afhøringen.
Flertallet forudsætter endvidere, at man ved administrationen af  

 bestemmelsen i § 9, stk. 4, hvorefter udlændingemyndighederne i visse  

 tilfælde af familiesammenføring med ægtefæller og børn kan stille krav om, at  

 den herboende, som har forsørgelsespligt efter de almindelige regler herom,  

 godtgør at kunne forsørge sin familie, vil være opmærksom på tilfælde, hvor  

 der er tale om uventede sociale begivenheder.
For familier vil der i denne  

 situation helt typisk være tale om, at der foreligger sådanne menneskelige  

 hensyn og eventuelt en sådan tilknytning til landet bl.a. som følge af  

 opholdets længde, og at der ikke efter bistandsloven bør træffes beslutning  

 om hjemsendelse.
 Flertallet har endelig noteret sig den tilkendegivelse, som  

 socialministeren har afgivet over for Retsudvalget med hensyn til at ville  

 fremkomme med lovforslag om en repatrieringsordning i folketingsåret  

 1992-1993. Det er efter flertallets opfattelse af stor vigtighed, at der nu  

 kommer et konkret udspil om en repatrieringsordning.
 Et mindretal (Socialistisk Folkepartis medlemmer af udvalget)  

 indstiller lovforslaget til forkastelse ved 3. behandling, men vil  

 stemme for de af mindretallet stillede ændringsforslag.
 Mindretallet finder, at lovforslaget på afgørende punkter bryder med mange  

 års praksis i danske udlændingebestemmelser om ikke at diskriminere mellem  

 danske og herboende udlændinge og mellem forskellige grupper af udlændinge,  

 en praksis, der går meget længere tilbage end den første udlændingelov fra  

 1983.
 Lovforslaget er diskriminerende over for bestemte grupper af indvandrere,  

 nemlig dem, der kommer fra andre lande end de nordiske eller EF-lande, og som  

 ikke kommer hertil for at blive gift med en dansker eller en nordisk  

 statsborger.
Uden nogen angiven begrundelse i bemærkningerne fjerner lovforslaget  

 fundamentale gældende retskrav, der har eksisteret i dansk ret, længe før  

 Danmark fik sin første udlændingelov i 1983, og som er baseret på de  

 grundlæggende regler om familiens enhed, der har krav på samfundets og  

 statens beskyttelse, sådan som disse kommer til udtryk dels i FN's  

 Menneskerettighedserklæring, dels i Den Europæiske  

 Menneskerettighedskonvention.
Det gælder 7-års-kravet for familiesammenføring  

 dels med ægtefæller, dels med gamle forældre.
Det gælder også kravet om at  

 forhøje forældrealderen fra 60 til 65, før der kan ske familiesammenføring.
Med hensyn til at sætte et 18-års-krav ind i reglerne om  

 ægtefællesammenføring kan regeringen naturligvis have den meget forståelige  

 holdning, som mindretallet faktisk deler, at unge mennesker ikke bør binde  

 sig i et ægteskab, før de er 18 år.
Alligevel indeholder den danske  

 ægteskabslov en dispensationsregel, samtidig med at der i dansk kultur er en  

 næsten fuldstændig accept af børn født uden for ægteskab og unge menneskers  

 samliv uden ægteskab.
En sådan accept findes ikke i mange andre kulturer,  

 hvorfor en 18-års-regel højst vil udskyde en familiesammenføring, men ikke et  

 ægteskab.
 Mindretallet har intet imod, at forsørgelseskravet, således som det er  

 udformet i gældende lov, søges fastholdt, men med de restriktive  

 formuleringer, der er kommet ind i lovforslagets nye regler, frygter  

 mindretallet, at retskravet på familiesammenføring også med ægtefæller og  

 børn kan komme til at vige for forsørgelseskravet.
Mindretallet vender sig på det bestemteste mod en forlængelse fra 2 til 4  

 år for et ægteskabs varighed, før en udenlandsk ægtefælle kan få varigt  

 ophold i Danmark.
Der er ikke sandsynliggjort nogen sammenhæng mellem en  

 sådan forlængelse og forhindring af proformaægteskaber.
Derimod er der  

 utallige tragedier allerede i kølvandet på den nugældende to-års-regel, når  

 kvinder, især kvinder med børn, føler sig tvunget til at blive i et  

 uudholdeligt ægteskab af angst for ellers at blive sendt tilbage til  

 hjemlandet til en endnu mere usikker tilværelse.
En 4-års-regel vil gøre det  

 generelt vanskeligere for en udvist at finde sig til rette igen i hjemlandet.
Mindretallet vender sig ligeledes mod forslaget om, at en person med  

 flygtningestatus skal kunne hjemsendes efter myndighedernes bestemmelse inden  

 for en fireårig periode.
I betragtning af, hvor ofte der har været  

 modstridende rapporter om forholdene i flygtninges hjemland, og hvor hurtigt  

 forhold, der en tid syntes at være stabile, igen er blevet usikre, frygter  

 mindretallet, at den foreslåede bestemmelse generelt vil være medvirkende til  

 at skabe en tilstand af usikkerhed blandt flygtninge, der mere end andet har  

 brug for at kunne falde til ro i deres asylland.
Mindretallet vender sig ligeledes mod, at justitsministeren nu ved  

 bekendtgørelse vil forhindre udlændinge i at gifte sig i Danmark, hvis de  

 ikke har opholdstilladelse.
Forslaget er naturligvis vendt mod asylansøgere,  

 og det er ligesom de fleste af justitsministerens forslag til ændringer af  

 loven gennemsyret af mistillid til udlændinge og til de danskere, der omgås  

 dem.
Det forekommer generelt helt uhyrligt, at justitsministeren skal til at  

 sætte sig til dommer over, hvem voksne mennesker må gifte sig med (når der  

 ikke er tale om blodskam). Det kunne jo faktisk forekomme, at der opstod  

 kærlighed gennem kendskab, det sker jo også, når danskere begiver sig til  

 udlandet.
Mindretallet vender sig mod øget adgang til at fængsle og optage  

 fingeraftryk af asylansøgere.
Der fængsles allerede i dag i stor udstrækning,  

 og optagelse af fingeraftryk bør følge reglerne i retsplejeloven.
 Med hensyn til lovforslagets nr. 10 skal mindretallet pege på, at den  

 store stigning i ambassadeansøgninger om asyl har sammenhæng med den adgang,  

 der i l986 blev givet til at afvise asylansøgninger ved grænsen, § 48 stk. 2.  

 Den foreslåede ændring skaber imidlertid meget stor retsusikkerhed og bør  

 ikke gennemføres, medmindre der knyttes personer med særlig indsigt i  

 flygtningespørgsmål til de ambassader, hvortil der i perioder indgives mange  

 ansøgninger.
I øvrigt foreslår mindretallet § 48, stk. 2, ophævet.
Efter indgåelse af  

 Den Europæiske Asylkonvention er der jo fastsat regler for, hvordan  

 asylansøgninger skal behandles inden for EF-området.
Det betyder, at  

 afvisningsbestemmelsen i § 48, stk. 2, kun skal træde i anvendelse over for  

 personer uden for EF-området.
Det er jo netop her personer med egentligt  

 asylbehov befinder sig, hvorfor en sådan bestemmelse ikke bør findes i en  

 dansk udlændingelov, så meget mere som en lignende bestemmelse ikke findes i  

 andre EF-lande og der i øjeblikket foregår bestræbelser på at tilnærme  

 asylreglerne til hinanden i de forskellige EF-lande.
I denne situation bør  

 Danmark ikke foregå de andre lande med dårlige eksempler.
Skulle der ikke  

 kunne skabes flertal for en ophævelse af § 48, stk. 2, bør der alternativt  

 indføres en regel om, at personer, der ankommer til den danske grænse for at  

 bede om asyl, under alle omstændigheder får ret til at rådføre sig med en  

 repræsentant for UNHCR/Dansk Flygtningehjælp.
Det er et krav, der har været  

 fremført af alle menneskerettighedsorganisationer siden l986, og som er det  

 mindste, der kunne gøres for at afbøde de negative virkninger af  

 afvisningsreglen.
Derudover foreslår mindretallet § 59 a ophævet.
Den stammer ligeledes fra  

 lovændringen i 1986 og har været skarpt kritiseret af  

 menneskerettighedsorganisationer og flygtningeorganisationer, fordi den  

 overlader den meget vanskelige bedømmelse af en rejsendes papirers gyldighed  

 til et transportselskab.
Det må være en statsopgave at vurdere en persons  

 adkomst til et land, en vurdering med så store menneskelige konsekvenser, at  

 det er umenneskeligt at overlade det til et selskab, der har en helt anden  

 funktion.
Netop denne regel er een, der har haft negativ afsmitning på andre  

 EF-lande.
Efter at Danmark indførte den, er den blevet indført i flere andre  

 lande i Europa.
I bemærkningerne til lovforslaget beskæftiger justitsministeren sig med,  

 hvorledes den ofte meget lange sagsbehandlingstid for asylansøgere kan  

 nedbringes.
Mindretallet hilser sådanne overvejelser velkommen.
Det er for de  

 fleste asylansøgere invaliderende at vente på en afgørelse af en  

 asylansøgning i flere år, og enhver, der har beskæftiget sig med flygtninge,  

 kan bekræfte, at integrationsarbejde er væsentlig mere vanskeligt med  

 flygtninge, der har ventet op til to år på at få asyl, end med flygtninge,  

 der har fået deres asylgodkendelse i løbet af et par måneder.
Mindretallet  

 støtter derfor helhjertet, at der tilføres Direktoratet for Udlændinge flere  

 ressourcer, så det aldrig bliver af ressourcemangel, at en sag ikke  

 færdigbehandles inden for en rimelig tid.
Måske ville det styrke behandlingen  

 af en asylansøgning i første instans, hvis direktoratets egne ansatte foretog  

 de nødvendige afhøringer af asylansøgerne, således at politiets rolle alene  

 blev at indsamle de informationer, som de har flere erfaringer med at  

 indsamle.
Mange asylansøgere har fra deres hjemland meget dårlige erfaringer  

 med politiet og er tilbøjelige til at overføre disse erfaringer, når de  

 sidder i en afhøringssituation hos dansk politi.
En tilførsel af  

 tilstrækkellige ressourcer til direktoratet ville tilsvarende spare  

 ressourcer, der i dag bruges til drift af asylcentre.
Mindretallet kan støtte justitsministerens forslag om, at det er den  

 myndighed, der træffer afgørelse i asylsagen, der træffer afgørelse om  

 udvisningen og udrejsefrist, for så vidt sagen ikke ankes.
Mindretallet har  

 ofte undret sig over, hvorfor der åbenbart går så lang tid fra en endelig  

 afgørelse er truffet, til en faktisk udvisning finder sted.
Mindretallet  

 vender sig derimod skarpt mod ministerens forslag om, at genoptagelse af en  

 sag i Flygtningenævnet, ansøgning om humanitær opholdstilladelse eller klage  

 til Ombudsmanden ikke skulle have opsættende virkning.
Så længe en sag ikke  

 er endelig afgjort, må asylansøgeren ikke udvises, da udvisning kan få de  

 mest alvorlige konsekvenser, især hvis vedkommende udvises til det land,  

 han/hun er flygtet fra.
Efter de foreliggende oplysninger genoptager  

 Flygtningenævnet kun sager, hvis der er dukket nye momenter op i sagen, og  

 det sker typisk, hvis der går lang tid mellem et endeligt afslag og en  

 faktisk udsendelse.
Mindretallet har også noteret sig ministerens bemærkninger om en vis  

 indvandring af borgere fra Hong-kong.
Mindretallet er enig med ministeren i,  

 at der kan være grund til for Danmark at åbne muligheden for en vis  

 indvandring, ikke mindst i lyset af, at der skal aftales fælles  

 immigrationsregler mellem EF-landene.
Mindretallet undrer sig imidlertid  

 over, at ministeren samtidig med denne åbning vælger at stramme reglerne for  

 dem, der faktisk ønsker ophold i Danmark, og som har en vis tilknytning  

 hertil, samt at ministeren ikke finder, at visse personer fra Øst- og  

 Mellemeuropa måske havde lige så stor tilknytning til Danmark som visse  

 Hong-kongborgere.
Det værste ved de stramninger af udlændingeloven, der er præsenteret her,  

 er, at de er gennemsyret af mistænkeliggørelse af udlændinge, der kommer til  

 Danmark.
Denne holdning svækker ikke den fremmedangst og det fremmedhad, der  

 desværre er blevet en del af den danske hverdag.
Tværtimod ville en styrket  

 oplysning om, hvor få udlændinge der faktisk befinder sig i Danmark, og som  

 søger hertil, måske kunne berolige danskerne.
Samtidig ville en øget positiv  

 debat om Danmarks del af den rige verdens globale ansvar over for flugt og  

 nød i den tredje verden måske medvirke til, at danskerne generelt blev mere  

 positivt stemt over for fremmede iblandt os.
Mindretallet har noteret sig, at der i justitsministerens lovforslag intet  

 er medtaget om repatrieringshjælp til flygtninge, der ønsker at vende tilbage  

 til deres fædreland, til trods for at en tilbagevenden er endemålet for  

 ethvert flygtningearbejde.
Mindretallet vil fastholde socialministeren på den  

 tilkendegivelse, der fremgår af flertallets betænkningsbidrag.
Med hensyn til de af justitsministeren stillede ændringsforslag vil  

 mindretallet undlade at stemme.
Mindretallet erkender, at ændringsforslagene  

 mildner justitsministerens lovforslag, men tendensen er den samme, og der  

 tages ikke højde for de menneskerettighedsproblemer, der ligger i  

 lovforslaget, om at foretage en konkret forsørgelsesvurdering i forbindelse  

 med flygtninges familiesammenføringer.
 Et andet mindretal (Fremskridtspartiets medlem af udvalget)  

 indstiller lovforslaget til vedtagelse med de af mindretallet stillede  

 ændringsforslag.
For Fremskridtspartiet har dette lovforslag været et lille bitte skridt i  

 den rigtige retning.
Fremskridtspartiet havde håbet på et mere gennemgribende  

 lovforslag, specielt da begge regeringspartierne i lange tider har talt om,  

 at: »nu skal der strammes op på udlændingeområdet«.
Det er desværre kun blevet til ordene fra regeringspartierne, og ordene er  

 kun blevet sagt i forsamlingshusene og til pressen.
Så snart det kommer til  

 det afgørende punkt i Folketinget, svigter modet, og man tænker mere på at  

 blive siddende og tækkes Socialdemokratiet end på at føre den politik, som  

 man har lovet vælgerne.
 Fremskridtspartiet har med sine ændringsforslag forsøgt at gøre  

 lovforslaget bare tilnærmelsesvis i overensstemmelse med, hvad der er  

 nødvendigt for, at lovforslaget gør op med det problem vi har i dag, og  

 bliver i overensstemmelse med befolkningens ønsker om udlændingepolitikken.
 Fremskridtspartiet havde gerne set ændringer og opstramninger på langt  

 flere punkter, men da der skal være identitet mellem lovforslaget og de  

 stillede ændringsforslag, må Fremskridtspartiet se sig henvist til at  

 fremsætte egne lovforslag.
Siden fremsættelsen har justitsministeren gentagne gange skrevet og  

 udtalt, at det er sagsbehandlingstiderne, der skal gøres noget ved, og at det  

 skal ske ved at begrænse anke- og klagemulighederne.
Alligevel er der ikke  

 taget effektivt fat på det problem i lovforslaget.
 Hvis ministeren virkelig ønsker at give nogle rimelige  

 sagsbehandlingstider og vil nøjes med de instanser, som er nødvendige, kunne  

 ministeren blot have indarbejdet det i lovforslaget.
 Fremskridtspartiets forslag er, at ansøgningen om asyl kun skal behandles  

 i 3 instanser: politiet (som modtagende myndighed), herunder Den Centrale  

 Politiafdeling (DCP), Direktoratet for Udlændinge (DFU) som regeringens  

 repræsentant, og sluttelig skal det være muligt at få prøvet sagen ved en  

 rigtig domstol.
På den måde vil alle de unødvendige led blive luget væk.
Dansk  

 Flygtningehjælp, som blot er en eller anden privat forening,  

 Flygtningenævnet, som af uforståelige årsager har fået dommerstatus,  

 Justitsministeriet, som allerede er hørt via DFU, og så Ombudsmanden, som kun  

 skal kontrollere den offentlige forvaltning, altså alle ganske unødvendige og  

 kun sagsbehandlingstidsforlængende instanser i denne sammenhæng.
 Endelig skal det være således, at afgørelserne er endelige, og sagen skal  

 ikke kunne genoptages og prøves igen og igen.
 Det vil være en effektiv nedskæring af sagsbehandlingstiderne til gavn for  

 såvel de fremmede som skatteborgerne.
 Havde justitsministeren fremsat et sådant lovforslag, ville det være  

 rimeligt at bryste sig i medierne med, at her kommer forslaget, som vil  

 begrænse sagsbehandlingstiderne.
 Lovforslaget er ikke revolutionerende, men kun ganske små justeringer, og  

 det var så, hvad der kom ud af både ministerens og regeringspartiernes  

 politikeres store ord i medierne om, at nu skal der strammes op.
 Lovforslaget er som sagt et skridt i den rigtige retning, men alt for  

 lille.
 Desuden tager Fremskridtspartiet afstand fra det til betænkningen optrykte  

 notat, idet Fremskridtspartiet afgjort mener, at der ikke skal flere  

 ressourcer og slet ikke markant flere resourcer til, som det er formuleret.  

 Endvidere er Fremskridtspartiet ikke enig i, at der skal nedsættes et udvalg  

 til belysning af forkortning af sagsbehandlingstiderne, da Fremskridtspartiet  

 allerede i ovenstående har skitseret, hvorledes sagsbehandlingstiden kan  

 forkortes markant samtidig med, at der sker væsentlige besparelser.
 Det er således ikke nødvendigt at tilføre flere ressourcer til området.  

 Det vil kun være spild af gode skattekroner.
 Et tredje mindretal (Det Radikale Venstres medlem af udvalget) vil  

 redegøre for sin stilling til lovforslaget og til de stillede ændringsforslag  

 ved 2. behandling.
Ændringsforslag Til § 1Af et mindretal (FP):
 1) I den under nr. 2 foreslåede affattelse af § 9, stk.  

 1, nr. 2, udgår litra c.
 2) I den under nr. 2 foreslåede affattelse af § 9, stk.  

 1, nr. 2, ændres i litra d »7 år« til: »12  

 år«.
 Af justitsministeren , tiltrådt af et flertal (S, V, KF, CD  

 og KRF):
 3) I den under nr. 2 foreslåede affattelse af § 9, stk.  

 1, nr. 2, ændres i litra d »7 år« til: »5 år«.
 4) Nr. 3 udgår.
 5) Nr. 4 affattes således:
 »4. § 9, stk. 1, nr. 5, affattes således:
»5) Forældre over 60 år til en udlænding med tidsubegrænset  

 opholdstilladelse.
Opholdstilladelse kan dog i almindelighed kun gives, hvis  

 ansøgeren ikke har andre børn i hjemlandet.«» Af et mindretal (FP):
 6) I den under nr. 4 foreslåede affattelse af § 9, stk.  

 1, nr. 5, udgår i 2. pkt. ordene »i almindelighed«.
 7) Nr. 5 affattes således:
 »5. § 9, stk. 3, ophæves, og i stedet indsættes:
 » Stk. 3 . Opholdstilladelse efter stk. 1, nr. 5, eller stk.  

 2, nr. 1, skal betinges af, at den person, der bor i Danmark, påtager sig at  

 forsørge ansøgeren og godtgør at være i stand hertil.
 Stk. 4 . Opholdstilladelse efter stk. 1, nr. 4, skal betinges af,  

 at den person, der bor i Danmark, påtager sig at forsørge ansøgeren.  

 Opholdstilladelsen efter stk. 1, nr. 2-4, skal endvidere betinges af, at den  

 herboende person, som det påhviler at forsørge ansøgeren, godtgør at være i  

 stand hertil.
Stk. 5 . Har en herboende person (garanten) påtaget sig at  

 forsørge ansøgeren, jf. stk. 3 og 4, og søger ansøgeren senere hjælp efter  

 lov om social bistand til forsørgelse, skal den pågældende henvises til at  

 opnå hjælp til forsørgelse hos garanten.
Er der af det offentlige ydet hjælp  

 efter lov om social bistand, skal kommunen pålægge garanten at refundere det  

 offentlige ethvert af de udlagte beløb.
Sådan refusion kan af  

 kommunalbestyrelsen inddrives hos garanten efter reglerne om inddrivelse af  

 personlige skatter.
Stk. 6 . Opnår det offentlige ikke inden seks måneder efter  

 udlægsdatoen refusion af udlagte beløb, jf. stk. 5, udsendes ansøgeren af  

 landet uden yderligere varsel.« Stk. 4 bliver herefter stk. 7.' Af justitsministeren, tiltrådt et af flertal (S, V, KF, CD  

 og KRF):
 8) Nr. 6 affattes således:
»6. I § 18, stk. 2, og § 19, stk. 2, ændres  

 »2 år« til: »3 år«.' Af et mindretal (FP):
 9) Nr. 9 affattes således:
 »9. I § 40 indsættes efter stk. 1 som nyt stykke:
»Stk. 2 . Optagelse af fingeraftryk og personfotografi af  

 udlændinge skal foretages i forbindelse med behandlingen af enhver ansøgning  

 om ophold og kan ske ved undersøgelse af, hvorvidt udlændingen lovligt  

 opholder sig her i landet.« Stk. 2 og 3 bliver herefter stk. 3 og 4.' Af et mindretal (SF):
 10) Efter nr. 10 indsættes som nyt nummer:
»01. § 48, stk. 2 , ophæves.« 11) Efter nr. 12 indsættes som nyt nummer:
»02. § 59 a ophæves.« Til § 2Af justitsministeren, tiltrådt af et flertal (S, V,  

 KF, CD og KRF):
 12) Den foreslåede ændring affattes således:
I § 4, stk. 2, ændres »2 år« til: »3 år«.' Bemærkninger Til nr. 1 Udlændinge med ophold efter §§ 7 og 8 er flygtninge og skal  

 derfor kun være i Danmark, indtil der bliver normaliserede tilstande i deres  

 hjemland, eller til den konkrete risiko for den enkelte ved hjemvenden er  

 væk.
 Da udlændinge med opholdstilladelse efter §§ 7 og 8 således kun er  

 midlertidigt i Danmark, til de igen kan rejse hjem til deres hjemland, vil  

 det være urimeligt for deres familie at sammenføre dem i Danmark.
Til nr. 2 Når justitsministeren har valgt en årsbegrænsning på 7 år,  

 hænger det givet sammen med, at det er den normale tid en udlænding skal have  

 opholdt sig lovligt i Danmark for at kunne opnå dansk statsborgerskab.
Da  

 Fremskridtspartiet finder, at den grænse skal hæves til 12 år, foreslås  

 hermed den samme årsbegrænsning i litra d.
 Til nr. 3 I lovforslaget er der foreslået en frist på 7 års ophold her i  

 landet som betingelse for tilladelse til familiesammenføring med ægtefælle  

 til personer, der ikke er danske statsborgere, nordiske statsborgere,  

 EF-statsborgere eller flygtninge.
Flertallet finder, at denne frist kan forkortes uden væsentlig skade for  

 de hensyn, der begrunder lovændringen, idet også indvandrere, der har boet i  

 Danmark i et kortere åremål end 7 år, formentlig kan antages at have opnået  

 en sådan forankring til det danske samfund, at familiesammenføring med  

 ægtefælle bør tillades.
På den anden side bør fristen ikke være kortere end  

 den frist, der fastsættes i udlændingelovens § 19 for inddragelse af  

 opholdstilladelse, jf. ændringsforslag nr. 4. På denne baggrund foreslås  

 fristen fastsat til 5 år.
Til nr. 4 og 5 Det følger af lovforslagets § 1, nr. 3 og 4, at reglerne om  

 familiesammenføring med forældre ændres for alle udlændinge (bortset fra  

 EF-statsborgere) således, at forældrene skal være over 65 år gamle for at få  

 tilladelse til at få familiesammenføring med et herboende barn.
Denne  

 aldersgrænse foreslås fastholdt til den gældende grænse på 60 år.
Det følger af lovforslagets § 1, nr. 4, at det er en betingelse for  

 familiesammenføring med forældre til personer, der ikke er danske  

 statsborgere, nordiske statsborgere, EF-statsborgere eller flygtninge, at  

 personen har boet i Danmark i 7 år.
Af de grunde, der fremgår af  

 bemærkningerne til ændringsforslag nr. 3, foreslås det, at denne frist udgår,  

 således at det i disse tilfælde alene bliver en betingelse for  

 opholdstilladelse til forældre over 60 år, at ansøgeren ikke har andre børn i  

 hjemlandet.
Som efter den gældende bestemmelse i udlændingelovens § 9, stk.  

 1, nr. 5, giver den foreslåede bestemmelse udlændingemyndighederne adgang til  

 i særlige tilfælde at tillade familiesammenføring med forældre til  

 indvandrere, uanset om de pågældende har børn i hjemlandet.
Foreligger der  

 således en helt særlig begrundelse for ønsket om at komme her til landet -  

 f.eks. hvor den herboende godtgør, at ansøgeren tidligere har boet hos ham i  

 længere perioder og fortsat har behov herfor, fordi den pågældende bevisligt  

 ikke har nogen forbindelse til børnene i hjemlandet (f.eks. fordi disse  

 sidder i fængsel) - vil der helt undtagelsesvis kunne meddeles  

 opholdstilladelse efter bestemmelsen i § 9, stk. 1, nr. 5, eller § 9, stk. 2,  

 nr. 4, jf. bemærkningerne til lovforslagets § 1, nr. 3.
 Til nr. 6 For Fremskridtspartiet at se, skal der ikke være nogen  

 »elastikker« i loven om udlændinge, og ordene »i  

 almindelighed« bør derfor udgå, således at opholdstilladelse kun gives,  

 hvis ansøgeren ikke har andre børn i hjemlandet.
 Til nr. 7 Det foreslåede stk. 3 er identisk med det i lovforslaget  

 foreslåede stk. 3.
I stk. 4 er de to ord »kan« ændret til »skal«, således  

 at det ikke er en skønsvurdering med ubegrænsede muligheder for omgåelse.
Der  

 er for Fremskridtspartiet ingen tvivl om, at de krav, der stilles, skal  

 opfyldes, og at det skal ske i alle tilfælde.
I stk. 5 foreslås en ændring, således at ansøgeren først henvises til  

 garanten, og hvis ikke garanten kan eller vil betale for ansøgerens  

 underhold, må ansøgeren forlade landet.
Skulle der være sket udbetaling af  

 offentlig hjælp, skal denne kunne kræves tilbage, herunder ved brug af  

 reglerne om inddrivelse af personlige skatter.
 I stk. 6 præciseres det, at skulle den situation opstå, at det offentlige  

 har udbetalt hjælp til ansøgeren, og garanten ikke kan eller vil refundere  

 pengene til det offentlige, skal ansøgeren udsendes af landet uden yderligere  

 varsel.
Til nr. 8 og 12 Efter lovforslagets § 1, nr. 6, forlænges fristen i  

 udlændingelovens § 19, stk. 2, inden for hvilken inddragelse af en  

 opholdstilladelse normalt kan finde sted, fra 2 til 4 år.
På tilsvarende måde  

 ændres fristen i udlændingelovens § 18, stk. 2, og bistandslovens § 4, inden  

 for hvilken hjemsendelse af en udlænding, der ikke har de fornødne midler til  

 sit underhold, kan ske, fra 2 til 4 år.
 Flertallet finder, at en forlængelse af de nævnte frister fra 2 til 3 år  

 vil være tilstrækkelig til at tilgodese de hensyn, der bærer lovændringen.  

 Selv en forlængelse fra 2 til 3 år må betragtes som væsentlig, og der kan  

 være grund til i hvert fald i første omgang at indskrænke sig til sådan en  

 forlængelse af fristen for derved at kunne indhøste erfaringer med denne  

 fristforlængelse, førend der tages stilling til, om en yderligere forlængelse  

 af fristen er ønskelig.
I forbindelse med forslaget om forlængelse af fristen i § 19 m.v. for  

 inddragelse af opholdstilladelse er der fra flere sider rejst spørgsmål om  

 inddragelse af opholdstilladelsen i forhold til udenlandske kvinder, der  

 ophæver samlivet med en herboende ægtefælle som følge af ægtefællens  

 voldsudøvelse.
Det er herunder fremhævet, at det bør sikres, at udenlandske  

 kvinder, der ophæver samlivet med deres herboende ægtefælle af denne grund,  

 ikke automatisk udsendes af landet.
En sådan udsendelse kan i nogle tilfælde  

 indebære, at kvinden henvises til en meget usikker tilværelse i hjemlandet.
 Flertallet har bemærket, at det af justitsministerens svar på  

 Retsudvalgets spørgsmål nr. 2, 9 og 21 fremgår, at der ikke automatisk sker  

 udsendelse af udenlandske kvinder, der ophæver samlivet med deres ægtefælle  

 som følge af dennes voldsudøvelse inden for den i § 19, stk. 2, nævnte frist.  

 Det fremgår således af disse svar, at det følger af bestemmelsen i  

 udlændingelovens § 19, stk. 5, at udlændingemyndighederne ved afgørelsen af,  

 om inddragelse af en opholdstilladelse skal ske, skal foretage en afvejning  

 også af de hensyn, der er anført i udlændingelovens § 26. Af denne  

 bestemmelse følger, at der bl.a. skal tages hensyn til udlændingens  

 tilhørsforhold til det danske samfund, herunder til varigheden af opholdet  

 her i landet og til, om inddragelse af opholdsretten må antages at virke  

 særlig belastende.
Selv om udlændingemyndighederne således allerede efter de gældende  

 bestemmelser i udlændingelovens § 19 ved afgørelsen om inddragelse af  

 opholdstilladelse i disse tilfælde skal foretage en konkret vurdering af  

 sagens omstændigheder, finder flertallet, at der i forbindelse med  

 forlængelsen af den i § 19, stk. 2, nævnte frist på 2 år kan være særlig  

 anledning til hensyntagen over for udenlandske kvinder, hvis ægteskabelige  

 samliv ophæves som følge af ægtefællens voldsudøvelse.
Flertallet finder  

 således, at udlændingemyndighederne i de tilfælde, hvor et ægteskabeligt  

 samliv ophæves under den forlængede frist i § 19, stk. 2, ved afvejningen af  

 de hensyn, der taler imod inddragelse af opholdsretten, jf. § 26, bør  

 tillægge det betydelig vægt, om samlivet ophører på grund af ægtefællens  

 voldsudøvelse mod kvinden.
Dette gælder navnlig i tilfælde, hvor den  

 udenlandske kvindes personlige forhold giver grund til at tro, at det vil  

 være vanskeligt for hende at vende tilbage til en tålelig tilværelse i  

 hjemlandet.
 Flertallet er opmærksom på de administrative vanskeligheder og muligheder  

 for omgåelse i denne forbindelse, som fremgår af de nævnte svar, og finder  

 derfor, at det må være en forudsætning for de ovennævnte princippers  

 anvendelse, at det i den enkelte sag kan godtgøres, at kvinden har været  

 udsat for fysisk voldsudøvelse fra den herboende ægtefælles side, at denne  

 voldsudøvelse er den reelle årsag til samlivets ophævelse, og at kvinden ikke  

 kan vende tilbage til en tålelig tilværelse i hjemlandet.
Til nr. 9 Det præciseres, at der i alle tilfælde skal ske optagelse af foto og  

 fingeraftryk af udlændinge, der ansøger om ophold i Danmark, samt at det i  

 tilfælde af kontrol af den enkelte skal være muligt at optage foto og  

 fingeraftryk, hvis politiet skønner det nødvendigt i undersøgelsen af den  

 pågældendes lovmæssige ophold i Danmark.
Til nr. 10 Reglen om, at asylansøgere kan afvises ved grænsen og sendes direkte  

 tilbage til det land, de kommer fra, uden mulighed for kontakt til  

 flygtningemyndigheder i Danmark, er en ubehagelig del af den danske  

 udlændingelov, der blev indført i 1986. Hvis Danmark ikke fortsat skal stå  

 som et af de lande i EF, der har de mest restriktive asylregler, og hvis  

 danske restriktive regler ikke skal komme til at danne forbillede for  

 EF-regler, må Danmark nu stryge denne regel.
Med hensyn til behandling af  

 asylsager inden for EF er disse reguleret i EF's asylkonvention.
Det vil sige, at reglen for fremtiden kun vil blive benyttet over for  

 asylansøgere, der kommer fra lande uden for EF.
Hvis danske regler kommer til  

 at danne model for EF-regler, vil visionen om et »Fort Europa«  

 nærme sig virkeligheden.
Hvis danske udlændingemyndigheder anser en  

 asylansøgning for at være ubegrundet, er der allerede mulighed for at  

 behandle den efter »åbenbart grundløs«-proceduren.
Til nr. 11 Reglen om, at transportselskaber skal straffes med bøder,  

 såfremt de bringer udlændinge til landet, der ikke er i besiddelse af  

 fornøden rejselegitimation, har afstedkommet meget ubehagelige straffe til  

 transportselskaber, når det, selv efter omhyggelig kontrol, er konstateret,  

 at den pågældendes rejselegitimation har været forfalsket.
Reglen har desuden  

 fra den blev indført været udsat for stærk kritik fra internationale  

 humanitære organisationer, herunder UNHCR og Amnesty International, med den  

 begrundelse, at det ikke er i god overensstemmelse med folkeretten at lade  

 afgørelsen om noget så fundamentalt som en persons ret til at søge asyl blive  

 truffet af et transportselskab i stedet for af et lands ansvarlige  

 myndigheder.
Endelig er reglen et af de ubehagelige eksempler på, at  

 restriktive regler fra et land, i dette tilfælde Danmark, bliver overtaget af  

 andre europæiske lande.
Dorte Bennedsen (S) Erling Christensen (S) Lise Hækkerup (S) Frank  

 Jensen (S) Birte Weiss (S) Karen Jespersen (S) Ebba Strange (SF) nfmd.  

Gert Petersen (SF) Sonja Albrink (CD) Grove (KF) fmd.
Helge Adam  

 Møller (KF) Inge Dahl-Sørensen (V) Birthe Rønn Hornbech (V) Svend Aage Jensby  

 (V) Tom Behnke (FP) Niels Helveg Petersen (RV) Inger Stilling Pedersen (KRF)  

 JUSTITSMINISTERIET Bilag Den 13. maj 1992 N O T A T om asylsagsbehandlingen efter vedtagelsen af lovforslag nr.
L 257 om  

 ændring af udlændingeloven 1. Indledning.
Det opstillede mål.
 Et af de væsentlige elementer i forbindelse med ændringsforslaget til  

 udlændingeloven er en markant nedsættelse af den samlede sagsbehandlingstid i  

 asylsager.
 Justitsministeriet har i den forbindelse søgt at opstille en realistisk  

 målsætning for det forløb, som asylsagen efter lovændringen typisk vil  

 gennemløbe, samt det ressourceforbrug og den sagsbehandlingstid, der er  

 forbundet hermed.
 Det er på denne baggrund, at det i bemærkningerne til lovforslaget er  

 tilkendegivet, at en realistisk målsætning for behandlingen af asylsager  

 efter gennemførelsen af lovforslaget vil være, at sagen kan afsluttes inden  

 for en periode af 8-9 måneder, regnet fra det tidspunkt, hvor sagen tages  

 under realitetsbehandling.
Justitsministeriet har naturligvis været opmærksom på, at der også efter  

 gennemførelsen af lovforslaget vil være sager, der i samlet  

 sagsbehandlingstid tager længere tid.
Dette kan bl.a. skyldes, at det er  

 nødvendigt at indhente yderligere oplysninger om forholdene i en asylansøgers  

 hjemland.
 Målet om en sagsbehandlingstid på 8-9 måneder er således udtryk for en  

 gennemsnitsbetragtning og et realistisk mål for »den typiske  

 asylsag«.
 2. De midler, som skal anvendes til at opnå målet.
 En så markant nedsættelse af sagsbehandlingstiden, som det opstillede mål  

 er udtryk for, kan efter Justitsministeriets opfattelse alene opnås, såfremt  

 der sker en væsentlig opstramning af en række led i sagsbehandlingen.
 Det vil i denne forbindelse være nødvendigt med en ressourceindsats og med  

 initiativer, som har indvirkning på praksis vedrørende opsættende virkning og  

 genoptagelse, og det vil være nødvendigt at foretage en tæt opfølgning med  

 henblik på at vurdere, om initiativerne har vist sig effektive.
Asylsagsbehandlingen kan opdeles i tre led: Behandlingen i 1. instans  

 omfattende sagsbehandlingen hos politiet og i Direktoratet for Udlændinge.  

 Dernæst sagsbehandlingen i 2. instans, det vil sige Flygtningenævnets  

 behandling.
Endelig som det 3. led de yderligere sagsbehandlingsskridt, der  

 kan komme på tale i forhold til en asylansøger, herunder stillingtagen til en  

 ansøgning om humanitær opholdstilladelse i Justitsministeriet, klage over  

 Flygtningenævnets afgørelse og/eller Justitsministeriets afgørelse til  

 Folketingets Ombudsmand samt genoptagelsesanmodninger i forhold til tidligere  

 trufne afgørelser inden for den pågældende asylsag.
 Ressourcetilførslen må fordeles på en sådan måde, at den får betydning i  

 alle 3 led i asylsagsbehandlingen.
 For så vidt angår bheandlingen i 1. instans, som omfatter sagsbehandlingen  

 hos politiet og i Direktoratet for Udlændinge, vil en tilførsel af ressourcer  

 betyde, at den tid, der går med politiets afhøring af asylansøgeren og  

 Direktoratet for Udlænginges efterfølgende behandling af sagen, vil kunne  

 afkortes.
Endvidere skal der ske en markant tilførsel af ressourcer til  

 sagsbehandlingen i 2. instans, hvilket i praksis vil sige Flygtningenævnets  

 behandling.
Her må ressourceindsatsen omfatte tilrettelæggelsen af sagerne,  

 hvor bl.a. berammelsesperioden og indhentelse af oplysninger i forhold til  

 den pågældende asylansøgers advokat kan tage tid.
Derudover kan der efter  

 Justitsministeriets opfattelse opnås en markant sagsbehandlingsopstramning i  

 den såkaldte efterbehandlingsfase, såfremt man gennem anvendelsen af PC'er i  

 forbindelse med Flygtningenævnets møder straks efter afslutningen af mødet  

 kan udlevere nævnets skriftlige beslutning til asylansøgeren.
 Endelig må der ske en styrkelse af det 3. led i sagsbehandlingen, som  

 særligt indebærer mulighed for at søge om humanitær opholdstilladelse i  

 Justitsministeriet i medfør af udlændingelovens § 9, stk. 2, nr. 2, at klage  

 til Folketingets Ombudsmand over afgørelsen i asylsagen eller vedrørende  

 opholdstilladelse af humanitære grunde samt at indgive  

 genoptagelsesanmodninger i forhold til tidligere trufne afgørelser.
 Justitsministeriet vil være indstillet på at søge gennemført en yderligere  

 opstramning af sagsbehandlingstiderne i forbindelse med ansøgninger om  

 opholdstilladelse af humanitære grunde.
 Det er endvidere Justitsministeriets opfattelse, at der kan ske en  

 underbyggelse af opstramningen i sagsbehandlingen, såfremt der gennemføres en  

 skærpelse af praksis vedrørende opsættende virkning.
 Justitsministeriet har særligt peget på, at det vil være muligt med en  

 opstramning på følgende punkter:
 a) at den myndighed, der træffer afgørelse i asylsagen eller sagen om  

 humanitær opholdstilladelse, også fastsætter udrejsefristen, herunder også  

 hvor myndigheden tager stilling til en genoptagelsesanmodning.
 b) at der i visse af de asylsager, der er afgjort som åbenbart grundløse,  

 eller hvor et enigt flygtningenævn har meddelt afslag, ikke gives opsættende  

 virkning ved en klage til Folketingets Ombudsmand.
 c) at udrejsefristen ved klager til Folketingets Ombudsmand kun udsættes i  

 14 dage, medmindre ombudsmanden i den enkelte sag gør opmærksom på, at der er  

 behov for yderligere udsættelse.
 d) at helt ugrundede ansøgninger om genoptagelse enten af asylsagen eller  

 sagen om humanitær opholdstilladelse ikke tillægges opsættende virkning.
 Den konkrete tilrettelæggelse af ændringer i sagsgangen skal selvsagt ske  

 i et samarbejde mellem udlændingemyndighederne indbyrdes og Folketingets  

 Ombudsmand.
 Det forudsættes samtidig, at de enkelte myndigheder meget hurtigt skal  

 tage stilling til, hvorvidt en ansøgning kan føre til, at sagens behandling  

 genoptages.
Endelig er det efter Justitsministeriets opfattelse af afgørende  

 betydning, at der sker en tæt opfølgning af sagsbehandlingen i de almindelige  

 asylsager, efter at den nye ordning såvel ressourcemæssigt som  

 sagsbehandlingsmæssigt er sat i kraft.
Dette indebærer nærmere, at det  

 løbende myndighedssamarbejde, som allerede er sat i værk og pågår imellem  

 Justitsministeriet, Direktoratet for Udlændinge, Rigspolitichefen,  

 Flygtningenævnets sekretariat samt Udenrigsministeriet, må intensiveres med  

 henblik på nøje at vurdere, hvorvidt det opstillede sagsbehandlingsmål på de  

 8-9 måneder gennemføres, at identificere eventuelle flaskehalse og at sikre,  

 at det fornødne statistiske grundlag for vurderingen af sagsbehandlingstiden  

 søges tilvejebragt.
 3. Konklusionen.
Som nævnt er det efter Justitsministeriets opfattelse realistisk gennem  

 den kreds af midler, som er nævnt ovenfor, at satse på en almindelig  

 sagsbehandlingstid på 8-9 måneder i asylsager.
Justitsministeriet anser det  

 for at være af væsentlig betydning, at der sker en løbende opfølgning af  

 effekten af disse initiativer, og at eventuelle yderligere flaskehalse i  

 sagsbehandlingen hurtigt identificeres, analyseres og imødegås.
