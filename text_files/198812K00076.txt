Nr LSF 76 Forslag til Lov om frihedsberøvelse og anden tvang i psykiatrien Fremsat af justitsministeren (Ninn-Hansen) den 26. oktober 1988 Vedtaget ved tredjebehandling den 19. maj 1989 Lov nr. 331 af 24/05/1989 Kapitel 1 Lovens område m.v.
 § 1. Frihedsberøvelse og anvendelse af anden tvang i forbindelse med  

 indlæggelse, ophold og behandling på psykiatrisk afdeling må kun finde sted  

 efter reglerne i denne lov.
 Stk. 2. Ved tvang forstås i denne lov anvendelse af foranstaltninger, som  

 patienten modsætter sig.
Kapitel 2 Almindelige bestemmelser § 2. Med henblik på i videst muligt omfang at forebygge anvendelse af  

 tvang skal sygehusmyndigheden tilbyde sygehusophold, behandling og pleje, som  

 svarer til god sygehusstandard.
 § 3. Indlæggelse, ophold og behandling på psykiatrisk afdeling skal så  

 vidt muligt finde sted med patientens samtykke.
 Stk. 2. Lægen skal vejlede patienten om formålet med indlæggelsen,  

 opholdet og behandlingen samt om udsigterne til en bedring af  

 helbredstilstanden.
 Stk. 3. Overlægen skal opstille en behandlingsplan for enhver, der  

 indlægges på psykiatrisk afdeling, vejlede patienten om planens indhold samt  

 til stadighed søge at opnå patientens samtykke til dens gennemførelse.
§ 4. Tvang må ikke benyttes, før der er gjort, hvad der er muligt, for at  

 opnå patientens frivillige medvirken.
Når forholdene tillader det, skal  

 patienten have en passende betænkningstid.
Stk. 2. Anvendelsen af tvang skal stå i rimeligt forhold til det, som  

 søges opnået herved.
Er mindre indgribende foranstaltninger tilstrækkelige,  

 skal disse anvendes.
 Stk. 3. Tvang skal udøves så skånsomt som muligt og med størst mulig  

 hensyntagen til patienten, således at der ikke forvoldes unødig krænkelse  

 eller ulempe.
 Stk. 4. Tvang må ikke anvendes i videre omfang, end hvad der er nødvendigt  

 for at opnå det tilsigtede formål.
Kapitel 3 Frihedsberøvelse § 5. Tvangsindlæggelse, jf. §§ 6-9, eller tvangstilbageholdelse, jf. § 10,  

 må kun finde sted, såfremt patienten er sindssyg eller befinder sig i en  

 tilstand, der ganske må ligestilles hermed, og det vil være uforsvarligt ikke  

 at frihedsberøve den pågældende med henblik på behandling, fordi:
1) udsigten til helbredelse eller en betydelig og afgørende bedring af  

 tilstanden ellers vil blive væsentlig forringet eller 2) den pågældende frembyder en nærliggende og væsentlig fare for sig selv  

 eller andre.
Tvangsindlæggelse § 6. Søger en person, der må antages at være sindssyg, ikke selv fornøden  

 behandling, har de nærmeste pligt til at tilkalde en læge.
Hvis de nærmeste  

 ikke tilkalder en læge, påhviler det politiet at gøre dette.
Stk. 2. På grundlag af sin undersøgelse og de modtagne oplysninger skønner  

 lægen, om indlæggelse på psykiatrisk afdeling er nødvendig.
Modsætter  

 patienten sig sådan indlæggelse, afgør lægen, om tvangsindlæggelse er  

 påkrævet.
 Stk. 3. Tvangsindlæggelse skal ske, når betingelserne i § 5 er opfyldt.  

 Lægen udfærdiger en erklæring herom, jf. § 7, stk. 2.
 § 7. Politiet træffer bestemmelse om tvangsindlæggelsens iværksættelse og  

 yder bistand hertil.
Stk. 2. Tvangsindlæggelse må kun gennemføres på grundlag af en  

 lægeerklæring, som hviler på lægens egen undersøgelse foretaget med henblik  

 på indlæggelsen.
Erklæringen må ikke være udstedt af en læge, der er ansat på  

 det psykiatriske sygehus eller den psykiatriske afdeling, hvor  

 tvangsindlæggelse skal finde sted.
Erklæringen må endvidere ikke være udstedt  

 af en læge, der er inhabil.
Inhabilitet foreligger i samme tilfælde som nævnt  

 i forvaltningslovens § 3.
 Stk. 3. Ved tvangsindlæggelse efter § 5, nr. 2, skal lægens undersøgelse  

 være foretaget inden for det seneste døgn og ved tvangsindlæggelse efter § 5,  

 nr. 1, inden for de seneste 7 dage forud for indlæggelsen.
§ 8. Den indlæggende læge skal så vidt muligt være til stede, indtil  

 politiet forlader stedet sammen med den, der skal tvangsindlægges.
Ved  

 tvangsindlæggelse efter § 5, nr. 1, underretter politiet lægen om tidspunktet  

 for gennemførelse af tvangsindlæggelsen.
§ 9. Sker tvangsindlæggelse efter § 5, nr. 2, skal patienten straks  

 modtages.
Sker tvangsindlæggelse efter § 5, nr. 1, skal patienten modtages  

 snarest muligt inden for den frist på 7 dage, som er nævnt i § 7, stk. 3.
 Stk. 2. Overlægen træffer afgørelse om, hvorvidt betingelserne for  

 indlæggelse er opfyldt.
 Stk. 3. Justitsministeren fastsætter nærmere regler om fremgangsmåden ved  

 gennemførelse af tvangsindlæggelser, herunder om politiets medvirken hertil.
Tvangstilbageholdelse § 10. Tvangstilbageholdelse af en person, der er indlagt på psykiatrisk  

 afdeling, skal ske, hvis overlægen finder, at betingelserne i § 5 er opfyldt.
 Stk. 2. Overførelse af en patient, der er indlagt på psykiatrisk afdeling,  

 til lukket psykiatrisk afdeling behandles efter reglerne om  

 tvangstilbageholdelse, såfremt patienten modsætter sig overførelsen.
Stk. 3. Fremsættes anmodning om udskrivning, skal overlægen snarest muligt  

 og senest inden 24 timer meddele patienten, om denne kan udskrives, eller om  

 tvangstilbageholdelse skal ske.
Fremsættes anmodning om udskrivning inden for  

 det første døgn efter, at tvangsindlæggelse har fundet sted, skal overlægens  

 beslutning meddeles senest inden 48 timer regnet fra tvangsindlæggelsen.
Er  

 begæringen fremsat af patientrådgiveren, jf. §§ 24-29, underrettes tillige  

 denne.
§ 11. Når betingelserne i § 5 ikke længere er til stede, skal  

 frihedsberøvelsen straks bringes til ophør.
Patienten og patientrådgiveren  

 underrettes straks herom.
Kapitel 4 Tvangsbehandling § 12. Tvangsbehandling må kun anvendes over for personer, der opfylder  

 betingelserne for tvangstilbageholdelse, jf. § 10.
 Stk. 2. Ved tvangsmedicinering skal der anvendes afprøvede lægemidler i  

 sædvanlig dosering og med færrest mulige bivirkninger.
Stk. 3. Afgørelse om tvangsbehandling træffes af overlægen.
Denne træffer  

 samtidig bestemmelse om, i hvilket omfang der om fornødent kan anvendes magt  

 til behandlingens gennemførelse.
 Stk. 4. Sundhedsministeren fastsætter nærmere regler om tvangsbehandling  

 efter denne bestemmelse.
 § 13. En person, som opfylder betingelserne for tvangstilbageholdelse, og  

 som modsætter sig behandling af en legemlig lidelse, kan undergives  

 tvangsbehandling af denne lidelse, såfremt lidelsen udsætter patientens liv  

 eller helbred for væsentlig fare.
Stk. 2. Beslutning om tvangsbehandling som nævnt i stk. 1 træffes af  

 vedkommende psykiatriske overlæge og overlægen på den pågældende somatiske  

 afdeling i fællesskab.
Behandling kan om fornødent ske på somatisk afdeling.
 Stk. 3. Sundhedsministeren fastsætter nærmere regler om tvangsbehandling  

 efter denne bestemmelse.
Kapitel 5 Fiksering m.v.
Tvangsfiksering § 14. Som midler til tvangsfiksering må alene anvendes bælte, hånd- og  

 fodremme samt handsker.
 Stk. 2. Tvangsfiksering må kun anvendes, i det omfang det er nødvendigt  

 for at afværge, at en patient:
1) udsætter sig selv eller andre for nærliggende fare for at lide skade på  

 legeme eller helbred, 2) forfølger eller på anden lignende måde groft forulemper medpatienter  

 eller 3) øver hærværk af ikke ubetydeligt omfang.
 § 15. Beslutning om tvangsfiksering træffes af en læge, efter at denne har  

 tilset patienten.
 Stk. 2. Beslutning om, at der foruden bælte skal anvendes hånd- eller  

 fodremme, skal dog træffes af overlægen.
Stk. 3. Ville det i et tilfælde som nævnt i § 14, stk. 2, nr. 1, af hensyn  

 til patientens egen eller andres sikkerhed være uforsvarligt at afvente  

 lægens tilsyn, kan sygeplejepersonalet på egen hånd beslutte at fiksere den  

 pågældende med bælte.
Lægen skal da straks tilkaldes og træffe afgørelse  

 vedrørende anvendelsen af tvangsfiksering med bælte.
 § 16. En patient, der er tvangsfikseret med bælte, skal have fast vagt.
Anvendelse af fysisk magt § 17. En person, der er indlagt på psykiatrisk afdeling, kan fastholdes og  

 om fornødent med magt føres til et andet opholdssted på sygehuset, såfremt  

 betingelserne i § 14, stk. 2, er opfyldt.
Over for personer, der er  

 frihedsberøvet efter reglerne i kapitel 3, kan der anvendes den magt, der er  

 nødvendig for at sikre deres fortsatte tilstedeværelse på afdelingen.
 Stk. 2. Er det af afgørende betydning for bedring af en meget urolig  

 patients tilstand, kan lægen bestemme, at patienten om fornødent med magt  

 skal have et beroligende middel.
Beskyttelsesfiksering § 18. Ved beskyttelsesfiksering forstås anvendelse af ethvert middel, der  

 benyttes for at hindre, at en patient utilsigtet udsætter sig selv for  

 væsentlig fare.
 Stk. 2. Beskyttelsesfiksering må kun benyttes, efter at en læge har tilset  

 patienten og truffet nærmere bestemmelse om anvendelse af et bestemt  

 beskyttelsesmiddel.
Bemyndigelsesbestemmelse § 19. Sundhedsministeren fastsætter nærmere regler om tvangsfiksering, om  

 anvendelse af fysisk magt samt om beskyttelsesfiksering.
Kapitel 6 Tvangsprotokol og obligatorisk efterprøvelse § 20. Oplysning om enhver anvendelse af tvang, jf. §§ 5-10 og 12-17, og  

 enhver ordination i henhold til § 18 skal tilføres afdelingens tvangsprotokol  

 med angivelse af indgrebets nærmere indhold og begrundelse.
 Stk. 2. Sundhedsministeren fastsætter nærmere regler om tvangsprotokoller  

 samt om registrering og indberetning af tvang til sygehusmyndigheden og  

 Sundhedsstyrelsen.
 § 21. Det påhviler til stadighed overlægen at påse, at frihedsberøvelse,  

 tvangsbehandling, tvangsfiksering, fysisk magt og beskyttelsesfiksering ikke  

 anvendes i videre omfang end nødvendigt.
Stk. 2. Resultatet af den efterprøvelse af frihedsberøvelse, som er nævnt  

 i stk. 1, skal tilføres tvangsprotokollen henholdsvis 3, 10, 20 og 30 dage,  

 efter at frihedsberøvelsen blev iværksat, og herefter mindst hver 4. uge, så  

 længe frihedsberøvelsen opretholdes.
Patientrådgiveren og efter begæring  

 tillige patienten underrettes om beslutning om opretholdt  

 tvangstilbageholdelse.
 Stk. 3. Der skal foretages fornyet lægelig vurdering af spørgsmålet om  

 fortsat anvendelse af beskyttelsesfiksering så ofte, som forholdene tilsiger  

 det, dog mindst 3, 10, 20 og 30 dage, efter at beslutning om anvendelse af  

 beskyttelsesfiksering blev truffet, og herefter mindst hver 4. uge, så længe  

 ordinationen opretholdes.
Kapitel 7 Særlige regler om psykokirurgiske indgreb og om forsøgsbehandling § 22. Ethvert psykokirurgisk indgreb kræver skriftligt samtykke fra  

 patienten.
 Stk. 2. Psykokirurgisk indgreb må endvidere kun foretages efter  

 forudgående godkendelse fra et lægeråd, der nedsættes af Sundhedsstyrelsen.
 Stk. 3. Er patienten ude af stand til at afgive gyldigt samtykke, kan  

 indgrebet kun gennemføres, såfremt patienten umyndiggøres i personlig  

 henseende og den beskikkede værge giver skriftligt samtykke.
 § 23. Patienter, der er frihedsberøvet efter denne lov, må ikke undergives  

 forsøgsbehandling.
 Stk. 2. Forsøgsbehandling må heller ikke gennemføres med tvang over for  

 frivilligt indlagte patienter.
Kapitel 8 Patientrådgivere og patientråd m.v.
§ 24. Der skal beskikkes en patientrådgiver for enhver, der  

 tvangsindlægges, tvangstilbageholdes eller undergives tvangsbehandling.
Der  

 skal endvidere efter anmodning fra patienten beskikkes en patientrådgiver ved  

 fiksering m.v.
Stk. 2. Patientrådgiveren skal vejlede og rådgive patienten med hensyn til  

 alle forhold i forbindelse med indlæggelse, ophold og behandling på  

 psykiatrisk afdeling.
Patientrådgiveren skal endvidere bistå patienten med  

 iværksættelse og gennemførelse af eventuelle klager.
§ 25. Statsamtmanden antager efter ansøgning et antal patientrådgivere.
En  

 fortegnelse over disse fordeles mellem de enkelte psykiatriske afdelinger i  

 statsamtet.
Stk. 2. Beskikkelse sker i det enkelte tilfælde ved, at den vagthavende  

 sygeplejerske hurtigst muligt underretter patientrådgiveren om  

 tvangsindgrebet og beskikkelsen.
Patientrådgiverne beskikkes efter tur i den  

 rækkefølge, hvori de er optaget på fortegnelsen.
Stk. 3. Patienten skal have lejlighed til at udtale sig om den påtænkte  

 beskikkelse.
Fremsætter patienten anmodning om at få beskikket en anden  

 patientrådgiver, som er optaget på fortegnelsen, skal overlægen så vidt  

 muligt imødekomme en sådan anmodning.
Afgørelsen kan påklages til  

 statsamtmanden, der træffer den endelige administrative afgørelse.
Stk. 4. Fremsætter patienten anmodning om beskikkelse af en person, som  

 ikke er optaget på fortegnelsen, sker der foreløbig beskikkelse af den  

 person, der står for tur efter stk. 2. Statsamtmanden træffer bestemmelse om,  

 hvorvidt den af patienten foreslåede person kan beskikkes.
Patientens  

 anmodning skal imødekommes, medmindre dette er utilrådeligt.
§ 26. Patientrådgiveren skal snarest muligt efter beskikkelsen besøge  

 patienten og til stadighed holde sig i forbindelse med denne.
Første besøg  

 skal aflægges inden 24 timer efter beskikkelsen.
Besøg skal herefter finde  

 sted mindst een gang om ugen og i øvrigt efter behov.
 Stk. 2. Patientrådgiveren har ret til fri og uhindret personlig, skriftlig  

 og telefonisk forbindelse med patienten.
§ 27. Personalet på afdelingen skal give patientrådgiveren enhver  

 oplysning, som er nødvendig for, at denne kan varetage sit hverv på  

 forsvarlig måde.
En oplysning, som af lægelige grunde ikke gives til  

 patienten, må heller ikke gives til patientrådgiveren.
§ 28. Beskikkelsen som patientrådgiver bortfalder samtidig med, at  

 tvangsindgrebet bringes til ophør.
Patientrådgiveren bistår dog patienten i  

 forbindelse med klager, som allerede er iværksat, eller som samtidig  

 iværksættes.
 § 29. Justitsministeren fastsætter nærmere regler om antagelse og  

 beskikkelse af patientrådgivere, deres opgaver og nærmere beføjelser samt  

 honorar.
 § 30. På hvert enkelt psykiatrisk sygehus eller afdeling skal der oprettes  

 patientråd eller afholdes patientmøder efter regler, som fastsættes af  

 sundhedsministeren.
Kapitel 9 Underretning og klagevejledning m.v.
 § 31. Inden frihedsberøvelse iværksættes og anden tvang anvendes, skal  

 patienten underrettes om den påtænkte tvang, dens nærmere indhold, baggrund  

 og formål.
Stk. 2. Ved tvangsfiksering og anvendelse af fysisk magt, jf. §§ 14-17,  

 kan underretningen dog i særlig hastende tilfælde undlades.
Begrundelsen skal  

 i så fald gives efterfølgende.
 § 32. Ved enhver anvendelse af tvang skal patienten vejledes om adgangen  

 til at påklage indgrebet.
 Stk. 2. Klage over beslutning om anvendelse af tvang har ikke opsættende  

 virkning.
 Stk. 3. Klage over beslutning om tvangsbehandling, jf. kapitel 4, har dog  

 opsættende virkning, medmindre omgående gennemførelse af behandlingen er  

 nødvendig for ikke at udsætte patientens liv eller helbred for væsentlig  

 fare.
 § 33. Justitsministeren fastsætter nærmere bestemmelser om underretning og  

 klagevejledning.
Kapitel 10 Domstolsprøvelse og klageadgang Tvangsindlæggelse og tvangstilbageholdelse § 34. Sygehusmyndigheden skal efter anmodning fra patienten eller  

 patientrådgiveren indbringe afgørelser vedrørende tvangsindlæggelse og  

 tvangstilbageholdelse for retten efter reglerne i retsplejelovens kapitel 43  

 a.
 Stk. 2. Godkender retten, at patienten tvangstilbageholdes, kan  

 spørgsmålet om udskrivning først på ny begæres prøvet efter stk. 1, når der  

 er forløbet 2 måneder efter rettens afgørelse.
 Tvangsbehandling og fiksering m.v.
§ 35. Der oprettes i hvert statsamt samt i Københavns Kommune et  

 patientklagenævn bestående af vedkommende statsamtmand som formand samt to  

 medlemmer.
Medlemmerne beskikkes af justitsministeren efter indhentet  

 udtalelse fra henholdsvis Den Almindelige Danske Lægeforening og De  

 Samvirkende Invalideorganisationer.
Justitsministeren beskikker endvidere  

 stedfortrædere for medlemmerne.
Beskikkelserne gælder for en periode på 4 år.  

 Genbeskikkelse kan finde sted.
 § 36. Sygehusmyndigheden skal efter anmodning fra patienten eller  

 patientrådgiveren indbringe klager over tvangsbehandling, tvangsfiksering,  

 anvendelse af fysisk magt og beskyttelsesfiksering for patientklagenævnet.
§ 37. Når en sag som nævnt i § 36 indbringes for patientklagenævnet, skal  

 sygehusmyndigheden fremsende sagens akter, herunder en udskrift af  

 tvangsprotokollen samt en erklæring fra overlægen.
Nævnet drager i øvrigt  

 selv omsorg for sagens oplysning og træffer bestemmelse om tilvejebringelse  

 af eventuelle yderligere erklæringer m.v., ligesom nævnet kan aflægge besøg  

 på vedkommende psykiatriske afdeling.
Stk. 2. Patienten og patientrådgiveren har ret til mundtligt at forelægge  

 sagen for nævnet.
I særlige tilfælde, hvor hensynet til patientens helbred  

 eller til sagens behandling i nævnet afgørende taler herfor, kan nævnet  

 bestemme, at patienten helt eller delvis skal være udelukket fra at deltage i  

 forhandlingerne.
Stk. 3. Patientklagenævnet skal træffe afgørelse snarest muligt.
Er  

 afgørelse ikke truffet inden 14 dage efter klagens modtagelse, skal nævnet  

 underrette patienten og patientrådgiveren om grunden hertil samt om, hvornår  

 afgørelse kan forventes at foreligge.
 Stk. 4. Justitsministeriet fastsætter en forretningsorden for  

 patientklagenævnet.
 § 38. Patientklagenævnets afgørelse kan påklages til Sundhedsvæsenets  

 Patientklagenævn.
 Stk. 2. Om sagernes behandling ved Sundhedsvæsenets Patientklagenævn  

 gælder reglerne i kapitel 3 i lov om sundhedsvæsenets centralstyrelse m.v.
 § 39. Statsamtet varetager patientklagenævnets sekretariatsopgaver og  

 afholder udgifterne ved nævnets virksomhed, herunder vederlag til nævnets  

 medlemmer.
Kapitel 11 Særlige regler om anbringelse af ekstraordinært farlige personer § 40. I ganske særlige tilfælde, hvor mindre indgribende foranstaltninger  

 ikke er tilstrækkelige, kan justitsministeren bestemme, at en person, der er  

 sindssyg, og som vedvarende udsætter andres liv eller legeme for alvorlig og  

 overhængende fare, skal anbringes i sikringsanstalten, som er knyttet til  

 amtshospitalet i Nykøbing Sjælland.
 Stk. 2. Justitsministeren skal inden 5 søgnedage efter, at der er truffet  

 afgørelse efter stk. 1, indbringe sagen for retten til prøvelse efter  

 reglerne i retsplejelovens kapitel 43 a.
 Stk. 3. Bortset fra §§ 5-11, § 21, stk. 2, og § 34 finder bestemmelserne i  

 denne lov tilsvarende anvendelse på personer, der anbringes i  

 sikringsanstalten efter stk. 1, jf. dog stk. 4.
 Stk. 4. Patientrådgiver beskikkes alene i tilfælde, hvor den pågældende  

 ikke i forvejen har en sådan eller en bistandsværge efter straffelovens § 71.
§ 41. Anbringelse efter § 40, stk. 1, kan administrativt kun ophæves af  

 justitsministeren.
Begæring om ophævelse kan fremsættes af overlægen,  

 patienten, patientrådgiveren eller bistandsværgen.
Begæring fra patienten,  

 patientrådgiveren eller bistandsværgen kan tidligst fremsættes, når der er  

 forløbet 2 måneder efter rettens afgørelse, jf. § 40, stk. 2. Afslag på  

 ophævelse forelægges på begæring for retten til prøvelse efter reglerne i  

 retsplejelovens kapitel 43 a.
Stk. 2. Er en begæring fra patienten, patientrådgiveren eller  

 bistandsværgen om ophævelse af anbringelsen blevet afslået af  

 justitsministeren, kan spørgsmålet først på ny rejses, når der er forløbet 2  

 måneder efter justitsministerens afgørelse.
Har justitsministerens afslag  

 været forelagt for retten, regnes den nævnte frist fra rettens afgørelse.
Kapitel 12 Patienter indlagt i henhold til strafferetlig afgørelse § 42. Justitsministeren fastsætter regler om, i hvilket omfang reglerne i  

 denne lov finder tilsvarende anvendelse på personer, der opholder sig på  

 psykiatrisk afdeling i henhold til en retsafgørelse, som er truffet i  

 strafferetsplejens former.
Kapitel 13 Ikrafttrædelses- og overgangsbestemmelser m.v.
 § 43. Loven træder i kraft den 1. oktober 1989 og gælder for alle  

 afgørelser og beslutninger, der træffes efter lovens ikrafttrædelse.
 Stk. 2. Samtidig ophæves lov nr. 118 af 13. april 1938 om sindssyge  

 personers hospitalsophold.
 § 44. I § 3 i lov nr. 123 af 29. april 1913 om opførelse af et  

 sindssygehospital og en dertil knyttet sikringsanstalt på Sjælland udgår  

 »i overensstemmelse med indhentet erklæring fra Sundhedsstyrelsen«.
 § 45. I lov om rettens pleje, jf. lovbekendtgørelse nr. 567 af 1.  

 september 1986, som ændret senest ved lov nr. 420 af 13. juli 1988, indsættes  

 i § 469, stk. 1 , som 2. pkt.:
»Sager om tvangsindlæggelse og tvangstilbageholdelse i henhold til  

 lov om frihedsberøvelse og anden tvang i psykiatrien forelægges dog, så længe  

 patienten ikke er udskrevet, for byretten på det sted, hvor vedkommende  

 psykiatriske sygehus eller afdeling er beliggende.« § 46. Forslag om revision af loven fremsættes for Folketinget senest ved  

 begyndelsen af folketingsåret 1994-95.
 § 47. Loven gælder ikke for Færøerne og Grønland, men kan ved kongelig  

 anordning helt eller delvis sættes i kraft for disse landsdele med de  

 afvigelser, som de særlige færøske eller grønlandske forhold tilsiger.
Oprindeligt fremsat forslag Kapitel 1 Lovens område m.v.
 § 1. Frihedsberøvelse og anvendelse af anden tvang i forbindelse med  

 indlæggelse, ophold og behandling på psykiatrisk afdeling må kun finde sted  

 efter reglerne i denne lov.
 Stk. 2. Ved tvang forstås i denne lov anvendelse af foranstaltninger, som  

 patienten modsætter sig.
Kapitel 2 Almindelige bestemmelser § 2. Med henblik på i videst muligt omfang at forebygge anvendelse af  

 tvang skal sygehusmyndigheden tilbyde sygehusophold, behandling og pleje, som  

 svarer til god psykiatrisk sygehusstandard.
 § 3. Indlæggelse, ophold og behandling på psykiatrisk afdeling skal så  

 vidt muligt finde sted med patientens samtykke.
 Stk. 2. Lægen skal vejlede patienten om formålet med indlæggelsen,  

 opholdet og behandlingen samt om udsigterne til en bedring af  

 helbredstilstanden.
 Stk. 3. Overlægen skal opstille en behandlingsplan for enhver, der  

 indlægges på psykiatrisk afdeling, vejlede patienten om planens indhold samt  

 til stadighed søge at opnå patientens samtykke til dens gennemførelse.
§ 4. Tvang må ikke benyttes, før der er gjort, hvad der er muligt for at  

 opnå patientens frivillige medvirken.
Når forholdene tillader det, skal  

 patienten have en passende betænkningstid.
Stk. 2. Anvendelsen af tvang skal stå i rimeligt forhold til det, som  

 søges opnået herved.
Er mindre indgribende foranstaltninger tilstrækkelige,  

 skal disse anvendes.
 Stk. 3. Tvang skal udøves så skånsomt som muligt og med størst mulig  

 hensyntagen til patienten, således at der ikke forvoldes unødig krænkelse  

 eller ulempe.
 Stk. 4. Tvang må ikke anvendes i videre omfang, end hvad der er nødvendigt  

 for at opnå det tilsigtede formål.
Kapitel 3 Frihedsberøvelse § 5. Tvangsindlæggelse, jf. §§ 6-9, eller tvangstilbageholdelse, jf. § 10,  

 må kun finde sted, såfremt patienten er sindssyg eller befinder sig i en  

 tilstand, der ganske må ligestilles hermed, og det vil være uforsvarligt ikke  

 at frihedsberøve den pågældende med henblik på behandling, fordi:
1) udsigten til helbredelse eller en betydelig og afgørende bedring af  

 tilstanden ellers vil blive væsentlig forringet, eller 2) den pågældende frembyder en nærliggende og væsentlig fare for sig selv  

 eller andre.
Tvangsindlæggelse § 6. Søger en person, der må antages at være sindssyg, ikke selv fornøden  

 behandling, har de nærmeste pligt til at tilkalde en læge.
Hvis de nærmeste  

 ikke tilkalder en læge, påhviler det politiet at gøre dette.
Stk. 2. På grundlag af sin undersøgelse og de modtagne oplysninger skønner  

 lægen, om indlæggelse på psykiatrisk afdeling er nødvendig.
Modsætter  

 patienten sig sådan indlæggelse, afgør lægen, om tvangsindlæggelse er  

 påkrævet.
 Stk. 3. Tvangsindlæggelse skal ske, når betingelserne i § 5 er opfyldt.  

 Lægen udfærdiger en erklæring herom, jf. § 7, stk. 2.
 § 7. Politiet træffer bestemmelse om tvangsindlæggelsens iværksættelse og  

 yder bistand hertil.
Stk. 2. Tvangsindlæggelse må kun gennemføres på grundlag af en  

 lægeerklæring, som hviler på lægens egen undersøgelse foretaget med henblik  

 på indlæggelsen.
Erklæringen må ikke være udstedt af en læge, der er ansat på  

 det psykiatriske sygehus eller den psykiatriske afdeling, hvor  

 tvangsindlæggelse skal finde sted.
Erklæringen må endvidere ikke være udstedt  

 af en læge, der er inhabil.
Inhabilitet foreligger i samme tilfælde som nævnt  

 i forvaltningslovens § 3.
 Stk. 3. Ved tvangsindlæggelse efter § 5, nr. 2, skal lægens undersøgelse  

 være foretaget inden for det seneste døgn og ved tvangsindlæggelse efter § 5,  

 nr. 1, inden for de seneste 7 dage forud for indlæggelsen.
§ 8. Den indlæggende læge skal så vidt muligt være til stede, indtil  

 politiet forlader stedet sammen med den, der skal tvangsindlægges.
Ved  

 tvangsindlæggelse efter § 5, nr. 1, underretter politiet lægen om tidspunktet  

 for gennemførelse af tvangsindlæggelsen.
§ 9. Sker tvangsindlæggelse efter § 5, nr. 2, skal patienten straks  

 modtages.
Sker tvangsindlæggelse efter § 5, nr. 1, skal patienten modtages  

 snarest muligt inden for den frist på 7 dage, som er nævnt i § 7, stk. 3.
 Stk. 2. Overlægen træffer afgørelse om, hvorvidt betingelserne for  

 indlæggelse er opfyldt.
 Stk. 3. Justitsministeren fastsætter nærmere regler om fremgangsmåden ved  

 gennemførelse af tvangsindlæggelser, herunder om politiets medvirken hertil.
Tvangstilbageholdelse § 10. Tvangstilbageholdelse af en person, der er indlagt på psykiatrisk  

 afdeling, skal ske, hvis overlægen finder, at betingelserne i § 5 er opfyldt.
 Stk. 2. Overførelse af en patient, der er indlagt på psykiatrisk afdeling,  

 til lukket psykiatrisk afdeling behandles efter reglerne om  

 tvangstilbageholdelse, såfremt patienten modsætter sig overførelsen.
Stk. 3. Fremsættes anmodning om udskrivning, skal overlægen snarest muligt  

 og senest inden 24 timer meddele patienten, om denne kan udskrives, eller om  

 tvangstilbageholdelse skal ske.
Fremsættes anmodning om udskrivning inden for  

 det første døgn efter, at tvangsindlæggelse har fundet sted, skal overlægens  

 beslutning meddeles senest inden 48 timer regnet fra tvangsindlæggelsen.
Er  

 begæringen fremsat af patientrådgiveren, jf. §§ 24-29, underrettes tillige  

 denne.
§ 11. Når betingelserne i § 5 ikke længere er til stede, skal  

 frihedsberøvelsen straks bringes til ophør.
Patienten og patientrådgiveren  

 underrettes straks herom.
Kapitel 4 Tvangsbehandling § 12. Tvangsbehandling må kun anvendes over for personer, der opfylder  

 betingelserne for tvangstilbageholdelse, jf. § 10.
 Stk. 2. Ved tvangsmedicinering skal der anvendes afprøvede lægemidler i  

 sædvanlig dosering og med færrest mulige bivirkninger.
Stk. 3. Afgørelse om tvangsbehandling træffes af overlægen.
Denne træffer  

 samtidig bestemmelse om, i hvilket omfang der om fornødent kan anvendes magt  

 til behandlingens gennemførelse.
 Stk. 4. Sundhedsministeren fastsætter nærmere regler om tvangsbehandling  

 efter denne bestemmelse.
 § 13. En person, som opfylder betingelserne for tvangstilbageholdelse, og  

 som modsætter sig behandling af en legemlig lidelse, kan undergives  

 tvangsbehandling af denne lidelse, såfremt lidelsen udsætter patientens liv  

 eller helbred for væsentlig fare.
Stk. 2. Beslutning om tvangsbehandling som nævnt i stk. 1 træffes af  

 vedkommende psykiatriske overlæge og overlægen på den pågældende somatiske  

 afdeling i fællesskab.
Behandling kan om fornødent ske på somatisk afdeling.
 Stk. 3. Sundhedsministeren fastsætter nærmere regler om tvangsbehandling  

 efter denne bestemmelse.
Kapitel 5 Fiksering m.v.
Tvangsfiksering § 14. Som midler til tvangsfiksering må alene anvendes bælte, hånd- og  

 fodremme samt handsker.
 Stk. 2. Tvangsfiksering må kun anvendes, i det omfang det er nødvendigt  

 for at afværge, at en patient:
1) udsætter sig selv eller andre for nærliggende fare for at lide skade på  

 legeme eller helbred, 2) forfølger eller på anden lignende måde groft forulemper medpatienter,  

 eller 3) øver hærværk af ikke ubetydeligt omfang.
 § 15. Beslutning om tvangsfiksering træffes af en læge, efter at denne har  

 tilset patienten.
 Stk. 2. Beslutning om at der foruden bælte skal anvendes hånd- eller  

 fodremme skal dog træffes af overlægen.
Stk. 3. Ville det i et tilfælde som nævnt i § 14, stk. 2, nr. 1, af hensyn  

 til patientens egen eller andres sikkerhed være uforsvarligt at afvente  

 lægens tilsyn, kan sygeplejepersonalet på egen hånd beslutte at fiksere den  

 pågældende med bælte.
Lægen skal da straks tilkaldes og træffe afgørelse  

 vedrørende anvendelsen af tvangsfiksering med bælte.
 § 16. En patient, der er tvangsfikseret med bælte, skal have fast vagt.
Anvendelse af fysisk magt § 17. En person, der er indlagt på psykiatrisk afdeling, kan fastholdes og  

 om fornødent med magt føres til et andet opholdssted på sygehuset, såfremt  

 betingelserne i § 14, stk. 2, er opfyldt.
Over for personer, der er  

 frihedsberøvet efter reglerne i kapitel 3, kan der anvendes den magt, der er  

 nødvendig for at sikre deres fortsatte tilstedeværelse på afdelingen.
 Stk. 2. Er det af afgørende betydning for bedring af en meget urolig  

 patients tilstand, kan lægen bestemme, at patienten om fornødent med magt  

 skal have et beroligende middel.
Beskyttelsesfiksering § 18. Ved beskyttelsesfiksering forstås anvendelse af ethvert middel, der  

 benyttes for at hindre, at en patient utilsigtet udsætter sig selv for  

 væsentlig fare.
 Stk. 2. Beskyttelsesfiksering må kun benyttes, efter at en læge har tilset  

 patienten og truffet nærmere bestemmelse om anvendelse af et bestemt  

 beskyttelsesmiddel.
Bemyndigelsesbestemmelse § 19. Sundhedsministeren fastsætter nærmere regler om tvangsfiksering,  

 anvendelse af fysisk magt samt om beskyttelsesfiksering.
Kapitel 6 Tvangsprotokol og obligatorisk efterprøvelse § 20. Oplysning om enhver anvendelse af tvang, jf. §§ 5-10 og 12-17, og  

 enhver ordination i henhold til § 18 skal tilføres afdelingens tvangsprotokol  

 med angivelse af indgrebets nærmere indhold og begrundelse.
 Stk. 2. Sundhedsministeren fastsætter nærmere regler om tvangsprotokoller  

 samt om registrering og indberetning af tvang til sygehusmyndigheden og  

 Sundhedsstyrelsen.
 § 21. Det påhviler til stadighed overlægen at påse, at frihedsberøvelse,  

 tvangsbehandling, tvangsfiksering, fysisk magt og beskyttelsesfiksering ikke  

 anvendes i videre omfang end nødvendigt.
Stk. 2. Resultatet af den efterprøvelse af frihedsberøvelse, som er nævnt  

 i stk. 1, skal tilføres tvangsprotokollen henholdsvis 3, 10, 20 og 30 dage,  

 efter at frihedsberøvelsen blev iværksat, og herefter mindst hver 4. uge, så  

 længe frihedsberøvelsen opretholdes.
Patientrådgiveren og efter begæring  

 tillige patienten underrettes om beslutning om opretholdt  

 tvangstilbageholdelse.
 Stk. 3. Der skal foretages fornyet lægelig vurdering af spørgsmålet om  

 fortsat anvendelse af beskyttelsesfiksering så ofte, som forholdene tilsiger  

 det, dog mindst 3, 10, 20 og 30 dage, efter at beslutning om anvendelse af  

 beskyttelsesfiksering blev truffet, og herefter mindst hver 4. uge, så længe  

 ordinationen opretholdes.
Kapitel 7 Særlige regler om psykokirurgiske indgreb og om forsøgsbehandling § 22. Ethvert psykokirurgisk indgreb kræver skriftligt samtykke fra  

 patienten.
 Stk. 2. Psykokirurgisk indgreb må endvidere kun foretages efter  

 forudgående godkendelse fra et lægeråd, der nedsættes af Sundhedsstyrelsen.
 Stk. 3. Er patienten ude af stand til at afgive gyldigt samtykke, kan  

 indgrebet kun gennemføres, såfremt patienten umyndiggøres i personlig  

 henseende, og den beskikkede værge giver skriftligt samtykke.
 § 23. Patienter, der er frihedsberøvet efter denne lov, må ikke undergives  

 forsøgsbehandling.
 Stk. 2. Forsøgsbehandling må heller ikke gennemføres med tvang over for  

 frivilligt indlagte patienter.
Kapitel 8 Patientrådgivere og patientråd m.v.
§ 24. Der skal beskikkes en patientrådgiver for enhver, der  

 tvangsindlægges, tvangstilbageholdes eller undergives tvangsbehandling.
Der  

 skal endvidere efter anmodning fra patienten beskikkes en patientrådgiver ved  

 fiksering m.v.
Stk. 2. Patientrådgiveren skal vejlede og rådgive patienten med hensyn til  

 alle forhold i forbindelse med indlæggelse, ophold og behandling på  

 psykiatrisk afdeling.
Patientrådgiveren skal endvidere bistå patienten med  

 iværksættelse og gennemførelse af eventuelle klager.
§ 25. Statsamtmanden antager efter ansøgning et antal patientrådgivere.
En  

 fortegnelse over disse fordeles mellem de enkelte psykiatriske afdelinger i  

 statsamtet.
Stk. 2. Beskikkelse sker i det enkelte tilfælde ved, at den vagthavende  

 sygeplejerske hurtigst muligt underretter patientrådgiveren om  

 tvangsindgrebet og beskikkelsen.
Patientrådgiverne beskikkes efter tur i den  

 rækkefølge, hvori de er optaget på fortegnelsen.
Stk. 3. Patienten skal have lejlighed til at udtale sig om den påtænkte  

 beskikkelse.
Fremsætter patienten anmodning om at få beskikket en anden  

 patientrådgiver, som er optaget på fortegnelsen, skal overlægen så vidt  

 muligt imødekomme en sådan anmodning.
Afgørelsen kan påklages til  

 statsamtmanden, der træffer den endelige administrative afgørelse.
Stk. 4. Fremsætter patienten anmodning om beskikkelse af en person, som  

 ikke er optaget på fortegnelsen, sker der foreløbig beskikkelse af den  

 person, der står for tur efter stk. 2. Statsamtmanden træffer bestemmelse om,  

 hvorvidt den af patienten foreslåede person kan beskikkes.
Patientens  

 anmodning skal imødekommes, medmindre dette er utilrådeligt.
§ 26. Patientrådgiveren skal snarest muligt efter beskikkelsen besøge  

 patienten og til stadighed holde sig i forbindelse med denne.
Første besøg  

 skal aflægges inden 24 timer efter beskikkelsen.
Besøg skal herefter finde  

 sted mindst een gang om ugen og i øvrigt efter behov.
 Stk. 2. Patientrådgiveren har ret til fri og uhindret personlig, skriftlig  

 og telefonisk forbindelse med patienten.
§ 27. Personalet på afdelingen skal give patientrådgiveren enhver  

 oplysning, som er nødvendig for, at denne kan varetage sit hverv på  

 forsvarlig måde.
En oplysning, som af lægelige grunde ikke gives til  

 patienten, må heller ikke gives til patientrådgiveren.
§ 28. Beskikkelsen som patientrådgiver bortfalder samtidig med, at  

 tvangsindgrebet bringes til ophør.
Patientrådgiveren bistår dog patienten i  

 forbindelse med klager, som allerede er iværksat, eller som samtidig  

 iværksættes.
 § 29. Justitsministeren fastsætter nærmere regler om antagelse og  

 beskikkelse af patientrådgivere, deres opgaver og nærmere beføjelser samt  

 honorar.
 § 30. På hvert enkelt psykiatrisk sygehus eller afdeling skal der oprettes  

 patientråd eller afholdes patientmøder efter regler, som fastsættes af  

 sundhedsministeren.
Kapitel 9 Underretning og klagevejledning m.v.
 § 31. Inden frihedsberøvelse iværksættes og anden tvang anvendes, skal  

 patienten underrettes om den påtænkte tvang, dens nærmere indhold, baggrund  

 og formål.
Stk. 2. Ved tvangsfiksering og anvendelse af fysisk magt, jf. §§ 14-17,  

 kan underretningen dog i særligt hastende tilfælde undlades.
Begrundelsen  

 skal i så fald gives efterfølgende.
 § 32. Ved enhver anvendelse af tvang skal patienten vejledes om adgangen  

 til at påklage indgrebet.
 Stk. 2. Klage over beslutning om anvendelse af tvang har ikke opsættende  

 virkning.
 Stk. 3. Klage over beslutning om tvangsbehandling, jf. kap. 4, har dog  

 opsættende virkning, medmindre omgående gennemførelse af behandlingen er  

 nødvendig for ikke at udsætte patientens liv eller helbred for væsentlig  

 fare.
 § 33. Justitsministeren fastsætter nærmere bestemmelser om underretning og  

 klagevejledning.
Kapitel 10 Domstolsprøvelse og klageadgang Tvangsindlæggelse og tvangstilbageholdelse § 34. Sygehusmyndigheden skal efter anmodning fra patienten eller  

 patientrådgiveren indbringe afgørelser vedrørende tvangsindlæggelse og  

 tvangstilbageholdelse for retten efter reglerne i retsplejelovens kapitel 43  

 a.
 Stk. 2. Godkender retten, at patienten tvangstilbageholdes, kan  

 spørgsmålet om udskrivning først på ny begæres prøvet efter stk. 1, når der  

 er forløbet 2 måneder efter rettens afgørelse.
 Tvangsbehandling og fiksering m.v.
§ 35. Der oprettes i hvert statsamt samt i Københavns kommune et  

 patientklagenævn bestående af vedkommende statsamtmand som formand samt to  

 medlemmer.
Medlemmerne beskikkes af justitsministeren efter indhentet  

 udtalelse fra henholdsvis Den Almindelige Danske Lægeforening og De  

 Samvirkende Invalideorganisationer.
Justitsministeren beskikker endvidere  

 stedfortrædere for medlemmerne.
Beskikkelserne gælder for en periode på 4 år.  

 Genbeskikkelse kan finde sted.
 § 36. Sygehusmyndigheden skal efter anmodning fra patienten eller  

 patientrådgiveren indbringe klager over tvangsbehandling, tvangsfiksering,  

 anvendelse af fysisk magt og beskyttelsesfiksering for patientklagenævnet.
§ 37. Når en sag som nævnt i § 36 indbringes for patientklagenævnet, skal  

 sygehusmyndigheden fremsende sagens akter, herunder en udskrift af  

 tvangsprotokollen samt en erklæring fra overlægen.
Nævnet drager i øvrigt  

 selv omsorg for sagens oplysning og træffer bestemmelse om tilvejebringelse  

 af eventuelle yderligere erklæringer m.v., ligesom nævnet kan aflægge besøg  

 på vedkommende psykiatriske afdeling.
Stk. 2. Patienten og patientrådgiveren har ret til mundtligt at forelægge  

 sagen for nævnet.
I særlige tilfælde, hvor hensynet til patientens helbred  

 eller til sagens behandling i nævnet afgørende taler herfor, kan nævnet  

 bestemme, at patienten helt eller delvis skal være udelukket fra at deltage i  

 forhandlingerne.
Stk. 3. Patientklagenævnet skal træffe afgørelse snarest muligt.
Er  

 afgørelse ikke truffet inden 14 dage efter klagens modtagelse, skal nævnet  

 underrette patienten og patientrådgiveren om grunden hertil samt om, hvornår  

 afgørelse kan forventes at foreligge.
 Stk. 4. Justitsministeriet fastsætter en forretningsorden for  

 patientklagenævnet.
 § 38. Patientklagenævnets afgørelse kan påklages til Sundhedsvæsenets  

 Patientklagenævn.
 Stk. 2. Om sagernes behandling ved Sundhedsvæsenets Patientklagenævn  

 gælder reglerne i kapitel 3 i lov om sundhedsvæsenets centralstyrelse m.v.
 § 39. Statsamtet varetager patientklagenævnets sekretariatsopgaver og  

 afholder udgifterne ved nævnets virksomhed, herunder vederlag til nævnets  

 medlemmer.
Kapitel 11 Særlige regler om anbringelse af ekstraordinært farlige personer § 40. I ganske særlige tilfælde, hvor mindre indgribende foranstaltninger  

 ikke er tilstrækkelige, kan justitsministeren bestemme, at en person, der er  

 sindssyg, og som vedvarende udsætter andres liv eller legeme for alvorlig og  

 overhængende fare, skal anbringes i sikringsanstalten, som er knyttet til  

 amtshospitalet i Nykøbing Sjælland.
 Stk. 2. Justitsministeren skal inden 5 søgnedage efter, at der er truffet  

 afgørelse efter stk. 1, indbringe sagen for retten til prøvelse efter  

 reglerne i retsplejelovens kapitel 43 a.
 Stk. 3. Bortset fra §§ 5-11, § 21, stk. 2, og § 34 finder bestemmelserne i  

 denne lov tilsvarende anvendelse på personer, der anbringes i  

 sikringsanstalten efter stk. 1, jf. dog stk. 4.
 Stk. 4. Patientrådgiver beskikkes alene i tilfælde, hvor den pågældende  

 ikke i forvejen har en sådan eller en bistandsværge efter straffelovens § 71.
§ 41. Anbringelse efter § 40, stk. 1, kan administrativt kun ophæves af  

 justitsministeren.
Begæring om ophævelse kan fremsættes af overlægen,  

 patienten, patientrådgiveren eller bistandsværgen.
Begæring fra patienten,  

 patientrådgiveren eller bistandsværgen kan tidligst fremsættes, når der er  

 forløbet 2 måneder efter rettens afgørelse, jf. § 40, stk. 2. Afslag på  

 ophævelse forelægges på begæring for retten til prøvelse efter reglerne i  

 retsplejelovens kapitel 43 a.
Stk. 2. Er en begæring fra patienten, patientrådgiveren eller  

 bistandsværgen om ophævelse af anbringelsen blevet afslået af  

 justitsministeren, kan spørgsmålet først på ny rejses, når der er forløbet 2  

 måneder efter justitsministerens afgørelse.
Har justitsministerens afslag  

 været forelagt for retten, regnes den nævnte frist fra rettens afgørelse.
Kapitel 12 Patienter indlagt i henhold til strafferetlig afgørelse § 42. Justitsministeren fastsætter regler om, i hvilket omfang reglerne i  

 denne lov finder tilsvarende anvendelse på personer, der opholder sig på  

 psykiatrisk afdeling i henhold til en retsafgørelse, som er truffet i  

 strafferetsplejens former.
Kapitel 13 Ikrafttrædelses- og overgangsbestemmelser m.v.
 § 43. Loven træder i kraft den 1. oktober 1989 og gælder for alle  

 afgørelser og beslutninger, der træffes efter lovens ikrafttrædelse.
 Stk. 2. Samtidig ophæves lov nr. 118 af 13. april 1938 om sindssyge  

 personers hospitalsophold.
 § 44. I § 3 i lov nr. 123 af 29. april 1913 om opførelse af et  

 sindssygehospital og en dertil knyttet sikringsanstalt på Sjælland udgår:  

 »i overensstemmelse med indhentet erklæring fra Sundhedsstyrelsen«.
§ 45. I lov om rettens pleje, jf. lovbekendtgørelse nr. 567 af 1.  

 september 1986 som ændret senest ved lov nr. 420 af 13. juli 1988, indsættes  

 i § 469, stk. 1 , som 2. pkt.: »Sager om tvangsindlæggelse og  

 tvangstilbageholdelse i henhold til lov om frihedsberøvelse og anden tvang i  

 psykiatrien forelægges dog, sålænge patienten ikke er udskrevet, for byretten  

 på det sted, hvor vedkommende psykiatriske sygehus eller afdeling er  

 beliggende.« § 46. Loven gælder ikke for Færøerne og Grønland, men kan ved kongelig  

 anordning helt eller delvis sættes i kraft for disse landsdele med de  

 afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning 1.1. Lovforslaget har til formål at styrke de sindslidendes retsstilling i  

 forbindelse med frihedsberøvelse og tvangsbehandling m.v.
Lovforslaget skal  

 endvidere sikre, at den sindslidende i videst muligt omfang inddrages i og  

 får indflydelse på behandlingen og sine egne forhold i øvrigt.
 I forhold til den gældende lov om sindssyge personers hospitalsophold, der  

 er fra 1938, vil lovforslaget bl.a. indebære, at betingelserne for at anvende  

 tvang i forbindelse med indlæggelse, ophold og behandling på psykiatrisk  

 afdeling skærpes og præciseres.
 Med henblik på at formindske brugen af tvang mest muligt foreslås det som  

 et grundlæggende princip, at tvang kun anvendes, når alle andre muligheder er  

 udtømt, og at den tvangsanvendelse, der i så fald kommer på tale, begrænses  

 til det absolut nødvendige (»det mindste middels princip«).
For at sikre opfyldelsen af dette princip foreslås bl.a., at al tvang skal  

 registreres og indberettes, og der indføres regler om obligatorisk  

 efterprøvelse af fortsat frihedsberøvelse efter faste terminer.
Der opstilles  

 endvidere en regel om fast vagt til bæltefikserede patienter.
Til afløsning af den eksisterende tilsynsværgeordning foreslås indført en  

 ordning med patientrådgivere, hvilket vil indebære en styrkelse af den  

 støtte, som patienter, der er undergivet tvang, vil få.
Der foreslås oprettet  

 patientråd eller afholdt patientmøder for derved at øge patienternes  

 medindflydelse på egne forhold.
 Endvidere foreslås regler om obligatorisk udarbejdelse af behandlingsplan  

 for enhver, der indlægges på psykiatrisk afdeling, og regler om vejledning af  

 patienterne samt regler om informeret samtykke, der skal sikre, at  

 patienterne i videst muligt omfang hele tiden er indforstået med den  

 behandling, der foretages.
 Endelig indeholder lovforslaget bestemmelser om en helt ny  

 klageordning, hvorved der tilsigtes en forbedring af behandlingen af  

 klagesager på dette område.
 Lovforslaget bygger på betænkning nr. 1068/1986 om tvang i psykiatrien og  

 betænkning nr. 1109/1987, der indeholder en afsluttende udtalelse vedrørende  

 udformningen af en ny lov om frihedsberøvelse og anden tvang i psykiatrien.
Justitsministeren fremsatte den 28. oktober 1987 forslag til lov om  

 frihedsberøvelse og anden tvang i psykiatrien.
Lovforslaget bortfaldt  

 imidlertid i forbindelse med nyvalg til Folketinget i maj 1988. 1.  

 behandlingen af lovforslaget er optrykt i Folketingstidende 1987/88 (1.  

 samling), Folketingets forhandlinger sp. 2079-2109.
Lovforslaget er en genfremsættelse af det bortfaldne lovforslag, idet der  

 dog er foretaget ændringer i lovforslagets kapitel 10 om behandlingen af  

 klager over tvangsbehandling og fiksering m.v., idet der til afgørelse af  

 disse sager i første instans foreslås oprettet lokale patientklagenævn.
Der  

 henvises herved til afsnit 7 i de almindelige bemærkninger og bemærkningerne  

 til §§ 35-39.
 1.2. I de senere år har der flere gange i Folketinget været rejst  

 spørgsmål om behovet for en revision af sindssygelovgivningen.
 Den 25. maj 1982 vedtog Folketinget et forslag til folketingsbeslutning,  

 hvorefter regeringen opfordredes til at undersøge behovet for en revision af  

 lov nr. 118 af 13. april 1938 med senere ændringer om sindssyge personers  

 hospitalsophold (Folketingstidende 1981/82, Folketingets forhandlinger sp.  

 7345, sp. 8243, tillæg A, sp. 4121, B sp. 1143 og C sp. 547).
 Under en forespørgselsdebat den 3. februar 1983 drøftede Folketinget på ny  

 de retssikkerhedsmæssige spørgsmål på det psykiatriske område, og der var i  

 Folketinget bred tilslutning til justitsministerens tilkendegivelse om at  

 ville nedsætte et udvalg med henblik på en revision af sindssygelovgivningen  

 (Folketingstidende 1982/83, Folketingets forhandlinger sp. 5394-5454).
 Det nedsatte udvalg har afgivet tre betænkninger.
I november 1983 afgav udvalget sin første delbetænkning, hvori spørgsmålet  

 om registrering af tvangsindlæggelser i Det centrale Kriminalregister  

 behandledes.
I kommissoriet var udvalget blevet anmodet om at behandle dette  

 spørgsmål forlods.
På baggrund af udvalgets anbefaling er politiet siden maj  

 1985 ophørt med at registrere tvangsindlæggelser i Det centrale  

 Kriminalregister og tidligere registrerede oplysninger herom er slettet.
I februar 1986 afgav udvalget en principbetænkning om tvang i psykiatrien  

 (betænkning nr. 1068/1986). Justitsministeriet udsendte betænkningen til  

 høring hos en række myndigheder og organisationer, og udvalget har modtaget  

 svarene til brug ved udvalgets afsluttende arbejde.
I april 1987 har udvalget  

 herefter afsluttet sit arbejde med afgivelsen af betænkning nr. 1109/1987  

 vedrørende udformningen af en ny lov om frihedsberøvelse og anden tvang i  

 psykiatrien.
Det foreliggende lovforslag bygger på udvalgets to seneste betænkninger og  

 på det lovudkast, der er indeholdt i betænkning nr. 1109/1987, og som der i  

 udvalget har været enighed om, bortset fra enkelte punkter, hvor udvalget har  

 delt sig i et flertal og et mindretal.
Lovforslagets nærmere indhold  

 gennemgås nedenfor under pkt. 2-7. Herunder redegøres der for  

 Justitsministeriets stilling til de foreliggende flertals- og  

 mindretalsudtalelser.
Justitsministeriet har endvidere foretaget enkelte  

 redaktionelle ændringer i forhold til betænkningens lovudkast.
Hvor der i det  

 følgende er henvist til udvalgets lovudkast, sigtes der til lovudkastet i  

 betænkning nr. 1109/1987.
1.3. Den gældende retstilstand er baseret på lov nr. 118 af 13.  

 april 1938 om sindssyge personers hospitalsophold (i det følgende omtalt som  

 sindssygeloven) og de hertil knyttede administrative forskrifter.
Loven er  

 optrykt som bilag 1 til lovforslaget.
Siden 1938 er der kun foretaget een  

 væsentlig ændring af loven ved lov nr. 175 af 11. juni 1954, hvor der som en  

 konsekvens af grundlovens § 71, stk. 6, om domstolskontrol med administrative  

 frihedsberøvelser blev indsat bestemmelser om adgang til domstolsprøvelse.
Sindssygeloven indeholder retsgrundlaget for tvangsindlæggelse og  

 tvangstilbageholdelse af psykiatriske patienter.
For at tvangsindlægge  

 en person skal en læge efter en foretagen undersøgelse finde, at den  

 pågældende er sindssyg, og at det vil være uforsvarligt at undlade  

 indlæggelse, enten fordi den syge er til fare for sig selv eller andre, eller  

 fordi udsigterne for den syges helbredelse væsentlig vil forringes, hvis  

 indlægggelse ikke finder sted.
 Med hensyn til fremgangsmåden gælder, at lægens erklæring ved  

 tvangsindlæggelse på farlighedsindikation udfærdiges på røde papirer, medens  

 erklæringen ved indlæggelse på helbredelsesindikation (behandlingsindikation)  

 udfærdiges på gule papirer, der inden indlæggelsen skal være godkendt af  

 embedslægen.
 Politiet medvirker ved den praktiske gennemførelse af tvangsindlæggelse.  

 Forinden bistand til indlæggelse ydes, påser politiet, at betingelserne for  

 tvangsindlæggelse af den pågældende person er til stede, herunder navnlig at  

 de for indlæggelsen foreskrevne erklæringer foreligger i korrekt udfyldt  

 stand.
 Ved modtagelsen af patienten træffer overlægen på den psykiatriske  

 afdeling afgørelse om, hvorvidt betingelserne for tvangsindlæggelse er  

 opfyldt, og hvorvidt patienten bør modtages til behandling for sin sygdom.
 En patient skal, uanset om den pågældende er tvangsindlagt eller  

 frivilligt har ladet sig indlægge, nægtes udskrivning  

(tvangstilbageholdes), hvis den behandlende læge på sygehuset finder,  

 at patienten er sindssyg, og udskrivning vil være uforsvarlig, enten fordi  

 patienten er farlig for sig selv eller andre, eller fordi udsigterne for  

 helbredelse vil blive væsentlig forringet, hvis udskrivning finder sted.  

 Herudover kan lægen nægte at udskrive en patient, der er sindssyg, hvis  

 udskrivning må forventes at medføre væsentlige ulemper for patienten selv  

 (ulempeindikation), og Justitsministeriet tiltræder nægtelsen.
Ved tvangsindlæggelse skal der beskikkes en tilsynsværge for  

 patienten.
Det påhviler politiet at give den fornødne meddelelse til  

 skifteretten, der beskikker tilsynsværgen.
Hvis patienten  

 tvangstilbageholdes, har den pågældende ret til efter begæring at få  

 beskikket en tilsynsværge.
Spørgsmålet om adgangen til at anvende anden tvang end  

 frihedsberøvelse i forbindelse med behandlingen af psykiatriske patienter  

 er ikke udtrykkeligt reguleret i sindssygeloven.
Sundhedsstyrelsen har i  

 cirkulærer af 21. oktober 1982 og af 28. juni 1983 om information og samtykke  

 for så vidt angår patienter med psykiske lidelser fastsat administrative  

 bestemmelser om adgangen til tvangsbehandling, og i cirkulære nr. 63 af 28.  

 juni 1985 er der fastsat nærmere retningslinjer for anvendelse af  

 tvangsmidler og beskyttelsesforanstaltninger over for patienter på  

 psykiatriske sygehuse og afdelinger m.v.
 Den gældende klageordning er udformet således, at afgørelser om  

 frihedsberøvelse på psykiatrisk afdeling administrativt kan påklages til  

 Justitsministeriet med adgang til efterfølgende domstolsprøvelse i henhold  

 til reglerne i retsplejelovens kapitel 43 a.
 Klager over den lægelige behandling, herunder eventuel tvangsbehandling og  

 anden tvangsanvendelse, henhører under Sundhedsvæsenets Patientklagenævn,  

 medens klager over forholdene i øvrigt henhører under den myndighed, der er  

 ansvarlig for driften af sygehuset, i almindelighed vedkommende amtskommune.
Endvidere fører Sundhedsstyrelsen - også efter ikrafttrædelsen pr. 1.  

 januar 1988 af lov om sundhedsvæsenets centralstyrelse m.v. (lov nr. 397 af  

 10. juni 1987) - tilsyn med landets sygehusvæsen.
Styrelsen skal  

 således følge forholdene på de amtskommunale sygehuse, herunder de  

 psykiatriske afdelinger, ligesom styrelsen fører et særligt tilsyn med den  

 sundhedsfaglige virksomhed, der udføres af sundhedsvæsenets personale.
Lokalt  

 varetages tilsynet i vidt omfang af de statslige embedslægeinstitutioner.
 Endelig er der af Folketinget i henhold til grundlovens § 71, stk. 7,  

 nedsat et tilsyn, som består af 9 medlemmer, og som har til opgave at føre  

 tilsyn med behandlingen af administrativt frihedsberøvede personer, herunder  

 tvangsindlagte og tvangstilbageholdte patienter.
2. Generelle synspunkter 2.1. Lovforslaget bygger i overensstemmelse med indstillingen fra udvalget  

 vedrørende sindslidendes retsstilling på det grundsynspunkt, at anvendelse af  

 tvang i forbindelse med indlæggelse, ophold og behandling på psykiatrisk  

 afdeling skal forebygges og undgås i det omfang, det af hensyn til patientens  

 eget eller andres liv, helbred og velfærd overhovedet er muligt, men at tvang  

 på den anden side ikke helt kan undværes på dette område.
Ved tvang forstås i  

 denne sammenhæng tvangsindlæggelse, tvangstilbageholdelse, tvangsbehandling,  

 tvangsfiksering og beskyttelsesfiksering samt anvendelse af visse former for  

 fysisk magt.
 Om de etiske synspunkter, der ligger til grund for, at det findes  

 acceptabelt i visse tilfælde at anvende tvang inden for psykiatrien, kan der  

 henvises til side 205 ff og side 279 i betænkning nr. 1068/1986.
 Udvalget har indgående overvejet, om den nødvendige lovregulering af en  

 sådan tvang bør ske i form af en særlig lov, der helt eller delvis bygger på  

 sindssygdomsbegrebet, eller om der er mulighed for en anden løsning, herunder  

 en samlet lovregulering af alle former for administrativ frihedsberøvelse.
 Et forslag til folketingsbeslutning om dette spørgsmål blev fremsat og  

 drøftet i Folketinget i foråret 1983. Der henvises til forslag til  

 folketingsbeslutning (B 71) om forberedelsen af en revision af  

 sindssygeloven, Folketingstidende 1982/83, Folketingets forhandlinger sp.  

 8435 ff og tillæg A, sp. 3255 ff.
 Udvalget har gjort rede for sine overvejelser i kapitel 5 i  

 principbetænkningen om tvang i psykiatrien (betænkning nr. 1068/1986), s. 150  

 ff, der skal ses i sammenhæng med udvalgets behandling af psykosebegrebet og  

 dets anvendelse i retlig sammenhæng s. 187 ff.
Heri har udvalget bl.a. foretaget en gennemgang af argumenterne for at  

 afskaffe henholdsvis for at bevare en særlovgivning og har i den forbindelse  

 bl.a. opregnet en række eksempler på lovbestemmelser om administrativt  

 bestemt frihedsberøvelse i dansk lovgivning.
Udvalget udtaler (s. 184 f), at  

 det efter udvalgets opfattelse ikke vil være muligt på en retsteknisk  

 forsvarlig måde at opstille eet fælles sæt af materielle betingelser for alle  

 former for administrativt bestemt frihedsberøvelse.
Udvalget tager afstand fra tanken om at opgive sindssygdom som et centralt  

 kriterium til afgrænsning af den personkreds, der kan frihedsberøves på  

 psykiatrisk afdeling.
Udvalget henviser herved til, at de materielle  

 betingelser for frihedsberøvelse af retssikkerhedsmæssige grunde bør være  

 specifikke og sættes i relation til de præcise formål eller bestemte hensyn,  

 som den enkelte lov forfølger.
Overordnede generelle kriterier bliver let  

 ubestemte og indholdsløse, hvis de skal dække over de forskelligartede  

 områder, hvor frihedsberøvelse som nødværge- eller nødretsforanstaltning kan  

 komme på tale, ligesom det i sidste instans som følge af kriteriernes vaghed  

 vil være vanskeligt for domstolene at påse, om betingelserne for  

 frihedsberøvelse er opfyldt.
Udvalget konkluderer på den baggrund, at  

 hensynet til retssikkerheden gør eet fælles regelsæt særdeles betænkeligt.
 Justitsministeriet er enig i udvalgets opfattelse, hvorefter en særlig  

 lovgivning på dette område er såvel retssikkerhedsmæssigt mest betryggende  

 som retsteknisk mest hensigtsmæssig.
Der kan i den forbindelse være grund til at fremhæve, at det ikke kun er  

 selve den frihedsberøvende tvang, der er behov for at regulere.
Der må også  

 udformes bestemmelser, der fastlægger betingelserne for og fremgangsmåden i  

 forbindelse med tvangsbehandling, bæltefiksering m.v.
Det må derfor også af  

 den grund anses for rigtigst, at der udarbejdes en særlig lov til regulering  

 af al tvang i forbindelse med indlæggelse, ophold og behandling på  

 psykiatrisk afdeling.
 2.2. Ud over at skabe den fornødne hjemmel til en vis begrænset adgang til  

 tvangsanvendelse og at opstille et sæt af retsgarantier til kontrol og  

 efterprøvelse heraf indeholder lovforslaget som en vigtig bestanddel en række  

 bestemmelser, der - ud over den begrænsning, som følger af selve  

 tvangskriterierne, jf. nedenfor pkt. 3-5 - har til formål at begrænse  

 eller om muligt forebygge tvangsanvendelse.
 Udvalget vedrørende sindslidendes retsstilling har indgående drøftet,  

 hvorledes man i videst muligt omfang undgår, at situationer, hvor der er  

 behov for at anvende tvang, opstår, og hvorledes den tvang, der i så fald  

 bliver aktuel, kan begrænses til det absolut nødvendige.
 2.2.1. Udvalget fremhæver som et af de forhold, der har en ikke uvæsentlig  

 betydning for omfanget af tvangsanvendelse, de fysiske rammer, hvorunder det  

 psykiatriske sygehusvæsen fungerer, og de øvrige ressourcer, som tilføres  

 denne del af sygehusvæsenet, se betænkning nr. 1068/1986, s. 313 ff, og  

 betænkning nr. 1109/1987, s. 12 ff.
 Det fremgår heraf, at der i udvalget er enighed om det ønskelige i at pege  

 på denne sammenhæng og samtidig at fremhæve det synspunkt, at forbedrede  

 forhold for psykiatriske patienter ikke alene skabes ved fastsættelse af en  

 række formelle retsgarantier, men måske i endnu højere grad afhænger af, at  

 der afsættes de fornødne midler til at sikre patienterne sygehusophold under  

 tidssvarende forhold og fysiske rammer, herunder med hensyn til udstyr,  

 lokaler og bygninger, personale, beskæftigelses- og uddannelsesmuligheder  

 m.v.
 Udvalget har på den baggrund i § 2 i lovudkastet (betænkning nr.  

 1109/1987, s. 19) foreslået en generel bestemmelse, der fastslår, at  

 sygehusmyndighederne skal tilbyde sygehusophold, der er i overensstemmelse  

 med god psykiatrisk sygehusstandard med henblik på at begrænse og forebygge  

 anvendelse af tvang.
 Et flertal i udvalget foreslår endvidere, at der i selve lovteksten  

 optages et udtrykkeligt katalog over visse goder, som frihedsberøvede  

 patienter skal have ret til, såsom enestue, når dette er lægeligt indiceret,  

 passende værelsesstandard, tilbud om beskæftigelse og undervisning, mindst 1  

 times ophold i frisk luft dagligt, samt ledsaget udgang efter behov.
Et mindretal i udvalget er enig i den målsætning, som flertallet  

 opstiller.
Mindretallet finder imidlertid ikke, at en udtrykkelig lovfæstelse  

 af de særlige regler om de fysiske og behandlingsmæssige rammer, som de har  

 fundet udtryk i flertallets forslag, er et egnet middel til at sikre, at  

 rammerne for alle psykiatriske patienter generelt forbedres.
Mindretallet peger på, at lovbestemmelser, der fastsætter mere præcise  

 standarder og normer, der skal regulere sygehusvæsenets ydelser over for en  

 bestemt patientgruppe, griber ind i sygehusmyndighedernes kompetence til  

 efter sygehusloven at foretage den nærmere sygehusplanlægning og prioritering  

 af ressourceforbruget inden for den samlede sygehussektor.
Den lovregulering,  

 som flertallet har foreslået, vil således være et brud på de  

 lovgivningsprincipper, som lovgivningsmagten har lagt til grund i forbindelse  

 med udlægningen af ansvaret for sygehusvæsenet til landets amtskommuner.
 Mindretallet henviser endvidere til, at en gennemførelse af flertallets  

 forslag konkret vil indebære en risiko for, at opfyldelsen af de materielle  

 rettigheder for frihedsberøvede patienter, hvis indlæggelsestid i øvrigt ofte  

 vil være af kortere varighed end andre patienters, vil ske på bekostning af  

 en tilsvarende forbedring af forholdene for de frivilligt indlagte  

 psykiatriske patienter, der udgør mere end 95 pct. af alle indlagte.
 De forbedringer, som der også efter mindretallets opfattelse kan være  

 behov for ikke blot til gavn for frihedsberøvede patienter, men til fordel  

 for alle psykiatriske patienter, bør ligesom på det somatiske område  

 fremkomme som resultat af de kommunale myndigheders prioritering og  

 fastlæggelse af udviklingen inden for sundhedsområdet.
Justitsministeriet er enig med mindretallet i, at en sådan lovfæstelse af  

 en række minimumsgoder for en meget lille gruppe af de psykiatriske patienter  

 på en uheldig måde vil gribe ind i amtskommunernes mulighed for at foretage  

 en samlet sygehusplanlægning, der sikrer den bedst mulige ressourceanvendelse  

 til gavn for alle psykiatriske patienter.
Justitsministeriet finder, at den  

 mest hensigtsmæssige måde - gennem lovgivning - at sikre psykiatriske  

 patienters forhold på vil være, at der i lovforslaget medtages en  

 bestemmelse, der udtrykkeligt pålægger den enkelte sygehusmyndighed at sørge  

 for, at de psykiatriske afdelinger opfylder god psykiatrisk sygehusstandard,  

 således som et enigt udvalg har foreslået det i § 2.
 2.2.2. I det omfang en patient frivilligt medvirker til den nødvendige  

 behandling, opstår der ikke behov for at anvende tvang.
 Da frivillig medvirken er det bedste grundlag for al behandling og det  

 mål, som man allerede i dag søger at nå, har udvalget i forbindelse med en  

 revision af lovgivningen på det psykiatriske område fundet det naturligt at  

 overveje, hvilke foranstaltninger der er egnede til at forbedre mulighederne  

 for at opnå patientens frivillige medvirken.
 Udvalget har på en række punkter overvejet, hvorledes der gennem  

 lovbestemmelser vil kunne opnås en styrkelse af mulighederne for patientens  

 frivillige medvirken til gennemførelse af den nødvendige behandling.
 Med henblik herpå foreslår udvalget bl.a., at der lovfæstes en almindelig  

 regel om pligt for lægen til på eget initiativ at informere psykiatriske  

 patienter om behandlingens mål og midler i forbindelse med indlæggelse og  

 behandling på psykiatrisk afdeling, jf. § 3, stk. 2, i udvalgets lovudkast.  

 En sådan vejledningspligt vil sikre, at patienten får det fornødne grundlag  

 for at tage stilling og herefter eventuelt afgive informeret samtykke.  

 Der henvises herom til betænkning nr. 1068/1986, s. 355 ff og til betænkning  

 nr. 1109/1987, s. 42 f.
Udvalget foreslår endvidere, at der indføres pligt for overlægen til at  

 opstille en behandlingsplan for alle psykiatriske patienter, hvad  

 enten de er frihedsberøvede eller opholder sig frivilligt på psykiatrisk  

 afdeling, jf. § 3, stk. 3, i udvalgets lovudkast.
Efter udvalgets opfattelse  

 vil en behandlingsplan, som opstilles snarest muligt efter indlæggelsen og  

 som løbende justeres, i sig selv være et velegnet middel til at opnå  

 informeret samtykke.
Uden en behandlingsplan kan patienten ikke vide, hvad  

 der skal ske, og hvad han samtykker i eller eventuelt modsætter sig.
Der  

 henvises til betænkning nr. 1068/1986, s. 36 og s. 368 samt til betænkning  

 nr. 1109/1987, s. 42 f.
 Også andre bestemmelser i udvalgets lovudkast, herunder reglerne om  

 patientråd og patientmøder, tager mere eller mindre direkte sigte på at  

 fremme mulighederne for patienternes frivillige medvirken.
Justitsministeriet kan tiltræde, at der med henblik på at sikre, at  

 indlæggelse, ophold og behandling på psykiatrisk afdeling så vidt muligt  

 finder sted med patientens samtykke, udformes regler om lægelig vejledning  

 som grundlag for at indhente informeret samtykke fra patienten og om  

 opstilling af en behandlingsplan for hver enkelt patient.
Bestemmelser af  

 denne art, der inddrager patienten aktivt i behandlingsforløbet, vil også  

 efter Justitsministeriets opfattelse kunne medvirke til, at spørgsmål om  

 anvendelse af tvang kun opstår i et begrænset antal tilfælde.
2.2.3. I de tilfælde, hvor det - eventuelt efter en passende  

 betænkningstid - ikke lykkes at opnå patientens frivillige medvirken, jf.  

 ovenfor under pkt. 2.2.2., skal patientens holdning i almindelighed  

 respekteres med den virkning, at man afstår fra at iværksætte indlæggelse og  

 behandling.
Hvis betingelserne for at anvende tvang er til stede, jf.  

 nedenfor pkt. 3-5, må det efter udvalgets opfattelse sikres, at tvangen i så  

 fald begrænses til det absolut nødvendige.
Dette spørgsmål om det såkaldte mindste middels princip har  

 udvalget behandlet i betænkning nr. 1068/1986, s. 320 ff og betænkning nr.  

 1109/1987, s. 44 f.
Udvalget anbefaler, at der lovfæstes fælles regler for  

 alle former for tvangsudøvelse om, at der ikke må anvendes mere tvang end  

 formålet tilsiger, og at tvangen i sig selv skal stå i et rimeligt forhold  

 til det, der søges opnået ved tvangen.
Der henvises til § 4 i udvalgets  

 lovudkast.
Som en særregel, der bygger på »det mindste middels princip«,  

 foreslår udvalget endvidere i lovudkastets § 21 regler om obligatorisk  

 efterprøvelse med henblik på at sikre, at tvang ikke anvendes i videre omfang  

 end nødvendigt.
Der henvises til udvalgets lovudkast og bemærkningerne  

 hertil.
Justitsministeriet kan tiltræde udvalgets forslag om en lovfæstelse af  

 proportionalitetsprincippet om i den givne situation altid at anvende den  

 mindst muligt indgribende foranstaltning og at begrænse den tidsmæssige  

 udstrækning af foranstaltningen til det absolut nødvendige.
Det foreliggende  

 lovforslags §§ 4 og 21 er affattet i overensstemmelse med udvalgets  

 lovudkast.
3. Frihedsberøvelse 3.1. For at tvangsindlægge en person skal en læge efter de gældende  

 regler i sindssygelovens § 2 efter en foretagen undersøgelse finde, at den  

 pågældende er sindssyg, og at det vil være uforsvarligt at undlade  

 indlæggelse, enten fordi den syge er til fare for sig selv eller andre, eller  

 fordi udsigterne for den syges helbredelse væsentlig vil forringes, hvis  

 indlæggelse ikke finder sted.
 Efter § 8 i sindssygeloven skal en patient, uanset om den pågældende er  

 tvangsindlagt eller frivilligt har ladet sig indlægge, nægtes udskrivning  

(tvangstilbageholdes), hvis den behandlende læge på sygehuset finder,  

 at patienten er sindssyg, og udskrivning vil være uforsvarlig, enten fordi  

 patienten er farlig for sig selv eller for andre, eller fordi udsigterne for  

 helbredelse vil blive væsentlig forringet, hvis udskrivning finder sted.  

 Herudover kan lægen kun nægte at udskrive en patient, der er sindssyg, hvis  

 udskrivning må forventes at medføre væsentlige ulemper for patienten selv  

 (ulempeindikation), og Justitsministeriet godkender udskrivningsnægtelsen.
De materielle betingelser for frihedsberøvelse i form af tvangsindlæggelse  

 og i form af tvangstilbageholdelse er i vidt omfang identiske.
Det er en  

 nødvendig, men ikke i sig selv tilstrækkelig betingelse, at den pågældende  

 opfylder det psykiatriske sygdomskriterium sindssygdom.
Herudover skal der  

 enten foreligge farlighedsindikation - farlig for sig selv eller farlig for  

 andre, eller eventuelt begge dele - eller helbredelsesindikation (også  

 betegnet behandlingsindikation). Endelig skal uforsvarlighedskriteriet også  

 være opfyldt.
Ved tvangstilbageholdelse findes der ud over farligheds- og  

 behandlingsindikationen et tredje kriterium, ulempeindikationen, der kan  

 danne grundlag for frihedsberøvelse.
Adgangen til at tvangstilbageholde går  

 således på dette punkt videre end adgangen til at tvangsindlægge.
Fra 1973/74 til 1986 er antallet af tvangsindlæggelser faldet fra omkring  

 2000 til ca. 1300, hvilket svarer til ca. 3 pct. af samtlige psykiatriske  

 indlæggelser pr. år - internationalt set en lav procent.
Af i alt 1255  

 tvangsindlæggelser i 1987 blev 753 (60 pct.) foretaget på  

 farlighedsindikation (»røde papirer«) og 502 (40 pct.) på  

 behandlingsindikation (»gule papirer«). Ud over den faldende  

 tendens i det samlede antal tvangsindlæggelser har udviklingen siden 1973/74  

 været præget af et fald i antallet af indlæggelser på farlighedsindikation,  

 medens andelen af indlæggelser på behandlingsindikation har udvist en  

 stigende tendens.
Der føres ikke en tilsvarende landsdækkende statistik med  

 hensyn til antallet af tvangstilbageholdelser.
Om tvangsindlæggelsesstatistik  

 henvises til betænkning nr. 1068/1986, s. 72 ff.
3.2. Spørgsmålet om, hvilke materielle betingelser der skal være opfyldt  

 som forudsætning for, at en person kan frihedsberøves på en psykiatrisk  

 afdeling, er behandlet af udvalget vedrørende sindslidendes retsstilling i  

 betænkning nr. 1068/1986, s. 214 ff og i betænkning nr. 1109/1987, s. 9 f og  

 s. 46 ff.
Udvalgets forslag til lovregel findes i lovudkastets § 5.
Det fremgår, at udvalget ved sine drøftelser har fundet, at  

 adgangen til at tvangsindlægge og tvangstilbageholde ikke helt kan undværes,  

 og at der ikke ønskes en udvidelse af den personkreds, der skal kunne  

 frihedsberøves efter de nye regler, i forhold til nugældende praksis efter  

 sindssygeloven.
Derimod peger udvalget på behovet for at bringe lovgrundlaget  

 i overensstemmelse med den gældende praksis, som udvalget i øvrigt ikke har  

 fundet grundlag for at kritisere, og på behovet for at præcisere og skærpe  

 betingelserne for frihedsberøvelse.
3.2.1. I betænkning nr. 1068/1986, s. 214 har udvalget omtalt den kritik,  

 der er blevet fremført mod den gældende indlæggelsespraksis, hvor det i ca.  

 20 pct. af tilfældene forekommer, at det ikke efterfølgende er muligt at  

 konstatere, at den tvangsindlagte var sindssyg, hverken ved indlæggelsen  

 eller under opholdet på den psykiatriske afdeling.
Udvalget anfører, at denne  

 retstilstand er uholdbar, og peger på nødvendigheden af at fastlægge det  

psykiatriske sygdomskriterium på en sådan måde, at der skabes den  

 fornødne hjemmel til at opretholde gældende praksis, som udvalget finder  

 rigtig.
Side 226 ff gøres der nærmere rede for udvalgets overvejelser om,  

 hvorledes lovgrundlaget kan bringes i overensstemmelse med den foreliggende  

 indlæggelsespraksis.
I betænkning nr. 1109/1987, s. 9 f og s. 48 ff har udvalget fortsat sine  

 overvejelser om dette spørgsmål.
Udvalget fremhæver, at det på den ene side  

 er ønskeligt at fremkomme med et løsningsforslag til legalisering af de 20  

 pct. såkaldte ulovmedholdelige tvangsindlæggelser, men at det på den anden  

 side er udvalgets opfattelse, at man bør afstå herfra, såfremt det vil  

 medføre risiko for udglidning og dermed en ændring af nugældende  

 indlæggelsespraksis med en stigning i antallet af tvangsindlæggelser til  

 følge.
 Udvalget konkluderer, at sindssygdom må anses for at være det snævrest  

 mulige kriterium til afgrænsning af den personkreds, som i forbindelse med  

 opfyldelse af farligheds- eller behandlingskriteriet bør kunne frihedsberøves  

 på en psykiatrisk afdeling.
Udvalget anbefaler derfor, at sindssygdom fastholdes som den centrale  

 grundbetingelse for tvangsindlæggelse og tvangstilbageholdelse.
Udvalget er i  

 den forbindelse opmærksom på, at det ikke er muligt at give en fuldstændig  

 eksakt og entydig definition af sindssygdom, der er en samlebetegnelse for en  

 række forskelligartede psykiatriske sygdomme, men at begrebet dog lader sig  

 beskrive.
Der henvises herved til betænkning nr. 1068/1986, kapitel 6, hvori  

 Retslægerådet s. 197 er citeret for følgende beskrivelse af  

 sindssygdomsbegrebet:
»Sindssygdom (synonymt med psykose) er en psykisk abnorm tilstand, i  

 første række kendetegnet ved en ændring af realitetsvurderingen, et indgreb i  

 patientens muligheder for at opleve og vurdere sin omverden og sig selv, sin  

 tilstand og handlinger i overensstemmelse med »virkeligheden«, dvs.  

 i overensstemmelse med hans egen tidligere oplevelse af samme emner,  

 respektive med omgivelsernes vurdering heraf.
Der hersker efter  

 Retslægerådets opfattelse udbredt faglig enighed om, hvad sindssygdom  

 (psykose) er.
Uanset divergenser i afgrænsningen af de enkelte  

 psykosekategorier inden for de enkelte psykiatriske skoler og uanset de  

 vanskeligheder, der i konkrete tilfælde kan være forbundet med at træffe  

 afgørelsen: psykotisk - ikke-psykotisk, ligger psykosebegrebet  

 (sindssygdomsbegrebet) således i det væsentlige fast.
At erstatte betegnelsen  

 sindssygdom med f.eks. »alvorlig sindslidelse« vil efter  

 Retslægerådets mening kunne afstedkomme unødig uklarhed, specielt i relation  

 til neurosebegrebet.' Udvalget foreslår yderligere, at det psykiatriske sygdomskriterium ved  

 tvangsindlæggelse og tvangstilbageholdelse udvides til ud over sindssygdom  

 også at omfatte tilstande, der kvalitativt og/eller kvantitativt  

 ganske kan ligestilles med sindssygdom, og som i  

 undersøgelsesøjeblikket ikke lader sig skelne fra sindssygdom, og som derfor  

 også med rette bør behandles på samme måde, hvis tillægskriteriernes krav  

 ifølge behandlings- eller farlighedsindikation samtidig er opfyldt.
 Det fremhæves af udvalget, at det ikke med en sådan regel er hensigten at  

 udvide den kreds af personer, som kan tvangsindlægges eller  

 tvangstilbageholdes, men at skabe bedre lovhjemmel for at opretholde hidtidig  

 praksis på dette område.
Ved et krav om, at der skal foreligge »en tilstand, der ganske må  

 ligestilles med sindssygdom« angives, at der er tale om et meget snævert  

 område.
En analogislutning skal for at være berettiget opfylde kravene til en  

 fuldstændig analogi.
Dette må anses for at være tilfældet f.eks. med visse  

 affekteksplosive tilstande, abnorme enkeltreaktioner, som er ledsaget af  

 bevidsthedsændringer, patologiske reaktioner på alkohol og/eller  

 psykofarmaka, visse biologisk betingede tilstande, tågetilstand i forbindelse  

 med epileptiske anfald og anorexia nervosa - nervøs spisevægring - med svær  

 afkræftelse og livsfare til følge.
3.2.2. Sindssygdom eller en tilstand, der ganske må ligestilles hermed, er  

 en nødvendig, men ikke en tilstrækkelig betingelse for at iværksætte  

 tvangsindlæggelse eller tvangstilbageholdelse.
Personen skal efter udvalgets  

 lovudkast herudover enten opfylde behandlingskriteriet eller  

 farlighedskriteriet, ligesom der stilles krav om, at indlæggelse eller  

 tilbageholdelse sker med henblik på behandling.
Dette krav gælder ikke kun  

 ved frihedsberøvelse på behandlingsindikation, men også ved frihedsberøvelse  

 på farlighedsindikation.
 Udvalget har redegjort for sine overvejelser vedrørende  

farlighedsindikationen i betænkning nr. 1068/1986, s. 220 ff og  

 betænkning nr. 1109/1987, s. 10 og s. 47 f.
 Et flertal på 15 medlemmer foreslår, at farlighedskriteriet bevares både  

 for så vidt angår »farlig for andre« som med hensyn til  

 »farlig for sig selv« - fare for selvmord og selvlemlæstelse - men  

 at udformningen af indikationen præciseres, således at der stilles nærmere  

 krav til farens art og grad.
 Til støtte for sit forslag vedrørende indikationen »farlig for  

 andre« anfører udvalgsflertallet bl.a., at denne indikation giver  

 mulighed for at gribe forebyggende ind ikke alene af hensyn til at beskytte  

 andre mennesker, men også af hensyn til den sindssyge selv, som ved  

 tvangsindlæggelse beskyttes imod at begå lovovertrædelser, der kan  

 nødvendiggøre strafferetlig forfølgning og herunder eventuelt  

 varetægtsfængsling.
Udvalgsflertallet peger også på, at alternativet til frihedsberøvelse på  

 psykiatrisk afdeling ikke nødvendigvis vil blive, at der ikke gribes ind over  

 for den pågældende, hvis kriteriet »farlig for andre« opgives.
Der  

 vil i stedet ofte blive tale om en politimæssig foranstaltning, f.eks. i form  

 af anholdelse eller detentionsanbringelse, hvilket næppe vil være en ønskelig  

 løsning over for visse sindssyge personer.
Udvalgsflertallet foreslår endvidere, at den særlige adgang, som  

 Justitsministeriet er tillagt i medfør af sindssygelovens § 10 og § 3 i lov  

 nr. 123 af 29. april 1913 om opførelse af et sindssygehospital og en dertil  

 knyttet sikringsanstalt på Sjælland til at træffe bestemmelse om anbringelse  

 af ekstraordinært farlige sindssyge på sikringsanstalten, opretholdes med en  

 sproglig præcisering, dog således at der indføres obligatorisk efterfølgende  

 domstolsprøvelse.
Udvalgets forslag til lovregler findes i kapitel 11 i  

 udvalgets lovudkast, se betænkning nr. 1109/1987, s. 31-32 med tilknyttede  

 bemærkninger s. 104-107 og betænkning nr. 1068/1986, s. 258 ff.
 Et mindretal på 2 medlemmer, der er enig med flertallet for så vidt angår  

 den del af farlighedskriteriet, der vedrører »farlig for sig selv«,  

 tager afstand fra kriteriet »farlig for andre« under henvisning  

 til, at afværgelse af fare for andre er en politimæssig opgave, der ikke skal  

 søges løst gennem en lovgivning, der bygger på en behandlingsideologi.
 3.2.3. Behandlingsindikationen har udvalget behandlet i betænkning  

 nr. 1068/1986, s. 216 ff og i betænkning nr. 1109/1987, s. 47. Der er i  

 udvalget enighed om, at en adgang til at frihedsberøve sindssyge med henblik  

 på behandling ikke kan undværes, dels fordi en række sindssyge, som  

 utvivlsomt har et stærkt behov for psykiatrisk behandling, ikke selv kan  

 forventes at ville anmode om indlæggelse og ej heller at ville affinde sig  

 frivilligt med at blive indlagt på psykiatrisk afdeling, dels fordi den  

 behandling, de har behov for, ikke kan gives i deres hjem eller andet sted  

 end netop på en psykiatrisk sygehusafdeling.
Udvalget foreslår derfor, at adgangen til at tvangsindlægge og  

 tvangstilbageholde på behandlingsindikation opretholdes.
Efter udvalgets  

 forslag skal frihedsberøvelse på behandlingsindikation finde sted, hvis  

 udsigten til helbredelse eller en betydelig og afgørende bedring ellers vil  

 blive væsentligt forringet.
Det kan ikke kræves, at der skal være udsigt til  

 en egentlig helbredelse af sindssygdommen som sådan således forstået, at  

 patienten efter sygehusbehandling må forventes at blive varigt rask, men der  

 skal være et klart grundlag for, at behandling vil give en væsentlig bedring  

 eller dog forebygge en betydelig akut forringelse af tilstanden.
En mærkbar  

 lindring vil også være tilstrækkelig til, at kravene til  

 behandlingsindikation kan anses for opfyldt.
Der skal være konkret udsigt til  

 at antage, at patientens tilstand som følge af sygehusbehandling vil blive så  

 meget bedre, at behandlingen vil resultere i udskrivning.
3.2.4. Udvalgets forslag til regler om frihedsberøvelse indebærer, at de  

 materielle betingelser - det psykiatriske sygdomskriterium,  

 farlighedsindikationen og behandlingsindikationen - bliver fælles for både  

 tvangsindlæggelse og for tvangstilbageholdelse.
Den eksisterende særlige  

 adgang til at tvangstilbageholde på ulempekriterium foreslås  

 afskaffet.
Om ulempekriteriet og de synspunkter, der ligger til grund for en  

 ophævelse af ulempekriteriet som tvangstilbageholdelsesgrund, og om de  

 betænkeligheder, der kan være forbundet med en sådan ophævelse, henvises til  

 betænkning nr. 1068/1986, s. 231 ff.
Udvalget foreslår ingen ændring i adgangen til at tvangstilbageholde  

 frivilligt indlagte patienter.
En nærmere redegørelse for udvalgets  

 synspunkter om dette spørgsmål findes i betænkning nr. 1068/1986, s. 248 ff.
Udvalget fremhæver bl.a., at muligheden for at tvangstilbageholde også  

 frivilligt indlagte patienter er fornuftig og rimelig i betragtning af, at  

 tvangstilbageholdelse udøves efter en vis tids observation på psykiatrisk  

 afdeling, hvorfor både beslutningsgrundlaget og beslutningstageren er mere  

 kvalificeret end tilfældet er ved tvangsindlæggelser, hvor en læge eventuelt  

 uden forudgående eller dybere kendskab til patienten her og nu skal afgøre,  

 om tvangsindlæggelse er nødvendig.
Det ville endvidere være upraktisk og en  

 ren formalitet, hvis man lader en tvangstilbageholdelig patient forlade  

 afdelingen, for derefter at lade patienten blive modtaget af politi og  

 eventuelt en anden læge umiddelbart uden for sygehuset, hvorfra  

 tvangsindlæggelse da vil finde sted.
 Udvalget henviser også til, at de foreslåede fælles kriterier for  

 tvangstilbageholdelse og for tvangsindlæggelse vil indebære, at der kun vil  

 kunne ske tvangstilbageholdelse på indikationer, der også ville kunne føre  

 til tvangsindlæggelse.
 3.2.5. Specielt for så vidt angår fremgangsmåden i forbindelse med  

 den frihedsberøvelse, der består i tvangsindlæggelse, foreslår udvalget en  

 række ændringer i forhold til de gældende regler.
Efter den gældende ordning påhviler det den syges nærmeste at tilkalde  

 læge.
Hvis betingelserne for tvangsindlæggelse er opfyldt, udfærdiges en  

 erklæring herom.
Ved tvangsindlæggelse på farlighedsindikation udfærdiges  

 erklæringen på røde papirer, medens erklæringen ved indlæggelse på  

 behandlingsindikation udfærdiges på gule papirer, der inden indlæggelsen skal  

 være godkendt af embedslægen, i København af stadslægen i forening med  

 Justitsministeriets psykiatriske undersøgelsesklinik.
Den læge, der udsteder  

 den nævnte erklæring efter foretagen undersøgelse, må ikke være ansat på det  

 psykiatriske sygehus, hvorpå den sindssyge tvangsindlægges.
Tvangsindlæggelsen af den sindssyge skal ske inden 4 uger efter den til  

 grund for lægeerklæringen hvilende undersøgelse.
I særligt påtrængende og i  

 praksis sjældent forekommende tilfælde kan tvangsindlæggelse dog finde sted,  

 uden at lægeerklæring foreligger, men en sådan erklæring skal da så vidt  

 muligt fremskaffes i løbet af 3 dage efter indlæggelsen.
 Politiet medvirker ved den praktiske gennemførelse af tvangsindlæggelse.
 Ved modtagelsen af patienten træffer overlægen på den psykiatriske  

 afdeling afgørelse om, hvorvidt betingelserne for tvangsindlæggelse er  

 opfyldt, og hvorvidt patienten bør modtages til behandling for sin sygdom.
Udvalget vedrørende sindslidendes retsstilling har behandlet de særlige  

 spørgsmål, der knytter sig til indlæggelsesproceduren, i betænkning nr.  

 1068/1986, s. 475 ff og i betænkning nr. 1109/1987, s. 52 ff.
Udvalget  

 stiller en række forslag til forbedring af indlæggelsesproceduren.
Det  

 foreslås bl.a., at fristen mellem lægeundersøgelsen og tvangsindlæggelsen,  

 der i dag kan være på op til 4 uger, forkortes til 1 døgn ved indlæggelser på  

 farlighedsindikation og til 7 dage ved indlæggelser på behandlingsindikation,  

 ligesom embedslægens medvirken ved indlæggelser på behandlingsindikation  

 foreslås afskaffet.
Det anbefales, at patientens læge så vidt muligt skal  

 være til stede, når tvangsindlæggelsen gennemføres.
Dette gælder ikke kun ved  

 tvangsindlæggelse på farlighedsindikation, men også ved tvangsindlæggelse på  

 behandlingsindikation.
Udvalget henviser til, at lægens tilstedeværelse dels  

 vil give patienten mulighed for at rådføre sig med lægen, dels sikre at lægen  

 i det øjeblik, hvor tvangsindlæggelsen effektueres, påser, at betingelserne  

 stadig er opfyldt.
 Der henvises til udvalgets lovudkast §§ 6-9.
 3.3. Justitsministeriet kan i det hele tiltræde de forslag, som udvalget  

 har stillet både for så vidt angår de materielle betingelser for  

 frihedsberøvelse som med hensyn til de regler, der er foreslået til  

 forbedring af af indlæggelsesproceduren.
 Justitsministeriets lovforslag er udformet i overensstemmelse hermed jf.  

 lovforslagets kapitel 3.
Specielt for så vidt angår begrebet »tilstande, der ganske må  

 ligestilles med sindssygdom« i forslagets § 5 er der grund til at  

 fremhæve, at denne formulering navnlig skal ses på baggrund af de praktiske  

 vanskeligheder, der kan være forbundet med at stille en sikker psykiatrisk  

 diagnose i forbindelse med en tvangsindlæggelse, der ofte vil foregå akut og  

 under dramatiske omstændigheder.
Justitsministeriet lægger ligesom udvalget  

 afgørende vægt på, at der ikke med den valgte formulering sker en udvidelse  

 af den personkreds, der efter gældende retspraksis tvangsindlægges og  

 tvangstilbageholdes.
 For så vidt angår spørgsmålet om anbringelse af ekstraordinært farlige  

 personer på sikringsanstalten henvises til lovforslagets §§ 40 og 41.
4. Tvangsbehandling 4.1. I den nugældende lovgivning er kun adgangen til tvangsindlæggelse og  

 tvangstilbageholdelse på psykiatrisk afdeling direkte lovreguleret, hvorimod  

 adgangen til tvangsbehandling og anvendelse af tvangsmidler m.v. ikke er  

 omtalt i loven.
Det betyder dog ikke, at der ikke i dag findes retlige  

 grænser og normer for tvangsudøvelse på dette område.
 Det forhold, at grænserne for adgangen til tvangsbehandling og anden  

 tvangsudøvelse kun fremgår mere indirekte af lovgivningen, må imidlertid ud  

 fra et retssikkerhedsmæssigt synspunkt anses for utilfredsstillende både af  

 hensyn til patienterne og af hensyn til læger og sygeplejepersonalet.  

 Folketingets ombudsmand har da også igennem det seneste årti flere gange  

 givet udtryk for det ønskelige i en klargøring af retstilstanden.
I det følgende behandles spørgsmålet om tvangsbehandling.
Under  

 pkt. 5 omtales spørgsmålet om anvendelse af tvangsmidler m.v. i  

 fareafværgende og beskyttende øjemed.
 4.2. Under den gældende retstilstand antages reglerne om tvangsindlæggelse  

 og tvangstilbageholdelse indirekte at give lovhjemmel for tvangsbehandling ud  

 fra den betragtning, at en frihedsberøvelse med henblik på psykiatrisk  

 behandling ville savne mening, hvis der ikke samtidig var mulighed for at  

 iværksætte den nødvendige behandling om fornødent med magt.
 Heraf kan udledes, at kun personer, der er frihedsberøvet, eller som  

 opfylder betingelserne herfor, kan undergives tvangsbehandling på psykiatrisk  

 afdeling.
 Sundhedsstyrelsen har i et cirkulære af 28. juni 1983 om information og  

 samtykke for så vidt angår patienter med psykiske lidelser fastsat, at  

 hovedreglen er, at psykiatrisk og somatisk behandling ikke kan finde sted mod  

 de psykisk syge personers vilje.
 Tvangsbehandling af en psykisk lidelse hos en indlagt patient kan  

 dog undtagelsesvis finde sted ved livstruende tilstande, ved psykotiske  

 tilstande, hvor der foreligger fare for patienten selv og omgivelserne, og  

 hvor behandling med et beroligende lægemiddel er mere hensigtsmæssig eller  

 human end en fysisk restriktion, samt ved psykotiske tilstande hos patienter,  

 hvor undladelse af behandling alvorligt vil forringe udsigterne til  

 helbredelse.
 For så vidt angår spørgsmålet om tvangsbehandling af legemlige  

 lidelser hos tvangsindlagte inhabile patienter har Sundhedsstyrelsen  

 opstillet den regel, at der ved livstruende tilstande, eller hvor der  

 foreligger alvorlig risiko for helbred, kan foretages den nødvendige  

 behandling med tvang.
 Uden for disse særligt kvalificerede krisetilstande må der ifølge  

 Sundhedsstyrelsens regler i givet fald foretages en personlig umyndiggørelse,  

 således at bestemmelse om tvangsbehandling herefter kan træffes af den  

 beskikkede værge.
4.3. Udvalget vedrørende sindslidendes retsstilling har behandlet  

 spørgsmålet om tvangsbehandling i betænkning nr. 1068/1986, kapitel 9,  

 navnlig s. 323-326 og kapitel 11, s. 355 ff samt i betænkning nr. 1109/1987,  

 s. 10 f og s. 60 ff.
Udvalgets forslag til lovregler findes i lovudkastets §§  

 12 og 13.
 Udvalget opstiller som grundbetingelse for al lægelig tvangsbehandling, at  

 kun indlagte patienter kan undergives tvangsbehandling og kun i det omfang,  

 de opfylder betingelserne for at kunne tvangstilbageholdes.
 Psykokirurgiske indgreb og forsøgsbehandling må dog aldrig kunne  

 gennemføres med tvang, uanset om betingelserne for tvangstilbageholdelse  

 måtte være opfyldt, se udvalgets lovudkast §§ 22 og 23.
 Udvalget har overvejet, om der skal gælde en særlig begrænsning med hensyn  

 til adgangen til at anvende elektrostimulation (»elektro-chok«) som  

 led i en tvangsbehandling, således at det ikke er tilstrækkeligt, at  

 betingelserne for tvangstilbageholdelse er opfyldt, men at der herudover skal  

 foreligge en livstruende tilstand.
Et flertal i udvalget finder ikke, at der bør gælde en sådan særlig  

 begrænsning i adgangen til at anvende elektrostimulation som led i en  

 tvangsbehandling.
Flertallet henviser navnlig til, at elektrostimulation er  

 en skånsom behandlingsform, og at en særlig begrænsning vil kunne bevirke, at  

 denne behandlingsform med urette kommer i miskredit hos patienter og  

 pårørende.
Et mindretal foreslår, at adgangen til at anvende elektrostimulation som  

 led i en tvangsbehandling begrænses til livstruende tilstande.
Mindretallet  

 har til støtte herfor gjort gældende, at det ikke er  

 elektrostimulationsbehandling som sådan, reglen regulerer, men kun de i  

 praksis forholdsvis sjældne tilfælde, hvor tvangsbehandling kan komme på  

 tale, og henviser til, at der efter den praksis, der allerede følges i dag,  

 ikke synes at være behov for en adgang til tvangsbehandling med  

 elektrostimulation, der rækker videre end til livstruende tilstande.
For så vidt angår spørgsmålet om tvangsbehandling af legemlige (somatiske)  

 lidelser hos psykiatriske patienter foreslår udvalget til afklaring af  

 retstilstanden en regel, hvorefter tvangsbehandling af lidelsen kan ske, hvis  

 patienten for det første opfylder betingelserne for tvangstilbageholdelse, og  

 lidelsen for det andet er så alvorlig, at den udsætter patientens liv eller  

 helbred for væsentlig fare.
Udvalget henviser bl.a. til, at personlig  

 umyndiggørelse og beskikkelse af værge i sådanne tilfælde må anses for  

 uhensigtsmæssig.
4.4. Justitsministeriet finder det af retssikkerhedsmæssige grunde  

 nødvendigt, at der sker en nærmere lovregulering af adgangen til at anvende  

 tvang i forbindelse med den lægelige behandling af psykiatriske patienter.  

 Justitsministeriet kan tiltræde udvalgets forslag, hvorefter det er en  

 grundbetingelse for al tvangsbehandling, at den indlagte patient opfylder  

 betingelserne for tvangstilbageholdelse.
Den pågældende skal således være  

 sindssyg eller i en hermed ligestillet tilstand og opfylde enten  

 farlighedskriteriet eller behandlingskriteriet.
Hvis dette ikke er tilfældet,  

 kan behandling kun gennemføres frivilligt.
 Endvidere er Justitsministeriet enig i, at der bør være et forbud mod at  

 anvende tvang i forbindelse med psykokirurgi og forsøgsbehandling.
 Med hensyn til spørgsmålet om behovet for en yderligere begrænsning ved  

 tvangsbehandling med elektrostimulation finder Justitsministeriet ikke at  

 kunne afvise udvalgsflertallets argumentation om de negative konsekvenser,  

 som gennemførelsen af mindretallets forslag vil kunne indebære for den  

 frivillige behandling.
Hertil kommer, at en klage til det lokale patientklagenævn over  

 forestående tvangsmæssig behandling i form af elektrostimulation ligesom  

 anden tvangsbehandling er tillagt opsættende virkning efter lovforslagets §  

 32, stk. 3, medmindre omgående gennemførelse af behandlingen er nødvendig for  

 ikke at udsætte patientens liv eller helbred for væsentlig fare.
Det vil  

 således kunne blive vurderet af det lokale patientklagenævn, om den  

 pågældende behandling bør gennemføres mod patientens ønske i alle tilfælde,  

 hvor behandlingen ikke er nødvendig for at afværge en livstruende tilstand.
 Der er derfor ikke i lovforslaget medtaget en bestemmelse om, at  

 elektrostimulation ikke må anvendes som et led i en tvangsbehandling,  

 medmindre der foreligger en livstruende tilstand.
 Justitsministeriet kan endelig tiltræde udvalgets forslag om, at der  

 tilvejebringes en lovhjemmel for tvangsbehandling af legemlige lidelser hos  

 patienter, der opfylder betingelserne for tvangstilbageholdelse, såfremt  

 lidelsen udsætter patientens liv eller helbred for væsentlig fare.
 5. Fiksering m.v.
 5.1. Som anført under pkt. 4 indeholder sindssygeloven ingen regulering af  

 de tvangsmidler m.v., som det kan være berettiget at anvende på en  

 psykiatrisk afdeling.
Sundhedsstyrelsen har i cirkulære nr. 63 af 28. juni 1985 fastsat regler  

 til regulering af anvendelsen af såvel tvangsmidler som af de såkaldte  

 beskyttelsesforanstaltninger.
I cirkulæret anføres, at det er midlertidigt,  

 og at det forudsættes afløst af de regler, der vil blive fastsat som et  

 resultat af revisionen af sindssygelovgivningen.
5.2. Udvalget har i betænkning nr. 1068/1986, s. 279 ff redegjort for sine  

 principielle overvejelser med hensyn til spørgsmålet om fiksering m.v.
I  

 betænkning nr. 1109/1987, s. 23 f findes udvalgets udkast til lovbestemmelser  

 (§§ 14-19) og side 64 ff er optrykt bemærkninger til lovudkastet.
Udvalget foreslår, at der foretages en inddeling af den tvang, der består  

 i fastspænding eller fastholden, i tre hovedgrupper: Tvangsfiksering, fysisk  

 magtanvendelse og beskyttelsesfiksering.
Med hensyn til sondringen mellem  

 tvangsfiksering og beskyttelsesfiksering anfører udvalget, at det som  

 udgangspunkt er formålet med at anvende en given foranstaltning, der  

 er afgørende for, om et bestemt middel, som bringes i anvendelse mod  

 patientens vilje, skal anses som et tvangsmiddel eller et beskyttelsesmiddel.  

 Hvis formålet er at afværge en fare, som patienten tilsigtet udsætter sig  

 selv eller sine omgivelser for, er der tale om et tvangsmiddel.
Omvendt er  

 der tale om et beskyttelsesmiddel, hvis formålet er at beskytte patienten  

 selv imod, at denne utilsigtet udsætter sit eget legeme for væsentlig fare  

 typisk ved at forsøge at foretage dagligdags handlinger eller udvise en helt  

 almindelig adfærd, som den pågældende blot ikke længere er i stand til at  

 udføre uden at løbe en væsentlig risiko for at komme til skade, navnlig ved  

 at falde.
 Ud over formålet tillægges midlets art også betydning ved  

 afgørelsen af, om der er tale om tvangsfiksering eller beskyttelsesfiksering,  

 idet udvalget opstiller den regel, at midler, der anvendes til  

 tvangsfiksering - det vil sige bælte, fod- og håndremme eller handsker - ikke  

 må anvendes til beskyttelsesfiksering, se betænkning nr. 1109/1987, s. 75 f.
 Specielt for så vidt angår tvangsfiksering foreslår udvalget, at  

 kun bælte, håndremme, fodremme og handsker må anvendes som midler til  

 tvangsfiksering.
De materielle betingelser for at anvende tvangsfiksering findes i  

 udvalgets lovudkast § 14, stk. 2. Heraf fremgår, at tvangsfiksering kun må  

 anvendes, i det omfang det er nødvendigt for at afværge, at en patient  

 udsætter sig selv eller andre for nærliggende fare for at lide skade på  

 legeme eller helbred, forfølger eller på anden lignende måde groft forulemper  

 medpatienter, eller øver hærværk af ikke ubetydeligt omfang.
Det kræves  

 derimod ikke, at den pågældende skal være sindssyg eller i en hermed  

 ligestillet tilstand.
Udvalget foreslår særlige regler med hensyn til, hvem der har kompetencen  

 til at træffe beslutning om tvangsfiksering, jf. lovudkastets § 15, og i § 16  

 foreslås en regel om fast vagt til de patienter, der er tvangsfikseret med  

 bælte.
Reglen om fast vagt er omtalt nærmere nedenfor under pkt. 6.
Under samme materielle betingelser, som gælder for tvangsfiksering,  

 foreslås en adgang til fysisk at fastholde den pågældende patient og  

 eventuelt føre vedkommende til et andet opholdssted, jf. lovudkastets § 17.  

 Spørgsmålet om, hvorvidt der i det enkelte tilfælde skal anvendes  

 tvangsfiksering eller alene fysisk magt, må afgøres under iagttagelse  

 af det mindste middels princip.
Udvalget tilføjer, at man i øvrigt næppe kan  

 bortse fra, at der ved fortolkningen af kriterierne for tvangsfiksering  

 henholdsvis anvendelse af fysisk magt også må anlægges en  

 proportionalitetsbetragtning, således at kravene skærpes, jo mere indgribende  

 en foranstaltning, der er tale om.
Udvalget foreslår endvidere en bestemmelse, der skal sikre, at  

 frihedsberøvede personer kan forhindres i at forlade sygehuset, uanset at de  

 almindelige betingelser for anvendelse af fysisk magt ikke er til stede.  

 Bestemmelsen giver bl.a. mulighed for aflåsning af yderdøre.
Endelig foreslås  

 det i § 17, stk. 2, at der skabes hjemmel til om fornødent med magt at give  

 en urolig patient et beroligende middel.
I bemærkningerne til bestemmelsen  

 anfører udvalget, at dette dels kan være påkrævet af helbredsmæssige grunde,  

 idet en bedring af patientens tilstand i visse tilfælde forudsætter, at den  

 pågældende falder i søvn, dels kan det være en mindre indgribende  

 foranstaltning end f.eks. at bæltefiksere den pågældende.
 I lovudkastets § 18 har udvalget foreslået en regel om  

beskyttelsesfiksering, hvorved forstås en tvangsforanstaltning, der  

 bringes i anvendelse for at beskytte patienten imod utilsigtet at udsætte sig  

 selv for væsentlig fare, jf. ovenfor vedrørende sondringen mellem  

 tvangsfiksering og beskyttelsesfiksering.
5.3. Justitsministeriet kan i det hele tilslutte sig udvalgets forslag til  

 regulering af tvangsfiksering, anvendelse af fysisk magt og  

 beskyttelsesfiksering.
Lovforslagets §§ 14-19 er affattet i overensstemmelse  

 hermed.
 6. Patientrettigheder m.v.
6.1. Udvalget har flere steder i betænkning nr. 1068/1986 overvejet,  

 hvorledes det er muligt at tilbyde patienter, der undergives tvang, den  

 fornødne støtte og kompensation med henblik på at styrke såvel deres retlige  

 som deres faktiske stilling.
I denne forbindelse skal fremhæves udvalgets  

 overvejelser om en forbedring af den nugældende tilsynsværgeordning, om fast  

 vagt til bæltefikserede patienter og om patientråd og patientmøder.
6.2. Efter sindssygelovens § 6 skal der ved tvangsindlæggelse beskikkes en  

 tilsynsværge for den tvangsindlagte.
I andre tilfælde skal der beskikkes  

 tilsynsværge for en sindssyg patient, hvis den pågældende patient fremsætter  

 ønske herom.
Det er tilsynsværgens hovedopgave at holde sig underrettet om  

 patientens tilstand og sørge for, at opholdet på sygehuset ikke varer længere  

 end nødvendigt, herunder være patienten behjælpelig ved rejsning af klagesag.  

 Det er skifteretten, der foretager beskikkelsen af tilsynsværgen.
Som regel  

 beskikkes en af patientens nærmeste pårørende.
 Udvalget har behandlet tilsynsværgespørgsmålet i betænkning nr. 1068/1986,  

 s. 340 ff, og i betænkning nr. 1109/1987 findes udvalgets udkast til  

 lovregler i §§ 25-30, og bemærkningerne hertil er optrykt s. 87 ff.
Udvalget foreslår, at der til afløsning af den eksisterende  

 tilsynsværgeordning etableres en ordning med lønnede patientrådgivere,  

 der antages af amtmanden efter ansøgning blandt personer, som må anses for  

 egnede fagligt og personligt til på deltid at udføre det arbejde, der er  

 forbundet med patientrådgiverfunktionen.
Amtmanden udarbejder en fortegnelse  

 over de antagne patientrådgivere.
Som patientrådgivere tænkes navnlig anvendt  

 personer inden for social- og sundhedssektoren i vid forstand.
Ved tvangsindlæggelse, tvangstilbageholdelse og tvangsbehandling skal der  

 efter udvalgets forslag obligatorisk ske patientrådgiverbeskikkelse.
I  

 tilfælde af tvangsfiksering, magtanvendelse og beskyttelsesfiksering skal der  

 beskikkes patientrådgiver, hvis patienten fremsætter begæring herom.
Udvalget  

 har ikke fundet behov for beskikkelse af patientrådgiver til patienter, der  

 behandles frivilligt.
I disse tilfælde påhviler det personalet at yde  

 patienten den fornødne vejledning og bistand.
Beskikkelse sker i det enkelte tilfælde ved, at den vagthavende  

 sygeplejerske underretter en patientrådgiver om tvangsindgrebet og den heraf  

 følgende beskikkelse.
Patienten har efter særlige regler mulighed for at få  

 beskikket f.eks. et familiemedlem til at udføre patientrådgiverarbejdet.
Patientrådgiveren har til opgave at vejlede og rådgive patienten med  

 hensyn til alle forhold i forbindelse med indlæggelse, ophold og behandling  

 på psykiatrisk afdeling.
Patientrådgiveren skal endvidere bistå patienten med  

 iværksættelse og gennemførelse af eventuelle klager.
Der opstilles et krav  

 om, at patientrådgiveren skal aflægge patienten et første besøg inden 24  

 timer efter beskikkelsen, og derefter mindst een gang om ugen og i øvrigt  

 efter behov, indtil beskikkelsen bortfalder.
Justitsministeriet er enig med udvalget i, at der er behov for en  

 væsentlig forbedring af den støtte og bistand af såvel medmenneskelig som  

 retlig karakter, som psykiatriske patienter, der undergives tvang, bør kunne  

 få fra kvalificerede og uafhængige personer.
Justitsministeriet kan tiltræde  

 den patientrådgiverordning, som udvalget har foreslået til afløsning af den  

 gældende ordning efter sindssygeloven med tilsynsværger.
6.3. Specielt for så vidt angår patienter, der tvangsfikseres med bælte,  

 stiller udvalget forslag om, at der stilles krav om fast vagt.
Udvalgets  

 redegørelse for dette spørgsmål findes i betænkning nr. 1068/1986, s. 430 f.  

 Udkast til lovbestemmelse findes i § 16 i udvalgets lovudkast.
I  

 bemærkningerne til udvalgets forslag anfører udvalget bl.a. (betænkning nr.  

 1109/1987, s. 71), at reglen dels har til formål at betage bæltefiksering  

 noget af den traumatiske effekt, som kan være forbundet med at blive fikseret  

 og ladt alene, dels at beskytte patienten mod eventuelle overgreb eller gener  

 fra medpatienter.
Udvalget peger endvidere på, at brug af fast vagt  

 utvivlsomt vil kunne begrænse brugen af bæltefiksering, navnlig således at  

 den tidsmæssige udstrækning formindskes.
 Justitsministeriet kan tilslutte sig udvalgets forslag til en regel om  

 fast vagt ved bæltefikserede patienter.
 Bestemmelsen udelukker ikke, at den faste vagt efter omstændighederne kan  

 overvåge flere patienter, der er tvangsfikseret med bælte.
 6.4. Patienternes mulighed for at øve indflydelse og medbestemmelse på  

 egne forhold må antages at spille en ikke uvæsentlig rolle for, hvordan  

 patienterne oplever opholdet på psykiatrisk afdeling, og dermed i sidste  

 instans også for behovet for tvangsanvendelse.
 Udvalget har behandlet spørgsmålet om patienternes medindflydelse i  

 betænkning nr. 1068/1986, s. 404 ff og i betænkning nr. 1109/1987, s. 94.
 Udvalget anfører bl.a., at den medindflydelse, som patienterne tillægges,  

 har betydning både for patienternes følelse af eget værd og for personalets  

 holdning til patienterne, ligesom patienternes medindflydelse endvidere må  

 tillægges vægt som en kontrolforanstaltning, der kan medvirke til at  

 forebygge eventuelt misbrug.
 Udvalget foreslår på den baggrund, at der på hvert enkelt psykiatrisk  

 sygehus eller afdeling skal oprettes patientråd eller afholdes patientmøder.  

 Ordningen skal gælde for alle indlagte psykiatriske patienter og ikke kun for  

 de patienter, der undergives tvang.
 Udvalget er opmærksom på, at det vil være lettere at få en ordning med  

 regelmæssig afholdelse af patientmøder og oprettelse af et patientråd til at  

 fungere for de grupper af patienter, der er indlagt igennem nogen tid, end  

 for korttidsindlagte.
Justitsministeriet deler udvalgets opfattelse af betydningen af, at  

 patienterne så vidt muligt søges inddraget i og tillagt indflydelse på egne  

 forhold, også selv om der ikke helt kan bortses fra de praktiske problemer,  

 der kan være forbundet med at få den af udvalget foreslåede ordning til at  

 fungere i forhold til visse grupper af patienter, navnlig korttidsindlagte og  

 meget syge.
Justitsministeriet kan derfor tiltræde udvalgets forslag.  

 Lovforslagets § 30 er affattet i overensstemmelse hermed.
7. Domstolsprøvelse og klageadgang 7.1. Efter sindssygelovens § 9 kan afgørelser om tvangstilbageholdelse på  

 psykiatrisk afdeling administrativt påklages til Justitsministeriet, der  

 inden 1 måned skal tage stilling til klagen.
I praksis indhentes der en  

 udtalelse fra Retslægerådet, inden Justitsministeriet træffer afgørelse i  

 sagen.
Tilsvarende gælder med hensyn til klager over tvangsindlæggelse.
Hvis Justitsministeriet godkender overlægens afgørelse om  

 frihedsberøvelse, kan patienten begære spørgsmålet om frihedsberøvelsens  

 lovlighed forelagt for retten i overensstemmelse med reglerne i  

 retsplejelovens kapitel 43 a.
Heraf følger bl.a., at sagen inden 5 søgnedage  

 efter den administrative afgørelse skal indbringes for byretten på patientens  

 hjemsted.
Under en sådan sag kan også spørgsmål om erstatning i anledning af  

 den stedfundne frihedsberøvelse pådømmes.
Byrettens afgørelse kan i givet  

 fald ankes til landsretten.
Klager over rent lægelige spørgsmål, såsom valg af behandlingsform eller  

 metode, bivirkninger og lægefejl samt over eventuel tvangsbehandling og brug  

 af tvangsmidler har hidtil i henhold til reglerne i lov nr. 182 af 23. juni  

 1932 om sundhedsvæsenets centralstyrelse henhørt under Sundhedsstyrelsen.
Pr.  

 1. januar 1988 er lov nr. 182 af 23. juni 1932 blevet afløst af en ny  

 centralstyrelseslov, lov nr. 397 af 10. juni 1987. I henhold til denne lov er  

 oprettet Sundhedsvæsenets Patientklagenævn, for hvilket klager over den  

 faglige virksomhed, der udøves af personer inden for sundhedsvæsenet, skal  

 indbringes, medmindre der i lovgivningen måtte være foreskrevet en særlig  

 klageadgang.
Eventuelle erstatningskrav må rettes mod den ansvarlige  

 sygehusmyndighed, normalt vedkommende amtskommune, der som ansvarlig for  

 driften hæfter for eventuelle fejl begået af ansatte, herunder læger.
 Klager over andre forhold end selve frihedsberøvelsen og de rent lægelige  

 forhold som f.eks. personalets optræden, maden, adgang til beskæftigelse,  

 motionsmuligheder, de bygningsmæssige og de øvrige forhold, hvorunder  

 patienter må opholde sig på et sygehus, henhører under vedkommende  

 amtskommune (Københavns og Frederiksberg kommuner og Sundhedsministeriet for  

 så vidt angår Rigshospitalet), som er den ansvarlige sygehusmyndighed.
7.2. Udvalget har indgående overvejet spørgsmålet om udformningen af den  

 fremtidige klageordning.
Der henvises til betænkning nr. 1068/1986, s. 439 ff  

 og betænkning nr. 1109/1987, s. 11 f og s. 97 ff.
Udvalget har delt sig i  

 spørgsmålet om klageordningens nærmere udformning.
 Et flertal foreslår, at der oprettes lokale patientklagenævn,  

 mindst eet i hver amtskommune, der i første instans skal behandle klager over  

 alle former for tvangsanvendelse - frihedsberøvelse, tvangsbehandling,  

 tvangsfiksering, magtanvendelse og beskyttelsesfiksering - samt klager over  

 forsøgsbehandling.
 Ud over at behandle konkrete klagesager tillægges nævnet en kompetence til  

 bl.a. gennem uanmeldte besøg på de psykiatriske afdelinger at føre tilsyn med  

 visse forhold, der har forbindelse med de sager, som nævnet har kompetence  

 til at behandle.
 Hvert nævn skal ved behandlingen af en sag bestå af en dommer som formand  

 og to andre medlemmer beskikket efter indhentet udtalelse fra henholdsvis Den  

 Almindelige Danske Lægeforening og De Samvirkende Invalideorganisationer.
Det lokale nævns afgørelse vedrørende frihedsberøvelse skal efter  

 flertallets forslag kunne indbringes for domstolene i overensstemmelse med  

 reglerne i retsplejelovens kapitel 43 a.
Nævnets andre afgørelser skal kunne  

 indbringes for Sundhedsvæsenets Patientklagenævn.
Et mindretal foreslår, at klager over afgørelse om tvangsindlæggelse og  

 tvangstilbageholdelse indbringes direkte for domstolene i overensstemmelse  

 med reglerne i retsplejelovens kapitel 43 a uden nogen forudgående  

 administrativ klagebehandling.
Klager over tvangsbehandling, tvangsfiksering,  

 magtanvendelse og beskyttelsesfiksering skal efter mindretallets forslag  

 indbringes for Sundhedsvæsenets Patientklagenævn på samme måde som alle andre  

 patienters klager over behandlingen i sygehusvæsenet.
Justitsministeriet finder, at frihedsberøvelse er et så alvorligt indgreb,  

 at det af retssikkerhedsmæssige grunde må foretrækkes, at sager om  

 tvangsindlæggelse og tvangstilbageholdelse efter begæring så hurtigt som  

 muligt indbringes direkte for en domstol.
Det kan efter Justitsministeriets  

 opfattelse ikke undgås, at en forudgående administrativ lokal behandling af  

 en sådan sag vil medføre en forsinkelse af den retlige prøvelse, uanset hvor  

 smidig og effektiv den administrative behandling tilrettelægges.  

 Justitsministeriet kan derfor tiltræde mindretallets synspunkter på dette  

 punkt.
For så vidt angår klager over tvangsbehandling, tvangsfiksering,  

 magtanvendelse og beskyttelsesfiksering stilles der i overensstemmelse med  

 indstillingen fra udvalgets flertal forslag om, at sådanne klager i første  

 instans afgøres af lokale patientklagenævn.
Dette synes generelt at være i  

 overensstemmelse med den nyere tendens i lovgivningen, hvorefter  

 administrative sager, herunder klagesager, bør behandles så lokalt som  

 muligt.
Med hensyn til klager over behandlingen på sygehuse har  

 lovgivningsmagten ganske vist ikke fundet, at dette synspunkt har kunnet  

 opveje de fordele, der også opstår ved en centraliseret klagebehandling som  

 fastlagt i lov om sundhedsvæsenets centralstyrelse m.v.
For så vidt angår klager over tvang inden for psykiatrien må det  

 imidlertid tillægges særlig betydning, at klageren og patientrådgiveren har  

 mulighed for personligt at møde for klageinstansen og gøre deres synspunkter  

 gældende, hvilket kun vil være praktisk muligt ved en lokal klageordning.  

 Herudover må en lokal klagesagsbehandling antages at kunne foregå hurtigere  

 end en central behandling.
Endelig må den mulighed, som en lokal ordning  

 indebærer for, at klagenævnet i forbindelse med behandlingen af en konkret  

 klagesag kan aflægge besøg på vedkommende psykiatriske afdeling, tillægges  

 væsentlig betydning for kontrollen med anvendelse af tvang.
 Der henvises i øvrigt til bemærkningerne til §§ 35-39, idet det vedrørende  

 sammensætningen af det lokale patientklagenævn bemærkes, at der stilles  

 forslag om, at vedkommende statsamtmand skal være formand for nævnet i stedet  

 for en dommer.
 8. Lovforslagets økonomiske og administrative konsekvenser.
 Det psykiatriske sygehusvæsen er henlagt til amtskommunerne m.fl., og det  

 påhviler derfor efter Justitsministeriets opfattelse allerede i dag  

 amtskommunerne at sikre, at de psykiatriske sygehuse er indrettet således, at  

 de bestandig er i overensstemmelse med god psykiatrisk sygehusstandard.
 Bestemmelsen i lovforslagets § 2 om indretningen m.v. af psykiatriske  

 sygehusafdelinger indebærer derfor ikke nogen udvidelse af de forpligtelser,  

 der allerede idag påhviler amtskommunerne.
Efter lovforslagets § 16 skal patienter, der er tvangsfikseret med bælte,  

 have fast vagt.
Forslaget er en nyordning, der vil kunne nødvendiggøre, at de  

 berørte sygehuse foretager en ændret disponering af sygehusenes  

 personalemæssige ressourcer.
 Da de psykiatriske sygehuse imidlertid allerede i dag er forpligtet til at  

 føre et rimeligt tilsyn med tvangsfikserede patienter, har Justitsministeriet  

 forudsat, at den fornødne omdisponering kan ske inden for de eksisterende  

 bevillingsmæssige rammer for sygehusene.
 I lovforslagets kapitel 8 foreslås indført en ordning med faste  

 patientrådgivere til at vejlede og rådgive personer, som undergives tvang.  

 Patientrådgiverne udpeges i de enkelte tilfælde af sygehuspersonalet på  

 grundlag af en af statsamtet udarbejdet fortegnelse over egnede og villige  

 personer.
Honoreringen af patientrådgiverne, blandt andet med henblik på  

 kompensation for eventuelt tab af arbejdsfortjeneste, vil indebære en  

 merudgift, der kan anslås til ca. 1-2 mill. kr. årligt.
Honorarerne  

 forudsættes afholdt af sygehusmyndighederne.
Disse merudgifter vil blive  

 overført fra Justitsministeriets lovreserve til Indenrigsministeriets  

 bloktilskudspulje.
Lovforslagets kapitel 10 indebærer, at klager over tvangsbehandling m.v.  

 kan indbringes for lokale patientklagenævn, medens alle sager om  

 frihedsberøvelse, herunder tvangstilbageholdelse, skal indbringes for  

 domstolene.
Klager over den lægelige behandling behandles i dag af  

 Sundhedsvæsenets Patientklagenævn.
Vurderingen af, hvilket antal klager der kan forventes indbragt for  

 patientklagenævnene og domstolene er forbundet med nogen usikkerhed.  

 Justitsministeriet skønner imidlertid, at antallet af indbragte klagesager må  

 antages at blive forholdsvis begrænset.
På denne baggrund finder  

 Justitsministeriet, at forslagets regler om domstolsprøvelse af visse klager  

 ikke kan antages at påføre domstolene merarbejde af væsentligt omfang.
Den  

 lokale klagenævnsbehandling ved patientklagenævnene vil medføre visse  

 merudgifter, herunder honorarer til nævnenes almindelige medlemmer.  

 Justitsministeriet vil til dækning heraf overføre et beløb i  

 størrelsesordenen 0,5 mill. kr. til Indenrigsministeriet.
 9. Hørte myndigheder m.v.
 Betænkning nr. 1068/1986, principbetænkning om tvang i psykiatrien, og  

 betænkning nr. 1109/1987 vedrørende udformningen af en ny lov om  

 frihedsberøvelse og anden tvang i psykiatrien har været sendt til høring hos  

 Præsidenterne for Østre og Vestre Landsret, samtlige amtskommuner, Københavns  

 og Frederiksberg kommuner, Indenrigsministeriet, Sundhedsstyrelsen,  

 Socialministeriet, Landsforeningen Sindslidendes Vel, De Samvirkende  

 Invalideorganisationer, Det centrale Handicapråd, Den Almindelige Danske  

 Lægeforening, Dansk Sygeplejeråd, Dansk Kommunalarbejderforbund, Dansk  

 Psykiatrisk Selskab, Dansk Psykologforening, Dansk Socialrådgiverforening,  

 Ergoterapeutforeningen, Patientforeningen Galebevægelsen, Den danske  

 Dommerforening, Advokatrådet, Retslægerådet, Justitsministeriets psykiatriske  

 undersøgelsesklinik, Embedslægeforeningen, Amtsrådsforeningen i Danmark,  

 Kommunernes Landsforening, Foreningen af politimestre i Danmark,  

 Politidirektøren i København, Rigsadvokaten, Rigspolitichefen,  

 Politifuldmægtigforeningen og Dommerfuldmægtigforeningen.
Bemærkninger til lovforslagets enkelte bestemmelser Til kapitel 1 Lovens anvendelsesområde Til lovforslagets titel og til § 1 Det centrale område i den foreslåede lov er en regulering af adgangen til  

 i visse tilfælde at anvende tvang i forbindelse med psykiatrisk behandling.
Som altovervejende hovedregel omfatter bestemmelserne i lovforslaget kun  

 personer, der er indlagt på psykiatrisk afdeling.
Heraf følger  

 modsætningsvis, at reglerne om f.eks. tvangsbehandling ikke kan anvendes på  

 personer, der opholder sig uden for psykiatrisk afdeling.
Disse personer kan  

 - så længe de ikke er indlagt - kun behandles frivilligt, uanset om de måtte  

 opfylde de materielle betingelser for at kunne tvangsbehandles.
Lovforslaget omfatter ikke personer, der opholder sig på institutioner  

 uden for det psykiatriske sygehusvæsen, selv om disse personers tilstand som  

 sådan måtte være omfattet af lovforslaget.
Bestemmelserne gælder derfor ikke  

 for personer, der opholder sig på plejehjem under bistandsloven, herunder de  

 tidligere H-plejehjem, som ved lov nr. 349 af 4. juni 1986 fra 1. januar 1987  

 er overført fra Indenrigsministeriet til Socialministeriets område, eller på  

 institutioner for personer med vidtgående fysiske eller psykiske handicap,  

 hvor Socialministeriets bekendtgørelser nr. 568 og 569 af henholdsvis 21. og  

 22. december 1979 om magtanvendelse finder anvendelse.
Hovedreglen om, at lovens anvendelsesområde i stedlig henseende kun er  

 psykiatrisk afdeling, er fraveget på to punkter.
For det første regulerer  

 loven den tvang, det kan være nødvendigt at anvende uden for psykiatrisk  

 afdeling i forbindelse med selve tvangsindlæggelsen.
For det andet gælder  

 bestemmelserne i lovforslaget for tvangstilbageholdte personer, der  

 midlertidigt overføres fra psykiatrisk afdeling til somatisk afdeling med  

 henblik på behandling af en legemlig lidelse.
Dette gælder ikke blot i  

 tilfælde, hvor der bliver tale om tvangsbehandling af en legemlig lidelse,  

 jf. § 13, men også i tilfælde hvor en frihedsberøvet patient frivilligt  

 undergiver sig behandling af en legemlig lidelse og med henblik herpå  

 overføres til somatisk afdeling, hvis tvangsanvendelse her senere viser sig  

 nødvendig.
Nathospitalspatienter, som kun sover på en psykiatrisk afdeling, anses for  

 indlagt, og er dermed omfattet af loven, hvorimod daghospitalspatienter, som  

 kun kommer i dagtimerne på sygehuset til behandling og eventuelt for at  

 arbejde i terapi og på værksteder, er udskrevet, hvorfor de som andre  

 ambulante patienter falder uden for reglerne.
Det betyder i praksis, at de  

 ikke kan tvangstilbageholdes eller tvangsbehandles, og at proceduren for  

 tvangsindlæggelse i givet fald skal følges, hvis iværksættelse af  

 frihedsberøvelse anses for nødvendig.
 Hvis en patient, der er indlagt på psykiatrisk afdeling, forlader  

 afdelingen og ikke frivilligt vender tilbage til denne eller udebliver efter  

 udgang, opstår der ligeledes spørgsmål om lovens rækkevidde.
Hvis der er tale om en tvangsindlagt eller tvangstilbageholdt patient, og  

 overlægen i forbindelse med, at man har konstateret, at patienten er bortgået  

 eller er udeblevet efter korterevarende udgang, anmoder om politiets bistand  

 til at føre patienten tilbage, må patienten uden iagttagelse af proceduren  

 for tvangsindlæggelse i almindelighed kunne tilbageføres med henblik på  

 fortsat tvangstilbageholdelse.
Dette gælder dog ikke, hvis der går længere  

 tid, før politiet finder frem til den pågældende.
 I sådanne tilfælde og i tilfælde, hvor overlægens anmodning om politiets  

 bistand ikke fremsættes umiddelbart efter konstateret bortgang eller  

 udeblivelse, eller der er givet udgang med tilladelse til mere end en enkelt  

 overnatning, bør tilbageførsel i givet fald ske i overensstemmelse med  

 reglerne om tvangsindlæggelse.
 Hvis en frivilligt indlagt patient, der ikke efterfølgende er blevet  

 tvangstilbageholdt, forlader sygehuset, vil tilbageførsel mod patientens  

 protest kun kunne ske efter reglerne om tvangsindlæggelse.
For så vidt angår den personkreds, der er omfattet af lovforslagets  

 bestemmelser, henvises til de enkelte bestemmelser.
Det bemærkes, at visse  

 bestemmelser, f.eks. § 3 om opstilling af en behandlingsplan og § 30 om  

 patientråd m.v., gælder for alle, der indlægges på psykiatrisk afdeling,  

 hvorimod andre bestemmelser, f.eks. bestemmelserne om frihedsberøvelse og  

 tvangsbehandling, er begrænset til patienter, der er sindssyge eller i en  

 tilstand, der ganske kan ligestilles med sindssygdom.
I § 1, stk. 1, fastslås, at frihedsberøvelse og anvendelse af anden tvang  

 i forbindelse med indlæggelse, ophold og behandling på psykiatrisk afdeling  

 kun må finde sted efter reglerne i loven, medmindre der findes anden  

 lovhjemmel herfor.
Bestemmelsen skal således forstås med det forbehold, der  

 bl.a. følger af adgangen til at anbringe personer på psykiatrisk sygehus  

 eller afdeling i henhold til strafferetlig afgørelse, jf. § 42 og  

 bemærkningerne til denne bestemmelse, ligesom der i § 6 i lov nr. 498 af 23.  

 december 1970 om udlevering til andet nordisk land i anledning af visse  

 beslutninger om forsorg eller behandling findes en særlig hjemmel til  

 frihedsberøvelse.
Også bestemmelserne i straffelovens §§ 13 og 14 om nødværge  

 og nødret gælder ved siden af reglerne i den foreslåede lov.
Det følger af bestemmelsen i § 1, stk. 2, at der ved tvang forstås  

 anvendelse af foranstaltninger og midler - være sig indlæggelse, fortsat  

 ophold, behandling, fiksering m.v. - som den pågældende patient modsætter  

 sig.
Hvis en patient hverken med ord eller i sin adfærd protesterer mod  

 foranstaltningen, anses den som frivillig, selv om der ikke foreligger  

 udtrykkeligt samtykke eller accept.
Det må i hvert enkelt tilfælde afgøres,  

 om en patient, der ikke protesterer verbalt, alligevel i kraft af en  

 afvisende adfærd må anses for at modsætte sig indlæggelse, fortsat ophold,  

 behandling m.v.
Store krav til tilkendegivelsens klarhed kan der ikke  

 stilles, før en protest fra patientens side må antages at foreligge med den  

 virkning, at man må afstå fra at gennemføre den påtænkte foranstaltning,  

 medmindre betingelserne for tvangsmæssig gennemførelse er til stede.
 Der henvises i øvrigt til betænkning nr. 1109/1987, side 35-40.
Til kapitel 2 Almindelige bestemmelser Til § 2 Der henvises til betænkning nr. 1109/1987, side 40-42 og de almindelige  

 bemærkninger under pkt. 2.2.1.
Til § 3 Selv om der efter den foreslåede bestemmelse i § 1, stk. 2, kun foreligger  

 tvang, hvis patienten modsætter sig en given foranstaltning, har vedkommende  

 læge efter forslagets § 3, stk. 1 og 2, pligt til at søge at opnå patientens  

 samtykke efter behørig vejledning om formålet med indlæggelsen, opholdet og  

 behandlingen samt om udsigterne til en bedring af tilstanden.
Denne pligt til at indhente informeret samtykke hos patienten gælder i  

 forhold til alle psykiatriske patienter i forbindelse med indlæggelse, ophold  

 og behandling på psykiatrisk afdeling, og ikke kun i forhold til de  

 patienter, hvor anvendelse af tvang kan komme på tale, hvis de pågældende  

 modsætter sig den påtænkte foranstaltning.
Pligten påhviler både den  

 indlæggende læge og lægerne på den psykiatriske afdeling.
Den indlæggende  

 læge skal navnlig vejlede patienten om formålet med indlæggelsen, og  

 sygehusets læger navnlig om selve sygehusopholdet og den behandling, der  

 agtes iværksat.
Udsigterne til en bedring af patientens helbredstilstand skal  

 indgå som det grundlæggende tema i vejledningen såvel for den indlæggende  

 læge som for sygehuslægernes vedkommende.
For så vidt der bliver tale om  

 tvangsindlæggelse eller tvangsbehandling, fremgår vejledningspligten tillige  

 af § 31.
 Efter den foreslåede bestemmelse i § 3, stk. 3, har overlægen pligt til at  

 opstille en behandlingsplan for alle, der indlægges på psykiatrisk afdeling.  

 I behandlingsplanen angives behandlingens nærmere form og indhold, herunder  

 hvorvidt behandlingen bedre skønnes at kunne opnås f.eks. ved samtaler frem  

 for ved medicinering.
Kravene til behandlingsplanen må ifølge sagens natur forstås med den  

 modifikation, at der i den første tid umiddelbart efter indlæggelsen kun kan  

 være tale om en rent foreløbig behandlingsplan.
Kravene til behandlingsplanen  

 øges, efter at den indledende observation af patienten, eventuelt i  

 medicinfri tilstand, er foretaget.
Behandlingsplanen skal justeres løbende og  

 skal til enhver tid afspejle, hvilke behandlinger der er igang, og det mål,  

 der i hvert fald på kortere sigt søges realiseret ved de aktuelle  

 behandlinger.
Der henvises i øvrigt til de almindelige bemærkninger under  

 pkt. 2.2.2. og til betænkning nr. 1109/1987 side 42-44.
Til § 4 I § 4 foreslås en lovfæstelse af det såkaldte »mindste middels  

 princip« som et generelt princip, der gælder ved enhver form for  

 tvangsanvendelse.
 Der henvises til de almindelige bemærkninger under pkt. 2.2., herunder  

 navnlig pkt. 2.2.3., og til betænkning nr. 1109/1987, side 44-46.
Til kapitel 3 Frihedsberøvelse Til § 5 Den foreslåede bestemmelse indeholder fælles materielle betingelser for  

 tvangsindlæggelse og tvangstilbageholdelse, se § 6, stk. 3, og § 10, stk. 1.
Den grundlæggende betingelse er, at patienten er sindssyg eller befinder  

 sig i en tilstand, der ganske må ligestilles med sindssygdom.
For så vidt  

 angår sindssygdomsbegrebet og betegnelsen »tilstande, der ganske kan  

 ligestilles hermed«, henvises til de almindelige bemærkninger under pkt.  

 3.2.1. Det skal fremhæves, at anvendelsesområdet for begrebet  

 »tilstande, der ganske må ligestilles med sindssygdom« må  

 fastlægges under hensyn til de overvejende behandlingsmæssige formål, som  

 denne lov forfølger, og således uafhængigt af forståelsen af lignende  

 begreber i anden lovgivning.
Beskrivelsen af den patientgruppe, der omfattes  

 af § 5, bliver således ikke nødvendigvis sammenfaldende med afgrænsningen af  

 den personkreds, der i praksis henhører under straffelovens § 16, stk. 1, om  

 tilstande, der må ligestilles med sindssygdom.
 Ud over tilstedeværelsen af sindssygdom eller en tilstand, der ganske må  

 ligestilles hermed, kræves som betingelse for tvangsindlæggelse eller  

 tvangstilbageholdelse opfyldelse af enten farlighedskriteriet eller  

 behandlingskriteriet.
Farlighedsindikation kan foreligge enten som fare for personen selv,  

 typisk i form af risiko for selvmord eller alvorlig selvlemlæstelse, eller  

 som fare for andre.
Der stilles krav om, at faren skal være nærliggende og  

 væsentlig.
Farlighedsbegrebet omfatter en vis kvalificeret og aktuel fare for person,  

 herunder også trusler om vold eller selvlemlæstelse, brandstiftelse og  

 ligeartede farlige handlinger.
En blot mulig og mere fjern og uvis risiko  

 for, at faren vil manifestere sig, er ikke tilstrækkelig.
Verbale  

 forulempelser, der ikke indeholder trusler om vold eller selvlemlæstelse,  

 falder ligeledes uden for det foreslåede farlighedsbegreb.
Tvangsindlæggelse og tvangstilbageholdelse på behandlingsindikation  

 kan kun finde sted, hvis udsigten til helbredelse eller en betydelig og  

 afgørende bedring ellers vil blive væsentligt forringet.
Det kan ikke kræves,  

 at der skal være udsigt til en egentlig helbredelse af sindssygdommen som  

 sådan således forstået, at patienten efter sygehusbehandling må forventes at  

 blive varigt rask, men der skal være et klart grundlag for, at behandling vil  

 medføre en væsentlig bedring eller dog forebygge en betydelig og akut  

 forringelse af tilstanden.
En mærkbar lindring vil også være tilstrækkeligt  

 til, at kravene til behandlingsindikation kan anses for opfyldt.
Der skal  

 være konkret udsigt til, at patientens tilstand som følge af  

 sygehusbehandling vil blive så meget bedre, at behandlingen vil resultere i  

 udskrivning.
Endelig stilles der krav om, at det skal være uforsvarligt at undlade  

 at frihedsberøve den pågældende med henblik på behandling.
Med  

 denne betingelse fremhæves, at frihedsberøvelse efter denne lov sker med  

 henblik på behandling.
 I de tilfælde, hvor patienten er til fare for sig selv eller andre, må det  

 anses for tilstrækkeligt til at opfylde den nævnte betingelse, at der ved  

 behandling skønnes at være udsigt til at afhjælpe farligheden, selv om der  

 ikke samtidig består en rimelig udsigt til at helbrede eller lindre selve den  

 psykiske abnormtilstand.
De foreslåede bestemmelser om tvangsindlæggelse og tvangstilbageholdelse  

 gælder også for umyndige personer - umyndiggjorte og mindreårige - i det  

 omfang, de er omfattet af de opstillede kriterier.
Hvis en mindreårig ikke er  

 sindssyg eller i en hermed ligestillet tilstand, er det reglerne i  

 myndighedsloven om forældremyndighed - og de begrænsninger i  

 forældremyndigheden, som må antages at gælde ved mindreårige, der har opnået  

 en vis alder og modenhed - der er bestemmende for retsstillingen vedrørende  

 indlæggelse og ophold på psykiatrisk afdeling.
 Der henvises i øvrigt til de almindelige bemærkninger under pkt. 3 og til  

 betænkning nr. 1109/1987, side 46-52.
Til §§ 6-9 Bestemmelserne i lovforslagets §§ 6-9 regulerer fremgangsmåden ved  

 tvangsindlæggelse.
De nærmeste, det vil navnlig sige ægtefælle, samlever, forældre, voksne  

 børn og personer, der hører til husstanden, har pligt til at tilkalde læge,  

 typisk en praktiserende læge eller en vagtlæge, hvis en person, der må  

 antages at være sindssyg, ikke selv sørger for fornøden lægehjælp.
Opfylder  

 de nærmeste ikke denne pligt, eller har den syge ingen pårørende, påhviler  

 det politiet at tilkalde en læge.
Hvis den tilkaldte læge efter at have undersøgt patienten finder, at  

 indlæggelse er nødvendig, skal han i overensstemmelse med bestemmelsen i  

 lovforslagets § 3 søge at opnå patientens samtykke til indlæggelse.
Modsætter  

 patienten sig indlæggelse, må patientens protest i almindelighed respekteres  

 med den virkning, at indlæggelse undlades.
Men hvis betingelserne for  

 tvangsindlæggelse, jf. forslagets § 5, er til stede, skal tvangsindlæggelse  

 ske.
I så fald udfærdiger lægen en erklæring med angivelse af bl.a. den  

 formodede diagnose, patientens sindstilstand og de oplysninger, som lægen  

 støtter opfyldelsen af enten farligheds- eller behandlingskriteriet på.  

 Kravene til korrekt fremgangsmåde er ikke opfyldt, hvis lægen udfærdiger  

 erklæringen alene på grundlag af observationer, som den pågældende tidligere  

 måtte have foretaget i forbindelse med undersøgelse af patienten i anden  

 anledning.
Der kræves en aktuel undersøgelse foretaget med henblik på  

 indlæggelsen.
 For at sikre en reel to-læge-prøvelse af tvangsindlæggelsens berettigelse,  

 må den attestudstedende læge (den indlæggende læge) ikke være ansat på det  

 psykiatriske sygehus eller den psykiatriske afdeling, hvor tvangsindlæggelse  

 skal finde sted.
Den attestudstedende læge må heller ikke stå i et sådant forhold til den,  

 der skal tvangsindlægges, at der foreligger inhabilitet.
En læge kan således  

 f.eks. ikke iværksætte tvangsindlæggelse af sin ægtefælle eller af sine børn.  

 En nærmere angivelse i loven af, hvornår der foreligger inhabilitet hos den  

 attestudstedende læge, er nødvendig, idet forvaltningsloven, herunder dens §  

 3, alene gælder for den offentlige forvaltning, men derimod ikke for f.eks.  

 privatpraktiserende læger.
Selve den praktiske gennemførelse af en tvangsindlæggelse er efter  

 forslaget henlagt til politiet.
Politimesteren underskriver  

 tvangsindlæggelsespapirerne som rekvirent og påser i den forbindelse, om  

 betingelserne for tvangsindlæggelse er opfyldt, herunder at den rette  

 fremgangsmåde er fulgt, og at lægeerklæringen indeholder de fornødne  

 oplysninger som grundlag for tvangsindlæggelsen.
Hvis der er særlig anledning  

 hertil, vil politimesteren efter omstændighederne også kunne foretage en  

 vurdering af, om kravene til farlighedsindikation er til stede.
For at undgå at tvangsindlæggelse foretages på grundlag af en  

 lægeundersøgelse, der ikke er aktuel, foreslås en bestemmelse i § 7, stk. 3,  

 hvorefter der ved tvangsindlæggelse på farlighedsindikation, der ifølge sin  

 karakter nødvendigvis må ske hurtigt, højst må gå 24 timer fra undersøgelsens  

 foretagelse og til gennemførelsen af tvangsindlæggelsen.
Ved  

 tvangsindlæggelse på behandlingsindikation foreslås en frist på 7 dage.  

 Overholdes de anførte frister ikke, må der i givet fald foretages en ny  

 lægeundersøgelse og udfærdiges et nyt sæt tvangsindlæggelsespapirer.
Efter den foreslåede bestemmelse i § 9, stk. 2, er det overlægen på den  

 modtagende afdeling, der træffer den endelige afgørelse om, hvorvidt  

 patienten skal modtages som tvangsindlagt.
Overlægen er ikke bundet af det  

 skøn, som den indlæggende læge og i et vist omfang politiet har udøvet.
 Der henvises i øvrigt til de almindelige bemærkninger under pkt. 3.2.5. og  

 til betænkning nr. 1109/1987, side 52-56.
Til § 10 Den foreslåede bestemmelse regulerer adgangen til at tvangstilbageholde,  

 det vil sige nægte udskrivning af en patient, der er indlagt på en  

 psykiatrisk afdeling.
Tvangstilbageholdelse kan kun ske, hvis de materielle  

 betingelser i § 5 er opfyldt, herunder navnlig at patienten er sindssyg eller  

 befinder sig i en tilstand, der ganske må ligestilles hermed, ligesom enten  

 farligheds- eller behandlingskriteriet samtidig skal være opfyldt.
Hvis  

 betingelserne for tvangstilbageholdelse er opfyldt, har overlægen pligt til  

 at nægte udskrivning.
 Ikke kun tvangsindlagte patienter, men også patienter, der frivilligt har  

 ladet sig indlægge, vil kunne tilbageholdes mod deres vilje, hvis  

 betingelserne herfor er til stede.
 Overførsel af en psykiatrisk patient til en lukket afdeling sidestilles  

 med en tvangstilbageholdelse, hvis patienten protesterer mod overførslen.  

 Dette indebærer, at en sådan tvangsmæssig overførsel kun kan finde sted, hvis  

 betingelserne i § 5 er opfyldt.
Lovforslagets § 10, stk. 3, 1. punktum indeholder en regel om, at  

 overlægen skal tage stilling til en anmodning om udskrivning og meddele  

 patienten sin afgørelse snarest muligt og senest inden 24 timer efter  

 begæringens fremsættelse.
Reglen gælder ikke kun for patientens første  

 udskrivningsbegæring, men også i tilfælde, hvor patienten tidligere har fået  

 afslag på en anmodning om udskrivning og på ny fremsætter anmodning herom,  

 hvilket patienten har fri adgang til.
Hvis overlægen afslår at imødekomme udskrivningsbegæringen, foreligger der  

 en tvangstilbageholdelse.
En patientrådgiver skal derfor beskikkes, hvis  

 patienten ikke allerede har fået beskikket en sådan, f.eks. i kraft af  

 forudgående tvangsindlæggelse eller tidligere etableret  

 tvangstilbageholdelse.
I § 10, stk. 3, 2. punktum, foreslås en særregel, der alene tager sigte på  

 den situation, at en tvangsindlagt patient begærer sig udskrevet inden for  

 det første døgn efter tvangsindlæggelsen.
I den situation vil det være  

 nødvendigt at indrømme overlægen en vis observationstid, der er længere end  

 24 timer, for at tage stilling til, om den tvangsindlagte skal tilbageholdes.  

 Fristen foreslås fastsat til 48 timer regnet fra tvangsindlæggelsen.
Er det  

 forsvarligt at udøve skønnet hurtigere, f.eks. i tilfælde hvor overlægen  

 kender patienten i forvejen, skal dette dog gøres, således at ingen  

 tilbageholdes længere end nødvendigt.
 Der henvises i øvrigt til betænkning nr. 1109/1987, side 56-60.
Til § 11 Efter lovforslagets § 11 skal en frihedsberøvelse straks bringes til  

 ophør, når de materielle betingelser for frihedsberøvelse efter § 5 ikke  

 længere er opfyldt.
Dette skal ske, uanset om patienten har fremkaldt  

 afgørelsen ved at fremsætte begæring om udskrivning efter § 10, stk. 3, eller  

 en sådan begæring ikke er fremsat, jf. § 21, stk. 1, hvorefter overlægen af  

 egen drift løbende skal tage stilling til spørgsmålet.
En ophævelse af  

 frihedsberøvelse er ikke nødvendigvis ensbetydende med udskrivning, idet  

 patienten kan vælge at forblive indlagt på frivilligt grundlag.
Til kapitel 4 Tvangsbehandling Til § 12 Ved al lægelig behandling af psykiatriske patienter, der er omfattet af  

 den foreslåede lov, har den behandlende læge pligt til at søge at opnå  

 patientens informerede samtykke, jf. forslagets § 3 og bemærkningerne hertil.  

 Hvis dette ikke lykkes, og patienten i stedet modsætter sig den foreslåede  

 behandling, må man i almindelighed undlade at iværksætte den påtænkte  

 behandling, medmindre den pågældende patient er indlagt og opfylder  

 betingelserne for tvangstilbageholdelse.
I så fald vil der efter forslagets §  

 12, stk. 1, være mulighed for at gennemføre den psykiatriske behandling mod  

 patientens vilje.
Afgørelse om tvangsbehandling træffes i det enkelte tilfælde af overlægen,  

 der også træffer bestemmelse om, i hvilket omfang der om fornødent kan  

 anvendes magt til behandlingens gennemførelse.
Afgørelsen om behandlingsform  

 og indhold skal træffes i overensstemmelse med § 4 om det mindste middels  

 princip.
Ved tvangsmedicinering indebærer dette, at der skal anvendes  

 afprøvede lægemidler i sædvanlig dosering og med færrest mulige bivirkninger,  

 jf. § 12, stk. 2.
Ved afprøvede lægemidler forstås præparater, der er velkendte, og som  

 findes optaget i Sundhedsstyrelsens specialitetsregister, jf.
Lægeforeningens  

 medicinfortegnelse og lægemiddelkataloget.
Sædvanlig dosering betyder, at  

 ordinationerne skal følge de retningslinjer, der er angivet i  

 lægemiddelfortegnelsen, samt det der svarer til god lægelig praksis.
Brug af  

 ekstraordinært store doser - megadoser - vil således være uberettiget, når  

 der er tale om tvangsbehandling.
Depotpræparater bør i videst muligt omfang  

 undgås og må ikke være begyndelsesbehandling ved tvangsmedicinering af  

 patienter, hvis reaktion på behandlingen overlægen ikke kender.
Ved  

 tvangsmedicinering bør der altid være en læge til stede.
Medicinering må ikke  

 foregå skjult for patienten ved medicintilsætning til mad og drikke eller  

 sammen med andre præparater, som patienten er vant til at tage.
 Der henvises i øvrigt til de almindelige bemærkninger under pkt. 4 og til  

 betænkning nr. 1109/1987, side 60-63.
Til § 13 Medens § 12 regulerer adgangen til at tvangsbehandle psykiske lidelser hos  

 psykiatriske patienter, indeholder § 13 en regulering af adgangen til i visse  

 tilfælde at tvangsbehandle eventuelle legemlige lidelser hos  

 psykiatriske patienter.
Sådan somatisk tvangsbehandling må kun finde sted, såfremt patienten for  

 det første opfylder betingelserne for tvangstilbageholdelse.
Patienten skal  

 således være sindssyg eller befinde sig i en tilstand, der ganske kan  

 ligestilles hermed, samt opfylde enten behandlingskriteriet eller  

 farlighedskriteriet.
 For det andet skal den legemlige lidelse være så alvorlig, at den udsætter  

 patientens liv eller helbred for væsentlig fare.
 Endelig skal overlægen på psykiatrisk afdeling og overlægen på den  

 pågældende somatiske afdeling være enige om, at betingelserne for at  

 tvangsbehandle den legemlige lidelse er opfyldt.
Patienten kan om fornødent overføres til somatisk afdeling med henblik på  

 behandlingens gennemførelse.
Viser det sig under opholdet på somatisk  

 afdeling nødvendigt at anvende tvang, finder dette sted i overensstemmelse  

 med reglerne i denne lov.
 Der henvises til de almindelige bemærkninger under pkt. 4 og til  

 betænkning nr. 1109/1987, side 63 f.
Til kapitel 5 Fiksering m.v.
Tvangsfiksering Til § 14 Lovforslagets § 14 vedrører anvendelsen af tvangsfiksering i modsætning  

 til beskyttelsesfiksering, hvis anvendelse er reguleret i § 18. Om sondringen  

 mellem tvangsfiksering og beskyttelsesfiksering henvises til de almindelige  

 bemærkninger under pkt. 5.2.
§ 14, stk. 1, indeholder en udtømmende opregning af de midler, som det er  

 tilladeligt at anvende til tvangsfiksering, når de i stk. 2 anførte  

 betingelser er opfyldt.
Ingen andre tvangsmidler - end bælte, hånd- og  

 fodremme samt handsker - må benyttes.
Hvis det af de i § 14, stk. 2, nævnte grunde anses for nødvendigt at  

 benytte bælte være sig af læder eller stof, skal fremgangsmåden i § 15 med  

 forudgående lægeordination i hvert enkelt tilfælde følges.
Dette gælder for  

 alle patienter, der er indlagt på psykiatrisk afdeling, herunder også  

 gerontopsykiatriske patienter.
Reglerne om tvangsmidler omfatter også  

 ikke-sindssyge, der er indlagt på psykiatrisk afdeling, herunder misbrugere.
 § 14, stk. 2, angiver de materielle betingelser, hvorunder tvangsfiksering  

 med rette kan bringes i anvendelse.
I stk. 2, nr. 1, findes de alvorligste tilfælde, hvor der er tale om  

 nærliggende fare for skade på legeme eller helbred.
Her er gruppen af  

 beskyttede personer den videste.
Reglen omfatter ikke kun fiksering for at  

 beskytte medpatienter, men også for at beskytte personale, besøgende, og alle  

 andre, der kommer på afdelingen, samt vedkommende selv.
Reglen yder dermed  

 også fornøden hjemmel for indgreb i tilfælde af selvbeskadigende adfærd.
Der er tale om et farekriterium.
For at faren kan anses som nærliggende,  

 skal der være tale om en konkret, aktuel og påviselig fare.
Det kræves  

 derimod ikke, at faren allerede skal have manifesteret sig i en skadevoldende  

 handling, før der kan gribes ind.
 I stk. 2, nr. 2, er der tale om mindre alvorlige overgreb også rettet mod  

 personer, men den beskyttede personkreds er her begrænset til kredsen af  

 medpatienter.
 Tvangsfiksering kan i medfør af nr. 2 anvendes over for den, der forfølger  

 eller på anden lignende måde groft forulemper medpatienter, men ikke  

 personale og besøgende.
 Er forulempelsen af særdeles grov karakter, vil den dog efter  

 omstændighederne kunne indebære en fare, som er omfattet af nr. 1 og dermed  

 gøre anvendelse af tvangsmidler efter denne bestemmelse berettiget.
Forfølgelse eller grov forulempelse kan bl.a. bestå i seksuelt prægede  

 tilnærmelser, kraftigt råbende eller stærkt drillende adfærd eller  

 gennemroden og tilegnelse af andres ting.
I mange tilfælde vil det dog være  

 nærliggende at overveje, om en midlertidig flytning af den patient, der groft  

 forulemper medpatienter, eventuelt kan løse problemet, jf. § 4, der også skal  

 iagttages ved tvangsfiksering.
 Endelig er der i stk. 2, nr. 3, hjemmel til tvangsfiksering, når det er  

 nødvendigt for at afværge, at en patient øver hærværk af ikke ubetydeligt  

 omfang.
 Ved bedømmelsen af, om der er tale om ikke ubetydeligt hærværk, bør der  

 ikke alene tages hensyn til tingenes værdi, men også til hærværkets omfang og  

 tidsmæssige udstrækning.
 Er andre og mindre indgribende foranstaltninger end tvangsfiksering  

 tilstrækkelige til at bringe hærværket til ophør, skal disse anvendes, jf. §  

 4.
 Der henvises i øvrigt til de almindelige bemærkninger under pkt. 5 og til  

 betænkning nr. 1109/1987, side 64-69.
Til § 15 Den foreslåede bestemmelse indeholder en angivelse af, hvem der har  

 kompetencen til at træffe bestemmelse om tvangsfiksering.
 Der henvises til betænkning nr. 1109/1987, side 69 f.
Til § 16 I lovforslagets § 16 stilles der krav om, at en patient, der er  

 tvangsfikseret med bælte, skal have fast vagt.
 En fast vagt er en hertil udpeget plejer, sygeplejerske eller andet  

 kvalificeret personale, som ikke samtidig har andre arbejdsopgaver end at  

 tage sig af den eller de bæltefikserede patienter, som han er fast vagt for.  

 Tilsynet bør selvsagt udføres tillige med hensyntagen til patientens egne  

 ønsker og respekt af dennes værdighed og selvfølelse, herunder også retten  

 til et vist privatliv, når dette ikke er uforeneligt med hensynet til  

 patientens sikkerhed.
 Der henvises i øvrigt til de almindelige bemærkninger under pkt. 6.3. og  

 til betænkning nr. 1109/1987, side 70 f.
Anvendelse af fysisk magt Til § 17 De materielle betingelser for anvendelse af den fysiske magt, der består i  

 at fastholde og eventuelt føre patienten til et andet opholdssted, er de  

 samme som gælder for tvangsfiksering efter § 14, stk. 2.
 Er der behov for at anvende fysisk magt i forbindelse med  

 tvangsbehandling, findes hjemmelen herfor i § 12, stk. 3.
 Spørgsmålet om, hvilket middel der skal anvendes i det enkelte tilfælde,  

 må afgøres under iagttagelse af det mindste middels princip, jf. § 4. Man kan  

 i øvrigt næppe bortse fra, at der ved fortolkningen af kriterierne i § 14,  

 stk. 2 og § 17 også må anlægges en proportionalitetsbetragtning, således at  

 kravene skærpes, jo mere indgribende en foranstaltning, der er tale om.
Bestemmelsens stk. 1, 2. punktum indeholder adgang til at anvende den  

 magt, der er nødvendig for at sikre, at frihedsberøvede patienter ikke  

 forlader afdelingen.
Reglen, der bl.a. giver overlægen ret til at bestemme,  

 at afdelingens yderdøre skal holdes aflåsede, gælder, selv om betingelserne i  

 1. punktum, jf. § 14, stk. 2, ikke er opfyldt.
I stk. 2 findes en regel om adgangen til at anvende en beroligende  

 indsprøjtning som et egnet middel til at få en meget urolig patient til at  

 falde til ro.
Dette kan dels være påkrævet af helbredsgrunde, idet en bedring  

 af patientens tilstand i visse tilfælde forudsætter, at han falder i søvn,  

 dels kan det efter omstændighederne være et mindre vidtgående indgreb at give  

 et beroligende middel om fornødent med magt end at fastholde en patient  

 igennem et ikke helt kort tidsrum eller at bæltefiksere patienten.
Det må  

 bero på en helt konkret vurdering, hvilket middel der i den givne situation  

 er det mindst indgribende.
Tvangsmedicinering, hvor indsprøjtninger gives som et led i  

 behandlingsplanen, kan kun ske i henhold til § 12 efter overlægens  

 ordination, hvorimod det, den vagthavende læge har hjemmel til at gøre i  

 henhold til § 17, stk. 2, alene er helt akut i enkeltstående tilfælde at  

 benytte en beroligende indsprøjtning som det mindst indgribende middel, der  

 er egnet til at løse det foreliggende problem.
Lægen bør være til stede,  

 medens en sådan indsprøjtning gives.
 Der henvises i øvrigt til de almindelige bemærkninger under pkt. 5. og til  

 betænkning nr. 1109/1987, side 71-74.
Beskyttelsesfiksering Til § 18 Vedrørende sondringen mellem beskyttelsesfiksering og tvangsfiksering  

 henvises til de almindelige bemærkninger under pkt. 5.2.
Fiksering af en patient mod dennes vilje i beskyttende øjemed kan ske, når  

 det er nødvendigt for at hindre, at den pågældende utilsigtet udsætter sig  

 selv for væsentlig fare.
Foranstaltningen anses for tvungen, ikke blot når  

 patienten direkte formulerer en protest, men også når vedkommende ved sin  

 adfærd viser, at han eller hun søger at frigøre sig for det  

 beskyttelsesmiddel, der anvendes.
Hvis patienten selv kan frigøre sig og ikke  

 søges hindret heri, foreligger der ikke beskyttelsesfiksering, men et  

 hjælpemiddel.
 De i praksis vigtigste eksempler på beskyttelsesfiksering er at placere  

 patienten i en stol med et bord foran, således at patienten ikke selv kan  

 rejse sig, eventuelt ved benyttelse af et særlig fikseringsbord, lagen eller  

 stofrem over dyne, når patienten ligger i sin seng, samt brug af bælte i bad,  

 på toilet eller i stol alt med det formål at sikre, at patienten ikke rejser  

 sig og falder med risiko for herved at komme til skade.
Aflåsning af afdelingens yderdør eller brug af en lås, som  

 gerontopsykiatriske patienter ikke kan finde ud af at anvende, kan også anses  

 som en tvungen form for beskyttelse.
Aflåsningen benyttes navnlig, når døren  

 ikke kan lades uaflåst, fordi en eller flere patienter må befrygtes at ville  

 forlade afdelingen og herved vil udsætte sig for betydelig risiko for  

 tilskadekomst i trafikken eller for eventuelt at forkomme, fordi de ikke selv  

 kan finde tilbage til afdelingen.
Formålet med aflåsning som  

 beskyttelsesforanstaltning er således forskelligt fra det formål, der kan  

 begrunde aflåsning i medfør af § 17, stk. 1, 2. punktum, der alene vedrører  

 frihedsberøvede patienter.
 Når aflåsning sker, må den eller de patienter, der herved søges forhindret  

 i at forlade afdelingen, anses for frihedsberøvede, forudsat deres adfærd kan  

 siges at indebære en klar og utvetydig begæring om udskrivning.
Efter § 18, stk. 2, kræver beskyttelsesfiksering lægeordination med  

 angivelse af, i hvilket omfang og i hvilke situatoner et vist middel til  

 beskyttelsesfiksering må benyttes.
Der skal samtidig træffes bestemmelse om,  

 hvornår ordinationen skal tages op til fornyet vurdering, hvilket efter de  

 første fire ordinationer dog mindst skal ske hver 4 uge, jf. § 21, stk. 3.  

 Ansvaret for og tilsynet med, at der ikke anvendes beskyttelsesfiksering i  

 videre omfang end strengt påkrævet under behørig hensyntagen til patienternes  

 sikkerhed, er overlægens, jf. § 21, stk. 1.
 Der henvises til de almindelige bemærkninger under pkt. 5. og til  

 betænkning nr. 1109/1987, side 74-79.
Bemyndigelsesbestemmelse Til § 19 Sundhedsministeren bemyndiges til at fastsætte nærmere regler om  

 tvangsfiksering, anvendelse af fysisk magt, beskyttelsesfiksering og herunder  

 om adgangen til at foretage aflåsning af yderdøre.
Der kan dels blive behov  

 for at udfærdige mere detaljerede forskrifter om disse former for  

 tvangsanvendelse, dels at fastsætte mere instruktoriske forskrifter til  

 personalet.
Til kapitel 6 Tvangsprotokol og obligatorisk efterprøvelse Til § 20 Den faktiske anvendelse af tvang, være sig tvangsindlæggelse,  

 tvangstilbageholdelse, tvangsbehandling, tvangsfiksering, fysisk  

 magtanvendelse eller aflåsning af en ellers åben afdeling, skal i hvert  

 enkelt tilfælde registreres og indføres i en tvangsprotokol.
For så vidt angår beskyttelsesfiksering bortset fra aflåsning er det  

 tilstrækkeligt, at selve lægeordinationen indføres i tvangsprotokollen.  

 Ordinationsnotatet skal indeholde specifikation af de situationer, hvor  

 beskyttelsesfiksering må bringes i anvendelse, og af de midler, der må  

 benyttes.
Derimod er der ved beskyttelsesfiksering ikke pligt til at tilføre  

 tvangsprotokollen oplysning om de enkelte tilfælde, hvor  

 beskyttelsesfikseringen faktisk bringes i anvendelse i henhold til den  

 forudgående ordination.
 Efter bemyndigelsesbestemmelsen i stk. 2 er det forudsat, at der i de  

 nærmere regler om tvangsprotokoller, som sundhedsministeren fastsætter, bl.a.  

 skal medtages bestemmelser om indberetning af tvang til sygehusmyndigheden,  

 normalt vedkommende amtskommune, og til Sundhedsstyrelsen.
En patient har altid ret til at gøre sig bekendt med, hvad der er tilført  

 tvangsprotokollen om patienten selv.
Patientrådgiveren har samme ret for så  

 vidt angår den eller de patienter, som patientrådgiveren er beskikket for.
 Der henvises i øvrigt til betænkning nr. 1109/1987, side 79-81.
Til § 21 Den foreslåede bestemmelse har til formål at sikre, at frihedsberøvelse og  

 anden tvang i overensstemmelse med det mindste middels princip ikke anvendes  

 i videre omfang end nødvendigt.
Det påhviler overlægen at påse overholdelsen  

 af dette princip.
 Lovforslagets § 21, stk. 2, indeholder en særlig regel om obligatorisk  

 efterprøvelse af, om betingelserne for fortsat frihedsberøvelse er opfyldt  

 (reviews).
Overlægen skal efter § 21, stk. 1, af egen drift og til stadighed bl.a.  

 påse, at ingen holdes frihedsberøvet i længere tid end nødvendigt.
Baggrunden  

 for reglen i § 21, stk. 2, er ønsket om at supplere denne løbende  

 efterprøvelse, som bør ske regelmæssigt, med en mere formaliseret procedure.
Efter reglen skal overlægen i relation til enhver patient, der er  

 frihedsberøvet, på eget initiativ tage spørgsmålet om fortsat  

 frihedsberøvelse op til formel prøvelse med de i bestemmelsen angivne  

 intervaller.
Resultatet af denne obligatoriske efterprøvelse skal tilføres  

 tvangsprotokollen med en udførlig begrundelse for afgørelsen.
Finder  

 overlægen, at betingelserne for fortsat frihedsberøvelse ikke længere er til  

 stede, skal frihedsberøvelsen straks ophæves, jf. § 11. For det tilfælde, at  

 overlægen finder fortsat frihedsberøvelse nødvendig, følger det af § 21, stk.  

 2, 2. pkt., at patientrådgiveren og efter begæring tillige patienten skal  

 underrettes om afgørelsen.
 Det bør fremhæves, at den nævnte procedure naturligvis ikke afskærer  

 patienten fra til enhver tid selv at fremsætte begæring om udskrivning, jf. §  

 10, stk. 3. Den formaliserede obligatoriske efterprøvelse skal netop sikre,  

 at spørgsmålet tages op regelmæssigt og uafhængigt af en begæring efter § 10,  

 stk. 3, fra patienten, alt med det formål, at frihedsberøvelsen begrænses til  

 det absolut nødvendige.
Endvidere indeholder § 21, stk. 3, en særbestemmelse for så vidt angår  

 efterprøvelse af ordination af beskyttelsesfiksering.
For at sikre, at der  

 ikke anvendes beskyttelsesfiksering i videre omfang end påkrævet, foreslås  

 det, at der skal ske en fornyet vurdering henholdsvis 3, 10, 20 og 30 dage  

 efter den første ordination og herefter mindst hver 4. uge.
Sker der ikke  

 fornyet lægeordination på disse tidspunkter, falder beslutningen og hermed  

 hjemmel til at benytte det pågældende beskyttelsesmiddel bort.
 Der henvises til betænkning nr. 1109/1987, side 81-82.
Til kapitel 7 Særlige regler om psykokirurgiske indgreb og om forsøgsbehandling Til § 22 Et psykokirurgisk indgreb medfører en varig ændring af hjernens funktion  

 og må betegnes som den mest indgribende psykiatriske behandlingsform.
 Sundhedsstyrelsen har siden 1983 centraliseret udførelse af  

 psykokirurgiske indgreb, således at de kun må foretages på Rigshospitalet.  

 Psykokirurgisk indgreb foretages i stadigt færre og færre tilfælde og er  

 siden 1983 efter det oplyste ikke blevet foretaget her i landet.
Som følge af det særdeles vidtgående indgreb, som den psykokirurgiske  

 behandlingsform indebærer, må denne behandlingsform aldrig anvendes som  

 tvangsbehandling.
En protest fra patienten skal altid respekteres, uanset  

 hvilken psykisk tilstand den pågældende befinder sig i.
I lovforslagets § 22 stilles der herudover for det første krav om, at  

 patienten afgiver et informeret, skriftligt samtykke.
Samtykker patienten,  

 men er den pågældende ude af stand til at afgive et gyldigt samtykke,  

 kan et psykokirurgisk indgreb kun gennemføres, såfremt patienten umyndiggøres  

 i personlig henseende, og den beskikkede værge giver skriftligt samtykke.
Et skriftligt samtykke fra patienten - eller, efter umyndiggørelse, af  

 dennes værge - er ikke tilstrækkeligt.
Der kræves endvidere en forudgående  

 godkendelse fra et lægeråd, der nedsættes af Sundhedsstyrelsen.
 Der henvises i øvrigt til de almindelige bemærkninger under pkt. 4. og til  

 betænkning nr. 1109/1987, side 83 f.
Til § 23 I lovforslagets § 23 findes en regel om forsøgsbehandling.
Ved forsøg  

 forstås afprøvning af lægemidler og indgreb eller anden legemlig eller  

 psykisk påvirknig eller undersøgelse, der foretages i forskningsmæssigt  

 øjemed uden samtidig behandling.
Såvel klinisk som ikke klinisk afprøvning og  

 forskning er omfattet af reglen.
Efter § 23, stk. 1, må forsøgsbehandling ikke gennemføres over for  

 frihedsberøvede patienter.
Dette gælder, uanset om de pågældende patienter  

 samtykker i at medvirke til forsøgsbehandlingens gennemførelse.
I givet fald  

 må frihedsberøvelsen bringes til ophør, før patienten kan medvirke.
I § 23, stk. 2, opstilles den regel, at forsøgsbehandling heller ikke må  

 gennemføres med tvang over for frivilligt indlagte patienter.
Tvang skal her  

 forstås i overensstemmelse med definitionen i § 1, stk. 2, men det  

 forudsættes, at der i almindelighed indhentes et egentligt samtykke fra  

 patienten.
 Der henvises i øvrigt til de almindelige bemærkninger under pkt. 4.
Til kapitel 8 Patientrådgivere og patientråd Til §§ 24-29 Til afløsning af den eksisterende tilsynsværgeordning foreslås etableret  

 en ordning med lønnede patientrådgivere.
Efter lovforslagets § 24, stk. 1, skal der automatisk og obligatorisk ske  

 beskikkelse af patientrådgiver i alle tilfælde af tvangsindlæggelse,  

 tvangstilbageholdelse og tvangsbehandling, uanset om patienten har anmodet om  

 en sådan beskikkelse.
Ved anden form for tvangsanvendelse, dvs.  

 tvangsfiksering, jf. § 14, fysisk magtanvendelse og beskyttelsesfiksering,  

 jf. §§ 17 og 18, skal der kun beskikkes en patientrådgiver, hvis patienten  

 selv fremsætter begæring herom.
Beskikkelsen er ikke fakultativ i den  

 forstand, at det tilkommer den vagthavende sygeplejerske eller andre at  

 skønne over, om begæringen er mere eller mindre velbegrundet.
Når en begæring  

 er fremsat af patienten selv, skal beskikkelse straks finde sted.
 Forslagets § 24, stk. 2, og § 26, stk. 1, indeholder en beskrivelse af  

 patientrådgiverens opgaver, der i almindelighed forudsættes at kunne løses  

 inden for 4-6 timer pr. uge.
 Patientrådgivere antages efter ansøgning af statsamtmanden (i Københavns  

 kommune overpræsidenten), som udarbejder en fortegnelse over de antagne  

 patientrådgivere, der fordeles mellem de enkelte psykiatriske afdelinger i  

 statsamtet.
Patientrådgiverne tænkes navnlig rekrutteret fra personale med ansættelse  

 i sundheds- og socialsektoren i vid forstand.
Også andre interesserede bør  

 dog kunne komme i betragtning f.eks. præster, psykologer, lærere og andre,  

 der må anses for særligt egnede.
Er der flere ansøgere end der er behov for,  

 må statsamtmanden antage de af ansøgerne, der må anses for bedst  

 kvalificerede.
Ved afgørelsen heraf er der ikke nogen persongrupper, der på  

 forhånd har fortrin frem for andre, men det vil naturligvis kunne indgå i  

 vurderingen, om ansøgeren gennem sin beskæftigelse har en indsigt eller  

 erfaring, der må betragtes som særlig relevant i relation til varetagelsen af  

 hvervet som patientrådgiver.
 Beskikkelsen i det enkelte tilfælde sker ved, at den vagthavende  

 sygeplejerske fra den fortegnelse, som statsamtmanden har udarbejdet over  

 antagne patientrådgivere, udtager den patientrådgiver, som står for tur.  

 Beskikkelsen sker i almindelighed ved telefonisk underretning til  

 patientrådgiveren, men skal efterfølgende bekræftes skriftligt.
 Fremsætter patienten begæring om at få en anden patientrådgiver, som er  

 optaget på fortegnelsen, beskikket, skal en sådan begæring så vidt muligt  

 tages til følge, jf. § 25, stk. 3. Er der tale om en anmodning om at få en  

 allerede beskikket patientrådgiver udskiftet med en anden, der er optaget på  

 fortegnelsen over patientrådgivere, bør anmodningen dog kun imødekommes, hvis  

 dette er rimeligt begrundet.
 Medens den vagthavende sygeplejerskes og overlægens beskikkelse i medfør  

 af henholdsvis § 25, stk. 2 og 3, altid vil ske i henhold til listen over  

 faste patientrådgivere, kan andre end disse godt beskikkes som  

 patientrådgiver af statsamtmanden i henhold til patientens udtrykkelige  

 begæring, jf. § 25, stk. 4.
I disse tilfælde vil der dog altid ske en foreløbig beskikkelse af den  

 patientrådgiver, der efter § 25, stk. 2, står for tur.
Denne fungerer, indtil  

 statsamtmanden har truffet afgørelse om, hvorvidt patientens anmodning om at  

 få beskikket en patientrådgiver, der ikke er optaget på listen, kan  

 imødekommes.
Ved vurderingen af, om en sådan begæring bør tages til følge,  

 bør der lægges vægt på, om begæringen er rimeligt begrundet, herunder om den,  

 der ønskes beskikket, kan anses for egnet til hvervet.
Nære pårørende til  

 patienten og dennes venner kan meget vel være de eneste, som patienten har  

 tillid til.
Til disse kan man ikke stille krav om særlig indsigt eller  

 kendskab til de forhold, som de faste patientrådgivere forudsættes at have  

 erhvervet sig, men derimod nok om en umiddelbar forståelse for, hvad hvervet  

 indebærer.
Der må ikke foreligge interessemodsætninger, som patienten  

 eventuelt ikke selv er tilstrækkelig opmærksom på.
 Såfremt statsamtmanden finder beskikkelsen utilrådelig og derfor afslår at  

 imødekomme patientens begæring, vil afslaget kunne påklages til  

 Justitsministeriet.
Hvis patientrådgiveren skal kunne udføre sit hverv, er det nødvendigt, at  

 rådgiveren på den ene side modtager relevante lægelige oplysninger om  

 patienten og ikke må nøjes med, hvad denne selv kan og vil oplyse.
Det er på  

 den anden side også vigtigt at tage hensyn til patientens egne ønsker og  

 lægernes tavshedspligt.
Det er en afvejning af disse modstridende hensyn, der  

 gør det nødvendigt at foretage en selvstændig regulering af spørgsmålet, jf.  

 forslagets § 27, idet forvaltningslovens regler om partsrepræsentation næppe  

 vil være fuldt ud dækkende for den særlige retsstilling, der ønskes  

 tilvejebragt på dette område.
Patientrådgiveren må have adgang til de oplysninger, som er nødvendige  

 for, at patientrådgiveren kan varetage sit hverv.
Patientrådgiveren skal  

 f.eks. have adgang til at gøre sig bekendt med oplysningerne i  

 tvangsprotokollen, jf. bemærkningerne til § 20. Dette gælder, selv om  

 patienten direkte modsætter sig dette.
Hvis en sådan situation opstår, bør  

 overlægen dog altid søge afklaret, om beskikkelse af en anden patientrådgiver  

 eventuelt vil ændre patientens holdning til spørgsmålet og i givet fald rejse  

 sag herom.
 Som et naturligt modstykke til de fortrolige oplysninger,  

 patientrådgiverne modtager, har de tavshedspligt efter de gældende regler i  

 forvaltningslovens § 27 og straffelovens § 152.
 Patientrådgiveren bør på den anden side ikke have informationer, som af  

 lægelige grunde ikke meddeles patienten.
 Selv om patienten som hovedregel har ret til aktindsigt i sin egen  

 journal, jf. § 9 i lov om offentlighed i forvaltningen, må patientrådgiverens  

 adgang til at gøre sig bekendt med indholdet af journalen kræve et samtykke  

 fra patienten.
Efter lovforslagets § 28 bortfalder beskikkelsen som patientrådgiver  

 samtidig med, at det tvangsindgreb, der har udløst beskikkelsen, bringes til  

 ophør.
Patientrådgiveren skal dog søge afklaret, om patienten ønsker at klage  

 over det nu afsluttede tvangsindgreb og i givet fald bistå hermed, ligesom  

 patientrådgiveren skal yde bistand til gennemførelse af klagesager, der  

 allerede er påbegyndt.
 Der henvises i øvrigt til de almindelige bemærkninger under pkt. 6.2. og  

 til betænkning nr. 1109/1987, side 87-94.
Patientråd Til § 30 Der henvises til de almindelige bemærkninger under pkt. 6.4. og til  

 betænkning nr. 1109/1987, side 94 f (bemærkninger til § 31 i udvalgets  

 lovudkast).
Til kapitel 9 Underretning og klagevejledning m.v.
Til § 31 I tilfælde hvor frihedsberøvelse eller anden tvang agtes anvendt, skal  

 patienten forinden underrettes om den påtænkte tvang, dens nærmere indhold,  

 baggrund og formål, jf. forslagets § 31, stk. 1. Dette gælder, uanset om  

 patienten har anmodet om at få disse oplysninger.
En sådan forudgående underretning kan dog i særligt hastende tilfælde  

 undlades ved anvendelse af tvangsmidler og fysisk magt, jf. stk. 2. Der  

 tænkes herved på de akutte situationer, hvor tvang anvendes for at afværge  

 mere overhængende fare.
I sådanne tilfælde ville det være urealistisk og  

 efter omstændighederne uforsvarligt, hvis underretningspligten i stk. 1  

 skulle opfyldes, før indgrebet kunne foretages.
Begrundelsen for indgrebets  

 foretagelse skal i disse tilfælde gives efterfølgende.
 Beslutninger om at anvende tvang må antages at være afgørelser i  

 forvaltningslovens forstand, hvilket bl.a. indebærer, at forvaltningslovens  

 regler om efterfølgende skriftlig begrundelse på begæring finder anvendelse.
Til § 32 Bestemmelsen i forvaltningslovens § 25 om klagevejledning gælder kun for  

 afgørelser, der meddeles skriftligt.
Den almindelige vejledningspligt i  

 forvaltningslovens § 7 medfører imidlertid, at der om fornødent også skal  

 gives klagevejledning, når afgørelsen meddeles mundtligt.
I § 32 foreslås en udtrykkelig bestemmelse, hvorefter patienten ved enhver  

 anvendelse af tvang skal vejledes om adgangen til at påklage indgrebet.
Ved  

 tvangsindlæggelse og tvangstilbageholdelse skal patienten vejledes om  

 adgangen til domstolsprøvelse, jf. forslagets § 34, herunder om fristen på 4  

 uger i retsplejelovens § 469, stk. 4. En sådan vejledningspligt følger også  

 af forvaltningslovens § 26. I forbindelse med tvangsbehandling,  

 tvangsfiksering, anvendelse af fysisk magt og beskyttelsesfiksering skal  

 patienten vejledes om adgangen til at påklage de pågældende indgreb til  

 patientklagenævnet, jf. lovforslagets § 36.
 Det er ikke i bestemmelsen fastlagt, hvornår klagevejledningen skal gives.  

 Dog skal klagevejledning altid gives, før beslutning om tvangsbehandling  

 effektueres, såfremt der er mulighed for opsættende virkning, jf. § 32, stk.  

 3.
 En udnyttelse af klageadgangen har i almindelighed ikke opsættende  

 virkning, jf. § 32, stk. 2. Dog gælder der en særregel ved tvangsbehandling,  

 jf. § 32, stk. 3, hvorefter der i almindelighed tillægges en klage til det  

 lokale patientklagenævn opsættende virkning.
Til § 33 Bemyndigelsesbestemmelsen svarer til § 34 i betænkningens lovudkast, se  

 betænkning nr. 1109/1987, s. 28.
Til kapitel 10 Domstolsprøvelse og klageadgang Til § 34 Sager vedrørende tvangsindlæggelse og tvangstilbageholdelse indbringes  

 efter anmodning fra patient eller patientrådgiver direkte for byretten i  

 overensstemmelse med reglerne i retsplejelovens kapitel 43 a uden forudgående  

 administrativ klagesagsbehandling.
Sagen skal indbringes for retten af den myndighed, der har besluttet  

 frihedsberøvelsen eller nægtet at ophæve den, jf. retsplejelovens § 469, stk.  

 1. Ved besluttende myndighed forstås i denne forbindelse sygehusmyndigheden,  

 normalt amtskommunen, som arbejdsgiver for den overlæge, der i medfør af § 9,  

 stk. 2, eller § 10, stk. 3, har truffet bestemmelse om frihedsberøvelse.  

 Sygehusmyndigheden skal indbringe sagen inden 5 søgnedage efter, at klagen er  

 rejst, ledsaget af de fornødne oplysninger, lægeerklæring, redegørelse for  

 klagen m.v.
Parter under sagen er sygehusmyndigheden og patienten, jf.  

 retsplejelovens § 470, stk. 1. Byrettens afgørelse kan ankes til landsretten.
Godkender retten, at patienten tvangstilbageholdes, kan spørgsmålet om  

 udskrivning først på ny begæres forelagt for retten, når der er forløbet 2  

 måneder efter rettens afgørelse.
Har sagen været anket til landsretten,  

 regnes fristen fra landsrettens dom.
Den foreslåede frist på 2 måneder, der indebærer en halvering af den  

 tilsvarende frist i 1938-loven på 4 måneder, gælder kun, når der er spørgsmål  

 om en fornyet domstolsprøvelse af den samme frihedsberøvelse.
Dette  

 forudsætter, at samme frihedsberøvelse opretholdes i mere end 2 måneder,  

 hvilket kun sjældent forekommer.
Fristen gælder derimod ikke, hvis der er  

 tale om en ny frihedsberøvelse, ligesom den heller ikke begrænser adgangen  

 til at anmode overlægen om at tage stilling til spørgsmålet om fortsat  

 frihedsberøvelse, jf. § 10, stk. 3.
Til §§ 35-39 Efter § 35 skal der oprettes decentrale klagenævn, eet i hvert statsamt  

 samt eet i Københavns kommune.
Nævnets stedlige kompetence omfatter de  

 psykiatriske afdelinger, der hører under den eller de sygehusmyndigheder, som  

 er beliggende i det pågældende statsamt.
Klager fra patienter indlagt på  

 Frederiksberg hospital henhører således under Københavns statsamt.
Sct.
Hans  

 Hospital i Roskilde hører under patientklagenævnet i Københavns kommune.  

 Klager fra patienter indlagt på Rigshospitalets psykiatriske afdeling, der  

 drives af staten, behandles af patientklagenævnet i Københavns kommune.
Vedrørende nævnets sammensætning foreslås det, at nævnet skal bestå af 3  

 medlemmer: statsamtmanden (i Københavns kommune overpræsidenten), der er  

 formand, et medlem udpeget efter indstilling fra Den almindelige Danske  

 Lægeforening samt et medlem udpeget efter indstilling fra De Samvirkende  

 Invalideorganisationer.
Justitsministeriet anser det for væsentligt, at der  

 bliver kvindelig repræsentation i de lokale klagenævn, og vil derfor anmode  

 de indstillende organisationer om også at indstille kvinder, således at  

 Justitsministeriet kan få reel mulighed for at udpege kvinder.
For så vidt  

 angår klagenævnets almindelige medlemmer beskikkes der stedfortrædere for  

 disse, mens nævnets formand i tilfælde af, at statsamtmanden undtagelsesvis  

 er forhindret, vil være den, der er stedfortræder for statsamtmanden.
 Klagenævnets saglige kompetence er reguleret i § 36. Klagenævnets  

 kompetence omfatter klager over tvangsbehandling efter forslagets §§ 12-13,  

 tvangsfiksering, jf. §§ 14-16, anvendelse af fysisk magt, jf. § 17, samt  

 beskyttelsesfiksering efter § 18. Nævnets afgørelse kan gå ud på, at  

 tvangsindgrebet godkendes, eller at indgrebet findes at være foretaget med  

 urette, f.eks. fordi lovens betingelser for dets foretagelse ikke er opfyldt.  

 Hvis klagen ikke kun omfatter indgrebet som sådant, men også er rettet mod  

 den eller de medicinalpersoner, der har deltaget i den påklagede  

 tvangsudøvelse, vil nævnet samtidig kunne tage stilling til, om der f.eks. er  

 grundlag for at udtale kritik over for de(n) pågældende.
Specielt for så vidt angår tvangsbehandling efter § 12 bemærkes, at  

 nævnets kompetence ikke er begrænset til en efterprøvelse af, om  

 betingelserne for tvangsbehandling er opfyldt, jf. § 12, stk. 1, og en  

 bedømmelse af den tvang, der i givet fald er anvendt, jf. § 12, stk. 3, 2.  

 punktum.
Nævnet er også beføjet til at tage stilling til selve det lægelige  

 indhold af behandlingen, herunder valg af præparat og dosering, jf. § 12,  

 stk. 2, og § 4. I øvrigt henledes opmærksomheden på forslagets § 32, stk. 3,  

 hvorefter en klage, der fremsættes inden tvangsbehandling er påbegyndt,  

 bevirker, at indgrebet må udsættes, indtil patientklagenævnet har truffet  

 afgørelse, medmindre omgående gennemførelse af behandlingen er nødvendig for  

 ikke at udsætte patientens liv eller helbred for væsentlig fare.
Uden for nævnets kompetence falder klager over tvangsindlæggelse og  

 tvangstilbageholdelse, der efter § 34 skal indbringes direkte for domstolene.  

 Ligeledes falder klager over lægelig behandling, der ikke har været forbundet  

 med tvang, uden for de lokale nævns kompetence.
Sådanne klager behandles  

 efter reglerne i i lov om sundhedsvæsenets centralstyrelse m.v.
Bestemmelsen i § 37 indeholder de forskrifter, der skal gælde om  

sagsbehandlingen i patientklagenævnet.
Det er sygehusmyndigheden, der  

 indbringer sagen for patientklagenævnet, jf. § 36. Det samme gælder med  

 hensyn til indbringelse af klager over tvangsindlæggelse og  

 tvangstilbageholdelse for retten, jf. § 34, stk. 1. Dette betyder imidlertid  

 ikke, at patienten eller patientrådgiveren nødvendigvis skal fremsætte  

 eventuelle klager direkte over for sygehusmyndigheden med henblik på sagens  

 indbringelse for retten eller patientklagenævnet.
Patienten eller  

 patientrådgiveren kan fremsætte klagen over for afdelingens læger,  

 sygeplejersker, plejere og andre, der deltager i patientbehandlingen.  

 Afdelingens læger og sygeplejersker vil herefter have pligt til snarest  

 muligt at viderebringe den til sygehusmyndigheden.
Patienten eller  

 patientrådgiveren vil naturligvis også have mulighed for at indgive en klage  

 f.eks. vedrørende tvangsbehandling direkte til patientklagenævnet.
Når sygehusmyndigheden bliver bekendt med, at der er indgivet en klage,  

 der henhører under det lokale nævns kompetence,skal sagens akter, herunder en  

 udskrift af det, der klages over, og en erklæring fra overlægen straks  

 fremsendes eller overbringes til patientklagenævnet.
Hvis nævnet ønsker  

 yderligere oplysninger, træffer nævnet selv foranstaltning hertil.
Det kan  

 f.eks. dreje sig om supplerende lægelige oplysninger eller en udtalelse fra  

 afdelingens sygeplejepersonale.
Nævnet kan endvidere i forbindelse med  

 behandlingen af en konkret sag aflægge besøg på vedkommende psykiatriske  

 afdeling, bl.a. med henblik på på stedet at undersøge de faktiske  

 omstændigheder, hvorunder det påklagede tvangsindgreb har fundet sted.
I de tilfælde, hvor der er tale om klage over tvangsbehandling vil  

 patienten altid have en patientrådgiver, jf. lovforslagets § 24, stk. 1. Ved  

 tvangsfiksering m.v. beskikkes der alene patientrådgiver, hvis patienten  

 anmoder om det.
Der kan derfor forekomme tilfælde, hvor en patient, der  

 f.eks. klager over tvangsfiksering, ikke har en patientrådgiver.
Ved sagens  

 modtagelse bør nævnet derfor altid være opmærksom på, om den pågældende  

 patient har en patientrådgiver.
Er dette ikke tilfældet, bør patienten  

 snarest muligt orienteres om adgangen til efter § 24, stk. 1, 2. punktum, at  

 få beskikket en patientrådgiver til at bistå sig under sagens behandling i  

 nævnet, således at beskikkelse i givet fald kan ske inden sagen  

 realitetsbehandles i nævnet.
Parter i sagen er sygehusmyndigheden og patienten.
Hvis klagen ikke kun  

 omfatter tvangsanvendelsen som sådan, men også er rettet imod de involverede  

 medicinalpersoner, vil disse også have stilling som parter i klagesagen.  

 Patienten og patientrådgiveren har ret til mundtligt at forelægge sagen for  

 nævnet.
Patienten kan kun udelukkes, helt eller delvis, fra at deltage i  

 nævnets behandling, hvis hensynet til patientens helbred eller til sagens  

 praktiske behandling i nævnet taler afgørende herfor, hvilket kun sjældent  

 vil være tilfældet.
Overlægen og eventuelt tillige andre repræsentanter for sygehusmyndigheden  

 har ligeledes ret til at overvære og deltage i forhandlingerne i  

 patientklagenævnet, men ikke til at overvære nævnets votering.
Der kan dog i  

 særlige tilfælde forekomme situationer, hvor det navnlig af hensyn til  

 patienten kan være hensigtsmæssigt, at nævnets formand beder vedkommende  

 overlæge om ikke at være til stede, mens patienten forelægger sagen.
Patientklagenævnet skal træffe afgørelse snarest muligt.
Det bør i praksis  

 betyde inden 14 dage efter klagens modtagelse.
Hvis 14-dages-fristen  

 undtagelsesvis ikke kan overholdes, skal nævnet underrette patienten og  

 patientrådgiveren, normalt skriftligt, om grunden hertil og om, hvornår  

 afgørelsen kan forventes truffet.
Især klager over forestående  

 tvangsbehandling, som efter forslagets § 32, stk. 3, normalt er tillagt  

 opsættende virkning, forudsættes behandlet og afgjort særlig hurtigt.
Efter § 38 kan det decentrale patientklagenævns afgørelser påklages til  

 Sundhedsvæsenets Patientklagenævn.
Ikke kun patienten og patientrådgiveren  

 har adgang til at påklage afgørelsen, men også sygehusmyndigheden og evt.  

 vedkommende medicinalperson har mulighed for at påklage patientklagenævnets  

 afgørelse.
Når det i § 38, stk. 2, anføres, at disse sager behandles i  

 Sundhedsvæsenets Patientklagenævn efter reglerne i kapitel 3 i lov om  

 sundhedsvæsenets centralstyrelse, skal det forstås med de forbehold, der  

 følger af, at sygehusmyndigheden optræder som part, og at Nævnet i denne type  

 sager som 2. instans har samme saglige kompetence som de lokale  

 patientklagenævn.
Dette indebærer bl.a., at Nævnets kompetence ikke er  

 begrænset til en individuel bedømmelse af de involverede medicinalpersoners  

 faglige virksomhed.
Nævnets centrale opgave i denne type sager vil ligesom  

 ved sagernes behandling i de lokale patientklagenævn bestå i at foretage en  

 samlet vurdering af de omstændigheder, hvorunder tvangsanvendelsen har fundet  

 sted, med henblik på at afgøre, om tvangsanvendelsen har været berettiget  

 eller ej.
 Reglen i § 39 foreskriver, at det er vedkommende statsamt (Københavns  

 Overpræsidium), som skal sørge for sekretariatsbistand til patientklagenævnet  

 samt afholde udgifterne til honorarer til nævnets almindelige medlemmer.
Til kapitel 11 Særlige regler om anbringelse af ekstraordinært farlige personer Til §§ 40 og 41 Efter de gældende bestemmelser i sindssygelovens § 10, sammenholdt med § 3  

 i lov nr. 123 af 29. april 1913 om opførelse af et sindssygehospital og en  

 dertil knyttet sikringsanstalt på Sjælland, har Justitsministeriet en adgang  

 til at træffe bestemmelse om anbringelse af ekstraordinært farlige sindssyge  

 mænd på sikringsanstalten.
Denne særlige adgang til i helt ekstraordinære  

 tilfælde at udfærdige de såkaldte farlighedsdekreter, der i perioden  

 1974-1984 ikke har været anvendt i mere end højst 8 tilfælde om året,  

 foreslås opretholdt med en sproglig præcisering og således, at der som en  

 yderligere retsgaranti indføres obligatorisk efterfølgende domstolsprøvelse  

 af Justitsministeriets afgørelse om anbringelse.
I praksis anvendes farlighedsdekreter navnlig over for personer, der  

 opholder sig på psykiatrisk afdeling i henhold til en strafferetlig  

 foranstaltning efter straffelovens § 68. Bestemmelse om anbringelse på  

 sikringsanstalten kan dog også træffes over for andre personer, der opholder  

 sig på psykiatrisk afdeling, uanset om de er frihedsberøvede eller frivilligt  

 indlagte.
Det forekommer i sjældne tilfælde, at farlighedsdekret afsiges over  

 for personer, der er anbragt i kriminalforsorgens institutioner f.eks. på  

 grundlag af en dom til forvaring.
 Den grundlæggende betingelse for at træffe en sådan administrativ  

 bestemmelse om anbringelse på den sikringsanstalt, der er knyttet til  

 Amtshospitalet i Nykøbing Sjælland, er, at den pågældende person er sindssyg.
Endvidere kræves det, at den sindssyge vedvarende udsætter andres liv  

 eller legeme for alvorlig og overhængende fare.
Der er tale om et  

 kvalificeret farlighedsbegreb, der ikke omfatter selvmordsfare.
Der skal foreligge en vedvarende mere kvalificeret og konkret farlighed  

 rettet mod andres liv eller legeme.
Det er endvidere en betingelse, at denne  

 farlighed ikke kan imødegås eller afværges ved andre mindre indgribende  

 foranstaltninger end anbringelse i sikringsanstalten.
 Omfattet vil navnlig være personer, som under deres ophold på psykiatrisk  

 afdeling har gjort sig skyldig i manddrab, voldtægt eller legemsbeskadigelse  

 eller i forsøg herpå, jf. straffelovens §§ 237, 216, 245, 246, eller som  

 truer med at begå sådanne handlinger, således at der fremkaldes alvorlig og  

 velbegrundet frygt for andres liv eller velfærd, jf. straffelovens § 266.  

 Forvolder en sindssyg lignende fare for andres liv eller legeme ved  

 almenfarlige handlinger, som f.eks. brandstiftelse, jf. straffelovens §§ 180  

 og 181, vil dette også kunne begrunde anbringelse i sikringsanstalten.
Den farlighed, der udløser farlighedsdekretet, vil undertiden, men ikke  

 altid, medføre, at der rejses en selvstændig straffesag eller - hvis den  

 pågældende i forvejen er undergivet en strafferetlig foranstaltning - sag om  

 foranstaltningsændring.
I så fald vil farlighedsdekretet ofte blive afløst af  

 en strafferetlig foranstaltning, indledningsvis typisk i form af et  

 varetægtssurrogat og senere i form af en foranstaltning efter straffelovens §  

 68.
Ligesom hidtil bør det ved valget mellem farlighedsdekret og strafferetlig  

 forfølgning foretrækkes, at der gennemføres en strafferetlig forfølgning,  

 hvor dette efter den udviste adfærd findes påkrævet.
Der er imidlertid  

 utvivlsomt et behov for i et begrænset antal tilfælde på grundlag af et  

 farlighedsdekret meget hurtigt at kunne overføre virkeligt farlige sindssyge  

 fra psykiatrisk sygehusafdeling eller fra en af kriminalforsorgens  

 institutioner til sikringsanstalten.
 Kompetencen til at afsige sådanne farlighedsdekreter tilkommer  

 justitsministeren.
 Under hensyn til en sådan foranstaltnings særdeles indgribende karakter  

 foreslås der indført en ordning med efterfølgende obligatorisk  

 domstolsprøvelse af disse ingreb efter reglerne i retsplejelovens kapitel 43  

 a, jf. § 40, stk. 2. En sådan domstolsprøvelse skal ske, selv om  

 farlighedsdekretet i mellemtiden måtte være blevet afløst af en  

 straffeprocessuel foranstaltning.
For opholdet og behandlingen i sikringsanstalten gælder i øvrigt reglerne  

 i dette lovforslag bortset fra §§ 5-11, § 21, stk. 2, og § 34. §§ 3 og 4  

 finder dog ikke fuldt ud anvendelse på sindssyge, der skal anbringes i  

 sikringsanstalten, idet farlighedsdekret må afsiges, når betingelserne herfor  

 er opfyldt, uanset om patienten måtte samtykke i anbringelsen, ligesom  

 Justitsministeriet kan ophæve et farlighedsdekret, selv om patienten måtte  

 ønske at forblive på sikringsanstalten.
Derimod gælder §§ 3 og 4 fuldt ud for  

 behandlingen af patienterne på sikringsanstalten, jf. §§ 12-19.
Den administrative kompetence til at ophæve et farlighedsdekret er henlagt  

 til justitsministeren.
Heraf følger, at overlægen ved sikringsanstalten ikke  

 selv kan træffe bestemmelse om ophævelse, men skal, når fortsat ophold i  

 sikringsanstalten ikke længere findes påkrævet, rette henvendelse til  

 Justitsministeriet med indstilling om, at farlighedsdekretet ophæves.
En  

 sådan pligt følger af § 21, stk. 1.
 Nægter Justitsministeriet at ophæve en af retten i medfør af forslagets §  

 40, stk. 2, godkendt anbringelse, kan Justitsministeriets afslag begæres  

 indbragt for retten efter den for patienten lette adgang til domstolsprøvelse  

 efter reglerne i retsplejelovens kapitel 43 a, jf. forslagets § 41, stk. 1,  

 4. punktum.
 På baggrund af de samme hensyn, der ligger bag bestemmelsen i § 34, stk.  

 2, foreslås der også for farlighedsdekreters vedkommende fastsat frister, der  

 skal forløbe, før spørgsmål om fornyet efterprøvelse kan rejses, jf.  

 forslagets § 41, stk. 1, 3. punktum, og § 41, stk. 2.
 De nævnte frister gælder imidlertid ikke for overlægen ved  

 sikringsanstalten, der på et hvilket som helst tidspunkt kan fremsætte  

 anmodning over for Justitsministeriet om, at spørgsmålet om foranstaltningens  

 ophævelse tages op til fornyet overvejelse.
 Der henvises til de almindelige bemærkninger under pkt. 3.2.2. og 3.3. og  

 til betænkning nr. 1109/1987, side 104-107.
Til kapitel 12 Patienter indlagt i henhold til strafferetlig afgørelse Til § 42 Der henvises til betænkning nr. 1109/1987, side 107-109 (bemærkninger til  

 § 43 i udvalgets lovudkast).
Til kapitel 13 Ikrafttrædelses- og overgangsbestemmelser Til § 43 I § 43 angives ikrafttrædelsesdato, og som overgangsbestemmelse foreslås,  

 at de nye regler finder anvendelse på alle afgørelser, der træffes efter  

 ikrafttrædelsesdatoen, hvorimod ældre afgørelser skal bedømmes efter den  

 nugældende lov nr. 118 af 13. april 1938 om sindssyge personer  

 hospitalsophold, jf. dog nedenfor om beskikkede tilsynsværger.
For så vidt angår frihedsberøvede patienter, der har fået beskikket  

 tilsynsværge efter de hidtil gældende regler, og som er undergivet  

 frihedsberøvelse også efter lovens ikrafttræden, skal der snarest efter  

 lovens ikrafttræden beskikkes en patientrådgiver.
Dette vil navnlig have  

 betydning for - de ganske vist forholdsvis få - frihedsberøvelser af længere  

 varighed.
De sager, der ved lovens ikrafttræden verserer hos skifteretten om  

 tilsynsværgebeskikkelse, skal straks tilsendes vedkommende psykiatriske  

 sygehus med henblik på beskikkelse af patientrådgiver i henhold til  

 lovforslagets § 25, stk. 2.
Til § 44 Bestemmelsen ophæver med virkning fra lovens ikrafttræden pligten til i  

 henhold til lov nr. 123 af 29. april 1913 om opførelse af et  

 sindssygehospital og en dertil knyttet sikringsanstalt på Sjælland at  

 indhente en udtalelse fra Sundhedsstyrelsen.
Denne høringsforskrift fra 1913  

 må efter oprettelsen af Retslægerådet anses for overflødig.
Ophævelse af  

 høringspligten vil ikke kun have betydning ved behandlingen af  

 farlighedsdekreter, men også ved behandlingen af straffesager, hvor der  

 opstår spørgsmål om anbringelse i sikringsanstalten.
Til § 45 Udvalget vedrørende sindslidendes retsstilling har i betænkning nr.  

 1109/1987, s. 103 foreslået retsplejelovens § 469 ændret, således at disse  

 sager, så længe patienten ikke er udskrevet, behandles ved byretten i den  

 retskreds, hvor sygehuset ligger, og ikke ved byretten der, hvor patienten  

 har bopæl.
En sådan regel vil sikre umiddelbar bevisførelse ved den dømmende  

 ret og spare tid for parter og vidner, som normalt alle vil have kortere  

 afstand til byretten i den retskreds, hvor sygehuset ligger, end til  

 patientens hjemting.
Justitsministeriet kan tiltræde udvalgets forslag herom.
Denne ændring af  

 retsplejeloven træder i kraft i overensstemmelse med bestemmelsen i § 43,  

 stk. 1.
Til § 46 Det følger af bestemmelsen, at loven ikke umiddelbart skal gælde for  

 Færøerne og Grønland, men den kan ved kongelig anordning sættes i kraft helt  

 eller delvis for disse landsdele med de afvigelser, som de særlige færøske  

 eller grønlandske forhold tilsiger.
Indtil det sker, vil 1938-loven fortsat  

 være gældende på Færøerne, og for Grønlands vedkommende gælder lov nr. 259 af  

 27. maj 1981, der sætter 1938-loven i kraft for Grønland med nærmere angivne  

 afvigelser.
Bilag 1 Lov nr. 118 af 13. april 1938 om sindssyge personers hospitalsophold som ændret ved lov nr. 175 af 11. juni 1954, jf. lov nr. 182 af 7. juni  

 1958 og lov nr. 225 af 7. juni 1972 § 1. Denne lovs bestemmelser angår behandling af sindssygdomme på stats-  

 eller kommunale hospitaler eller på private helbredelsesanstalter, som er  

 autoriserede til at modtage sindssyge til behandling.
Autorisationen meddeles  

 af justitsministeren efter indstilling fra Sundhedsstyrelsen og skal søges  

 fornyet, når anstalten skifter ledende læge.
En meddelt autorisation kan til  

 enhver tid tilbagekaldes.
 Stk. 2. Indlæggelse og tilbageholdelse af en sindssyg mod dennes vilje må  

 kun finde sted på de i stk. 1 nævnte hospitaler og helbredelsesanstalter.
§ 2. Uden for de tilfælde, hvor en sindssyg person selv undergiver sig  

 fornøden lægebehandling, påhviler det hans nærmeste, når de skønner, at han  

 er så sindslidende, at behandling er påkrævet, at tilkalde en læge.
På  

 grundlag af de ham givne eller af ham indhentede yderligere oplysninger  

 skønner lægen efter foretagen undersøgelse af patienten, om denne må anses  

 for at være sindssyg, og afgør i så fald, om han bør indlægges på et  

 sindssygehospital eller en autoriseret helbredelsesanstalt.
Sådanne  

 foranstaltninger er de nærmeste da berettigede til at iværksætte.
Stk. 2. Såfremt den tilkaldte læge finder, at det vil være uforsvarligt,  

 at den syge ikke indlægges til behandling på et sindssygehospital eller en  

 helbredelsesanstalt, fordi den syge er farlig for sig selv eller for andre,  

 er de nærmeste pligtige at foretage det videre fornødne til indlæggelsens  

 gennemførelse.
Tilsvarende pligt påhviler ligeledes de nærmeste, når den  

 tilkaldte læge finder det uforsvarligt at undlade indlæggelse, fordi  

 udsigterne for den syges helbredelse væsentlig vil forringes, hvis  

 indlæggelse ikke finder sted, og lægens skøn godkendes af amtslægen på den  

 syges hjemsted, i København af stadslægen.
 Stk. 3. Ved en persons nærmeste forstås de, hvem forsorgen for personen  

 retlig eller faktisk påhviler, såsom indehaver af forældremyndighed, værge,  

 lavværge, ægtefælle, myndige børn, forældre, andre nære slægtninge eller de,  

 hos hvem personen har til huse, eller hvem det ifølge de foreliggende  

 omstændigheder påhviler at drage omsorg for personen.
 Stk. 4. Bestemmelsen i lov nr. 181 af 20. maj 1933 om offentlig forsorg §  

 252, stk. 1, forbliver ved magt, således at de nærmeste forstås som foran i  

 stk. 3 angivet.
 Stk. 5. For så vidt ikke andre drager omsorg for den syge, påhviler det  

 politiet at træde til.
§ 3. Indlæggelse til behandling af sindssyge kan kun ske på grundlag af en  

 lægeerklæring, som hviler på en inden for de sidste fire uger før  

 indlæggelsen foretagen undersøgelse.
Bortset fra de tilfælde, hvor den  

 pågældende indlægges i henhold til sin egen begæring, skal lægeerklæringen  

 være udstedt af en læge, der ikke er ansat ved sindssygehospitalet eller  

 helbredelsesanstalten.
I særlig påtrængende tilfælde kan indlæggelse dog  

 finde sted, uden at lægeerklæring foreligger, men sådan erklæring skal da så  

 vidt muligt fremskaffes i løbet af tre dage efter indlæggelsen.
 § 4. Vedkommende overlæge træffer afgørelse om, hvorvidt betingelserne for  

 indlæggelse er opfyldt, og hvorvidt patienten bør modtages til behandling for  

 sin sygdom.
§ 5. I de i § 2, stk. 2, jf. stk. 4, omhandlede tilfælde påhviler det  

 politiet på begæring af de i § 2, stk. 3 og 4, nævnte personer eller  

 myndigheder at yde bistand til indlæggelsens iværksættelse, når de for  

 indlæggelsen fastsatte betingelser er opfyldt.
Nærmere regler om politiets  

 medvirken til indlæggelsen gives af justitsministeren.
 Stk. 2. Sindssyge, som ved politiets foranstaltning begæres indlagt som  

 farlige for sig selv eller for andre, skal straks modtages på statens eller  

 kommunens sindssygehospitaler.
§ 6. I de tilfælde, hvor en sindssyg er tvangsindlagt ved politiets  

 bistand, påhviler det politiet straks ved indlæggelsen at give skifteretten  

 på den sindssyges hjemsted meddelelse herom for at der kan blive beskikket  

 ham en dertil egnet og villig tilsynsværge, om muligt en person af hans  

 nærmeste pårørende, dog ikke den, der har foranlediget ham tvangsindlagt;  

 hvor forholdene ikke taler derimod, bør endvidere den sindssyges eget ønske  

 tages i betragtning ved beskikkelsen.
Tilsynsværgen skal holde sig  

 underrettet om den sindssyges tilstand og drage omsorg for, at opholdet i  

 hospitalet eller helbredelsesanstalten ikke udstrækkes længere end  

 nødvendigt.
Den sindssyge har ret til at afsende lukkede breve til  

 tilsynsværgen.
 Stk. 2. I andre tilfælde af behandling på hospital eller anstalt end de i  

 stk. 1 nævnte påhviler det på tilsvarende måde den behandlende læge at  

 foranledige en tilsynsværge beskikket, hvis den sindssyge selv fremsætter  

 ønske derom.
 § 7. Er en patient helbredet, skal den behandlende læge udskrive ham  

 eller, hvis han er indlagt ifølge dom eller i henhold til § 10, stk. 1,  

 snarest gøre indstilling til vedkommende ret eller myndighed om hans  

 udskrivning.
 § 8. Når den behandlende læge skønner, at udskrivning er uforsvarlig,  

 enten fordi patienten er farlig for sig selv eller for andre, eller fordi  

 udskrivning væsentlig vil forringe udsigterne for patientens helbredelse,  

 skal udskrivning nægtes.
 Stk. 2. Uden for de i stk. 1 nævnte tilfælde må den behandlende læge ikke  

 nægte at efterkomme en anmodning om udskrivning, medmindre den må antages at  

 ville medføre væsentlige ulemper for patienten selv, og justitsministeren  

 tiltræder nægtelsen.
 § 9. Udskrivning kan begæres af patienten selv eller af følgende personer:  

 Indehaver af forældremyndighed, værge, lavværge, tilsynsværge, ægtefælle,  

 myndige børn, forældre eller andre nære slægtninge.
 Stk. 2. For så vidt en sådan begæring afslås, skal den behandlende læge på  

 forlangende af den, der har fremsat begæring om udskrivning, forelægge sagen  

 for justitsministeren, der inden 1 måned afgør, om udskrivning skal finde  

 sted.
Stk. 3. Når justitsministeren har bestemt, at udskrivning skal nægtes,  

 skal der gives den, der har begæret udskrivning, meddelelse derom.
Samtidig  

 skal vedkommende gøres bekendt med, at spørgsmålet om lovligheden af  

 tilbageholdelsen kan forelægges retten i overensstemmelse med retsplejelovens  

 kap. 43 a.
Stk. 4. Er en fremsat begæring afslået af justitsministeren, kan spørgsmål  

 om udskrivning ikke med virkning efter denne paragraf rejses, forinden der er  

 forløbet fire måneder efter justitsministerens afgørelse.
Forelægges  

 spørgsmålet om tilbageholdelsens lovlighed retten, regnes den nævnte frist  

 fra rettens afgørelse.
§ 10. Over for sindssyge personer, hvis sygdom ifølge lægeerklæring rummer  

 fare for retssikkerheden, skal overøvrigheden, for så vidt det skønnes  

 fornødent, træffe passende sikkerhedsforanstaltninger, eventuelt ved  

 anbringelse på dertil bestemt hospital eller anstalt.
Sådanne sindssyge skal  

 snarest muligt modtages på statens eller kommunens sindssygehospitaler.
 Stk. 2. Foranstaltninger, der er truffet i henhold til foranstående  

 bestemmelse, kan kun ophæves eller forandres af vedkommende overøvrighed.
 Stk. 3. Spørgsmålet om anbringelsens eller tilbageholdelsens lovlighed kan  

 dog af den pågældende selv eller af den, der handler på hans vegne, jf. § 9,  

 stk. 1, kræves forelagt retten til afgørelse i overensstemmelse med  

 retsplejelovens kapitel 43 a.
 § 11. Det har sit forblivende ved de hidtil gældende regler om indlæggelse  

 af sindssyge personer i henhold til dom og om indlæggelse til observation  

 ifølge retskendelse.
 § 12. De i §§ 2-11 indeholdte regler finder tilsvarende anvendelse på  

 behandlingen af sjælelig abnorme epileptikere på statsanerkendte anstalter,  

 således at indlæggelse og tilbageholdelse af sådanne personer mod deres vilje  

 kun må finde sted på de nævnte anstalter.
 § 13. Denne lov træder i kraft den 1. juli 1938.
 § 14. Fra dennes lovs ikrafttræden ophæves, for så vidt angår sindssyge og  

 epileptikere, Christian den Femtes Danske Lov 1ste bog, 19de kap., art. 7,  

 for Færøernes vedkommende samme konges Norske Lov 1ste bog, 17de kap., art.  

 7.
Efter 2. behandling den 16. maj 1989 Kapitel 1 Lovens område m.v.
 § 1. Frihedsberøvelse og anvendelse af anden tvang i forbindelse med  

 indlæggelse, ophold og behandling på psykiatrisk afdeling må kun finde sted  

 efter reglerne i denne lov.
 Stk. 2. Ved tvang forstås i denne lov anvendelse af foranstaltninger, som  

 patienten modsætter sig.
Kapitel 2 Almindelige bestemmelser § 2. Med henblik på i videst muligt omfang at forebygge anvendelse af  

 tvang skal sygehusmyndigheden tilbyde sygehusophold, behandling og pleje, som  

 svarer til god sygehusstandard.
 § 3. Indlæggelse, ophold og behandling på psykiatrisk afdeling skal så  

 vidt muligt finde sted med patientens samtykke.
 Stk. 2. Lægen skal vejlede patienten om formålet med indlæggelsen,  

 opholdet og behandlingen samt om udsigterne til en bedring af  

 helbredstilstanden.
 Stk. 3. Overlægen skal opstille en behandlingsplan for enhver, der  

 indlægges på psykiatrisk afdeling, vejlede patienten om planens indhold samt  

 til stadighed søge at opnå patientens samtykke til dens gennemførelse.
§ 4. Tvang må ikke benyttes, før der er gjort, hvad der er muligt, for at  

 opnå patientens frivillige medvirken.
Når forholdene tillader det, skal  

 patienten have en passende betænkningstid.
Stk. 2. Anvendelsen af tvang skal stå i rimeligt forhold til det, som  

 søges opnået herved.
Er mindre indgribende foranstaltninger tilstrækkelige,  

 skal disse anvendes.
 Stk. 3. Tvang skal udøves så skånsomt som muligt og med størst mulig  

 hensyntagen til patienten, således at der ikke forvoldes unødig krænkelse  

 eller ulempe.
 Stk. 4. Tvang må ikke anvendes i videre omfang, end hvad der er nødvendigt  

 for at opnå det tilsigtede formål.
Kapitel 3 Frihedsberøvelse § 5. Tvangsindlæggelse, jf. §§ 6-9, eller tvangstilbageholdelse, jf. § 10,  

 må kun finde sted, såfremt patienten er sindssyg eller befinder sig i en  

 tilstand, der ganske må ligestilles hermed, og det vil være uforsvarligt ikke  

 at frihedsberøve den pågældende med henblik på behandling, fordi:
1) udsigten til helbredelse eller en betydelig og afgørende bedring af  

 tilstanden ellers vil blive væsentlig forringet eller 2) den pågældende frembyder en nærliggende og væsentlig fare for sig selv  

 eller andre.
Tvangsindlæggelse § 6. Søger en person, der må antages at være sindssyg, ikke selv fornøden  

 behandling, har de nærmeste pligt til at tilkalde en læge.
Hvis de nærmeste  

 ikke tilkalder en læge, påhviler det politiet at gøre dette.
Stk. 2. På grundlag af sin undersøgelse og de modtagne oplysninger skønner  

 lægen, om indlæggelse på psykiatrisk afdeling er nødvendig.
Modsætter  

 patienten sig sådan indlæggelse, afgør lægen, om tvangsindlæggelse er  

 påkrævet.
 Stk. 3. Tvangsindlæggelse skal ske, når betingelserne i § 5 er opfyldt.  

 Lægen udfærdiger en erklæring herom, jf. § 7, stk. 2.
 § 7. Politiet træffer bestemmelse om tvangsindlæggelsens iværksættelse og  

 yder bistand hertil.
Stk. 2. Tvangsindlæggelse må kun gennemføres på grundlag af en  

 lægeerklæring, som hviler på lægens egen undersøgelse foretaget med henblik  

 på indlæggelsen.
Erklæringen må ikke være udstedt af en læge, der er ansat på  

 det psykiatriske sygehus eller den psykiatriske afdeling, hvor  

 tvangsindlæggelse skal finde sted.
Erklæringen må endvidere ikke være udstedt  

 af en læge, der er inhabil.
Inhabilitet foreligger i samme tilfælde som nævnt  

 i forvaltningslovens § 3.
 Stk. 3. Ved tvangsindlæggelse efter § 5, nr. 2, skal lægens undersøgelse  

 være foretaget inden for det seneste døgn og ved tvangsindlæggelse efter § 5,  

 nr. 1, inden for de seneste 7 dage forud for indlæggelsen.
§ 8. Den indlæggende læge skal så vidt muligt være til stede, indtil  

 politiet forlader stedet sammen med den, der skal tvangsindlægges.
Ved  

 tvangsindlæggelse efter § 5, nr. 1, underretter politiet lægen om tidspunktet  

 for gennemførelse af tvangsindlæggelsen.
§ 9. Sker tvangsindlæggelse efter § 5, nr. 2, skal patienten straks  

 modtages.
Sker tvangsindlæggelse efter § 5, nr. 1, skal patienten modtages  

 snarest muligt inden for den frist på 7 dage, som er nævnt i § 7, stk. 3.
 Stk. 2. Overlægen træffer afgørelse om, hvorvidt betingelserne for  

 indlæggelse er opfyldt.
 Stk. 3. Justitsministeren fastsætter nærmere regler om fremgangsmåden ved  

 gennemførelse af tvangsindlæggelser, herunder om politiets medvirken hertil.
Tvangstilbageholdelse § 10. Tvangstilbageholdelse af en person, der er indlagt på psykiatrisk  

 afdeling, skal ske, hvis overlægen finder, at betingelserne i § 5 er opfyldt.
 Stk. 2. Overførelse af en patient, der er indlagt på psykiatrisk afdeling,  

 til lukket psykiatrisk afdeling behandles efter reglerne om  

 tvangstilbageholdelse, såfremt patienten modsætter sig overførelsen.
Stk. 3. Fremsættes anmodning om udskrivning, skal overlægen snarest muligt  

 og senest inden 24 timer meddele patienten, om denne kan udskrives, eller om  

 tvangstilbageholdelse skal ske.
Fremsættes anmodning om udskrivning inden for  

 det første døgn efter, at tvangsindlæggelse har fundet sted, skal overlægens  

 beslutning meddeles senest inden 48 timer regnet fra tvangsindlæggelsen.
Er  

 begæringen fremsat af patientrådgiveren, jf. §§ 24-29, underrettes tillige  

 denne.
§ 11. Når betingelserne i § 5 ikke længere er til stede, skal  

 frihedsberøvelsen straks bringes til ophør.
Patienten og patientrådgiveren  

 underrettes straks herom.
Kapitel 4 Tvangsbehandling § 12. Tvangsbehandling må kun anvendes over for personer, der opfylder  

 betingelserne for tvangstilbageholdelse, jf. § 10.
 Stk. 2. Ved tvangsmedicinering skal der anvendes afprøvede lægemidler i  

 sædvanlig dosering og med færrest mulige bivirkninger.
Stk. 3. Afgørelse om tvangsbehandling træffes af overlægen.
Denne træffer  

 samtidig bestemmelse om, i hvilket omfang der om fornødent kan anvendes magt  

 til behandlingens gennemførelse.
 Stk. 4. Sundhedsministeren fastsætter nærmere regler om tvangsbehandling  

 efter denne bestemmelse.
 § 13. En person, som opfylder betingelserne for tvangstilbageholdelse, og  

 som modsætter sig behandling af en legemlig lidelse, kan undergives  

 tvangsbehandling af denne lidelse, såfremt lidelsen udsætter patientens liv  

 eller helbred for væsentlig fare.
Stk. 2. Beslutning om tvangsbehandling som nævnt i stk. 1 træffes af  

 vedkommende psykiatriske overlæge og overlægen på den pågældende somatiske  

 afdeling i fællesskab.
Behandling kan om fornødent ske på somatisk afdeling.
 Stk. 3. Sundhedsministeren fastsætter nærmere regler om tvangsbehandling  

 efter denne bestemmelse.
Kapitel 5 Fiksering m.v.
Tvangsfiksering § 14. Som midler til tvangsfiksering må alene anvendes bælte, hånd- og  

 fodremme samt handsker.
 Stk. 2. Tvangsfiksering må kun anvendes, i det omfang det er nødvendigt  

 for at afværge, at en patient:
1) udsætter sig selv eller andre for nærliggende fare for at lide skade på  

 legeme eller helbred, 2) forfølger eller på anden lignende måde groft forulemper medpatienter  

 eller 3) øver hærværk af ikke ubetydeligt omfang.
 § 15. Beslutning om tvangsfiksering træffes af en læge, efter at denne har  

 tilset patienten.
 Stk. 2. Beslutning om, at der foruden bælte skal anvendes hånd- eller  

 fodremme, skal dog træffes af overlægen.
Stk. 3. Ville det i et tilfælde som nævnt i § 14, stk. 2, nr. 1, af hensyn  

 til patientens egen eller andres sikkerhed være uforsvarligt at afvente  

 lægens tilsyn, kan sygeplejepersonalet på egen hånd beslutte at fiksere den  

 pågældende med bælte.
Lægen skal da straks tilkaldes og træffe afgørelse  

 vedrørende anvendelsen af tvangsfiksering med bælte.
 § 16. En patient, der er tvangsfikseret med bælte, skal have fast vagt.
Anvendelse af fysisk magt § 17. En person, der er indlagt på psykiatrisk afdeling, kan fastholdes og  

 om fornødent med magt føres til et andet opholdssted på sygehuset, såfremt  

 betingelserne i § 14, stk. 2, er opfyldt.
Over for personer, der er  

 frihedsberøvet efter reglerne i kapitel 3, kan der anvendes den magt, der er  

 nødvendig for at sikre deres fortsatte tilstedeværelse på afdelingen.
 Stk. 2. Er det af afgørende betydning for bedring af en meget urolig  

 patients tilstand, kan lægen bestemme, at patienten om fornødent med magt  

 skal have et beroligende middel.
Beskyttelsesfiksering § 18. Ved beskyttelsesfiksering forstås anvendelse af ethvert middel, der  

 benyttes for at hindre, at en patient utilsigtet udsætter sig selv for  

 væsentlig fare.
 Stk. 2. Beskyttelsesfiksering må kun benyttes, efter at en læge har tilset  

 patienten og truffet nærmere bestemmelse om anvendelse af et bestemt  

 beskyttelsesmiddel.
Bemyndigelsesbestemmelse § 19. Sundhedsministeren fastsætter nærmere regler om tvangsfiksering, om  

 anvendelse af fysisk magt samt om beskyttelsesfiksering.
Kapitel 6 Tvangsprotokol og obligatorisk efterprøvelse § 20. Oplysning om enhver anvendelse af tvang, jf. §§ 5-10 og 12-17, og  

 enhver ordination i henhold til § 18 skal tilføres afdelingens tvangsprotokol  

 med angivelse af indgrebets nærmere indhold og begrundelse.
 Stk. 2. Sundhedsministeren fastsætter nærmere regler om tvangsprotokoller  

 samt om registrering og indberetning af tvang til sygehusmyndigheden og  

 Sundhedsstyrelsen.
 § 21. Det påhviler til stadighed overlægen at påse, at frihedsberøvelse,  

 tvangsbehandling, tvangsfiksering, fysisk magt og beskyttelsesfiksering ikke  

 anvendes i videre omfang end nødvendigt.
Stk. 2. Resultatet af den efterprøvelse af frihedsberøvelse, som er nævnt  

 i stk. 1, skal tilføres tvangsprotokollen henholdsvis 3, 10, 20 og 30 dage,  

 efter at frihedsberøvelsen blev iværksat, og herefter mindst hver 4. uge, så  

 længe frihedsberøvelsen opretholdes.
Patientrådgiveren og efter begæring  

 tillige patienten underrettes om beslutning om opretholdt  

 tvangstilbageholdelse.
 Stk. 3. Der skal foretages fornyet lægelig vurdering af spørgsmålet om  

 fortsat anvendelse af beskyttelsesfiksering så ofte, som forholdene tilsiger  

 det, dog mindst 3, 10, 20 og 30 dage, efter at beslutning om anvendelse af  

 beskyttelsesfiksering blev truffet, og herefter mindst hver 4. uge, så længe  

 ordinationen opretholdes.
Kapitel 7 Særlige regler om psykokirurgiske indgreb og om forsøgsbehandling § 22. Ethvert psykokirurgisk indgreb kræver skriftligt samtykke fra  

 patienten.
 Stk. 2. Psykokirurgisk indgreb må endvidere kun foretages efter  

 forudgående godkendelse fra et lægeråd, der nedsættes af Sundhedsstyrelsen.
 Stk. 3. Er patienten ude af stand til at afgive gyldigt samtykke, kan  

 indgrebet kun gennemføres, såfremt patienten umyndiggøres i personlig  

 henseende og den beskikkede værge giver skriftligt samtykke.
 § 23. Patienter, der er frihedsberøvet efter denne lov, må ikke undergives  

 forsøgsbehandling.
 Stk. 2. Forsøgsbehandling må heller ikke gennemføres med tvang over for  

 frivilligt indlagte patienter.
Kapitel 8 Patientrådgivere og patientråd m.v.
§ 24. Der skal beskikkes en patientrådgiver for enhver, der  

 tvangsindlægges, tvangstilbageholdes eller undergives tvangsbehandling.
Der  

 skal endvidere efter anmodning fra patienten beskikkes en patientrådgiver ved  

 fiksering m.v.
Stk. 2. Patientrådgiveren skal vejlede og rådgive patienten med hensyn til  

 alle forhold i forbindelse med indlæggelse, ophold og behandling på  

 psykiatrisk afdeling.
Patientrådgiveren skal endvidere bistå patienten med  

 iværksættelse og gennemførelse af eventuelle klager.
§ 25. Statsamtmanden antager efter ansøgning et antal patientrådgivere.
En  

 fortegnelse over disse fordeles mellem de enkelte psykiatriske afdelinger i  

 statsamtet.
Stk. 2. Beskikkelse sker i det enkelte tilfælde ved, at den vagthavende  

 sygeplejerske hurtigst muligt underretter patientrådgiveren om  

 tvangsindgrebet og beskikkelsen.
Patientrådgiverne beskikkes efter tur i den  

 rækkefølge, hvori de er optaget på fortegnelsen.
Stk. 3. Patienten skal have lejlighed til at udtale sig om den påtænkte  

 beskikkelse.
Fremsætter patienten anmodning om at få beskikket en anden  

 patientrådgiver, som er optaget på fortegnelsen, skal overlægen så vidt  

 muligt imødekomme en sådan anmodning.
Afgørelsen kan påklages til  

 statsamtmanden, der træffer den endelige administrative afgørelse.
Stk. 4. Fremsætter patienten anmodning om beskikkelse af en person, som  

 ikke er optaget på fortegnelsen, sker der foreløbig beskikkelse af den  

 person, der står for tur efter stk. 2. Statsamtmanden træffer bestemmelse om,  

 hvorvidt den af patienten foreslåede person kan beskikkes.
Patientens  

 anmodning skal imødekommes, medmindre dette er utilrådeligt.
§ 26. Patientrådgiveren skal snarest muligt efter beskikkelsen besøge  

 patienten og til stadighed holde sig i forbindelse med denne.
Første besøg  

 skal aflægges inden 24 timer efter beskikkelsen.
Besøg skal herefter finde  

 sted mindst een gang om ugen og i øvrigt efter behov.
 Stk. 2. Patientrådgiveren har ret til fri og uhindret personlig, skriftlig  

 og telefonisk forbindelse med patienten.
§ 27. Personalet på afdelingen skal give patientrådgiveren enhver  

 oplysning, som er nødvendig for, at denne kan varetage sit hverv på  

 forsvarlig måde.
En oplysning, som af lægelige grunde ikke gives til  

 patienten, må heller ikke gives til patientrådgiveren.
§ 28. Beskikkelsen som patientrådgiver bortfalder samtidig med, at  

 tvangsindgrebet bringes til ophør.
Patientrådgiveren bistår dog patienten i  

 forbindelse med klager, som allerede er iværksat, eller som samtidig  

 iværksættes.
 § 29. Justitsministeren fastsætter nærmere regler om antagelse og  

 beskikkelse af patientrådgivere, deres opgaver og nærmere beføjelser samt  

 honorar.
 § 30. På hvert enkelt psykiatrisk sygehus eller afdeling skal der oprettes  

 patientråd eller afholdes patientmøder efter regler, som fastsættes af  

 sundhedsministeren.
Kapitel 9 Underretning og klagevejledning m.v.
 § 31. Inden frihedsberøvelse iværksættes og anden tvang anvendes, skal  

 patienten underrettes om den påtænkte tvang, dens nærmere indhold, baggrund  

 og formål.
Stk. 2. Ved tvangsfiksering og anvendelse af fysisk magt, jf. §§ 14-17,  

 kan underretningen dog i særlig hastende tilfælde undlades.
Begrundelsen skal  

 i så fald gives efterfølgende.
 § 32. Ved enhver anvendelse af tvang skal patienten vejledes om adgangen  

 til at påklage indgrebet.
 Stk. 2. Klage over beslutning om anvendelse af tvang har ikke opsættende  

 virkning.
 Stk. 3. Klage over beslutning om tvangsbehandling, jf. kapitel 4, har dog  

 opsættende virkning, medmindre omgående gennemførelse af behandlingen er  

 nødvendig for ikke at udsætte patientens liv eller helbred for væsentlig  

 fare.
 § 33. Justitsministeren fastsætter nærmere bestemmelser om underretning og  

 klagevejledning.
Kapitel 10 Domstolsprøvelse og klageadgang Tvangsindlæggelse og tvangstilbageholdelse § 34. Sygehusmyndigheden skal efter anmodning fra patienten eller  

 patientrådgiveren indbringe afgørelser vedrørende tvangsindlæggelse og  

 tvangstilbageholdelse for retten efter reglerne i retsplejelovens kapitel 43  

 a.
 Stk. 2. Godkender retten, at patienten tvangstilbageholdes, kan  

 spørgsmålet om udskrivning først på ny begæres prøvet efter stk. 1, når der  

 er forløbet 2 måneder efter rettens afgørelse.
 Tvangsbehandling og fiksering m.v.
§ 35. Der oprettes i hvert statsamt samt i Københavns Kommune et  

 patientklagenævn bestående af vedkommende statsamtmand som formand samt to  

 medlemmer.
Medlemmerne beskikkes af justitsministeren efter indhentet  

 udtalelse fra henholdsvis Den Almindelige Danske Lægeforening og De  

 Samvirkende Invalideorganisationer.
Justitsministeren beskikker endvidere  

 stedfortrædere for medlemmerne.
Beskikkelserne gælder for en periode på 4 år.  

 Genbeskikkelse kan finde sted.
 § 36. Sygehusmyndigheden skal efter anmodning fra patienten eller  

 patientrådgiveren indbringe klager over tvangsbehandling, tvangsfiksering,  

 anvendelse af fysisk magt og beskyttelsesfiksering for patientklagenævnet.
§ 37. Når en sag som nævnt i § 36 indbringes for patientklagenævnet, skal  

 sygehusmyndigheden fremsende sagens akter, herunder en udskrift af  

 tvangsprotokollen samt en erklæring fra overlægen.
Nævnet drager i øvrigt  

 selv omsorg for sagens oplysning og træffer bestemmelse om tilvejebringelse  

 af eventuelle yderligere erklæringer m.v., ligesom nævnet kan aflægge besøg  

 på vedkommende psykiatriske afdeling.
Stk. 2. Patienten og patientrådgiveren har ret til mundtligt at forelægge  

 sagen for nævnet.
I særlige tilfælde, hvor hensynet til patientens helbred  

 eller til sagens behandling i nævnet afgørende taler herfor, kan nævnet  

 bestemme, at patienten helt eller delvis skal være udelukket fra at deltage i  

 forhandlingerne.
Stk. 3. Patientklagenævnet skal træffe afgørelse snarest muligt.
Er  

 afgørelse ikke truffet inden 14 dage efter klagens modtagelse, skal nævnet  

 underrette patienten og patientrådgiveren om grunden hertil samt om, hvornår  

 afgørelse kan forventes at foreligge.
 Stk. 4. Justitsministeriet fastsætter en forretningsorden for  

 patientklagenævnet.
 § 38. Patientklagenævnets afgørelse kan påklages til Sundhedsvæsenets  

 Patientklagenævn.
 Stk. 2. Om sagernes behandling ved Sundhedsvæsenets Patientklagenævn  

 gælder reglerne i kapitel 3 i lov om sundhedsvæsenets centralstyrelse m.v.
 § 39. Statsamtet varetager patientklagenævnets sekretariatsopgaver og  

 afholder udgifterne ved nævnets virksomhed, herunder vederlag til nævnets  

 medlemmer.
Kapitel 11 Særlige regler om anbringelse af ekstraordinært farlige personer § 40. I ganske særlige tilfælde, hvor mindre indgribende foranstaltninger  

 ikke er tilstrækkelige, kan justitsministeren bestemme, at en person, der er  

 sindssyg, og som vedvarende udsætter andres liv eller legeme for alvorlig og  

 overhængende fare, skal anbringes i sikringsanstalten, som er knyttet til  

 amtshospitalet i Nykøbing Sjælland.
 Stk. 2. Justitsministeren skal inden 5 søgnedage efter, at der er truffet  

 afgørelse efter stk. 1, indbringe sagen for retten til prøvelse efter  

 reglerne i retsplejelovens kapitel 43 a.
 Stk. 3. Bortset fra §§ 5-11, § 21, stk. 2, og § 34 finder bestemmelserne i  

 denne lov tilsvarende anvendelse på personer, der anbringes i  

 sikringsanstalten efter stk. 1, jf. dog stk. 4.
 Stk. 4. Patientrådgiver beskikkes alene i tilfælde, hvor den pågældende  

 ikke i forvejen har en sådan eller en bistandsværge efter straffelovens § 71.
§ 41. Anbringelse efter § 40, stk. 1, kan administrativt kun ophæves af  

 justitsministeren.
Begæring om ophævelse kan fremsættes af overlægen,  

 patienten, patientrådgiveren eller bistandsværgen.
Begæring fra patienten,  

 patientrådgiveren eller bistandsværgen kan tidligst fremsættes, når der er  

 forløbet 2 måneder efter rettens afgørelse, jf. § 40, stk. 2. Afslag på  

 ophævelse forelægges på begæring for retten til prøvelse efter reglerne i  

 retsplejelovens kapitel 43 a.
Stk. 2. Er en begæring fra patienten, patientrådgiveren eller  

 bistandsværgen om ophævelse af anbringelsen blevet afslået af  

 justitsministeren, kan spørgsmålet først på ny rejses, når der er forløbet 2  

 måneder efter justitsministerens afgørelse.
Har justitsministerens afslag  

 været forelagt for retten, regnes den nævnte frist fra rettens afgørelse.
Kapitel 12 Patienter indlagt i henhold til strafferetlig afgørelse § 42. Justitsministeren fastsætter regler om, i hvilket omfang reglerne i  

 denne lov finder tilsvarende anvendelse på personer, der opholder sig på  

 psykiatrisk afdeling i henhold til en retsafgørelse, som er truffet i  

 strafferetsplejens former.
Kapitel 13 Ikrafttrædelses- og overgangsbestemmelser m.v.
 § 43. Loven træder i kraft den 1. oktober 1989 og gælder for alle  

 afgørelser og beslutninger, der træffes efter lovens ikrafttrædelse.
 Stk. 2. Samtidig ophæves lov nr. 118 af 13. april 1938 om sindssyge  

 personers hospitalsophold.
 § 44. I § 3 i lov nr. 123 af 29. april 1913 om opførelse af et  

 sindssygehospital og en dertil knyttet sikringsanstalt på Sjælland udgår  

 »i overensstemmelse med indhentet erklæring fra Sundhedsstyrelsen«.
 § 45. I lov om rettens pleje, jf. lovbekendtgørelse nr. 567 af 1.  

 september 1986, som ændret senest ved lov nr. 420 af 13. juli 1988, indsættes  

 i § 469, stk. 1 , som 2. pkt.:
»Sager om tvangsindlæggelse og tvangstilbageholdelse i henhold til  

 lov om frihedsberøvelse og anden tvang i psykiatrien forelægges dog, så længe  

 patienten ikke er udskrevet, for byretten på det sted, hvor vedkommende  

 psykiatriske sygehus eller afdeling er beliggende.« § 46. Loven gælder ikke for Færøerne og Grønland, men kan ved kongelig  

 anordning helt eller delvis sættes i kraft for disse landsdele med de  

 afvigelser, som de særlige færøske eller grønlandske forhold tilsiger.
