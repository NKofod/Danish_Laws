(Til samtlige kommunalbestyrelser og  

 amtsråd samt hovedstadsrådet) INDHOLDSFORTEGNELSE Almindelige bemærkninger om lovgrundlaget,  

 myndighederne og 1. Ved miljøministeriets bekendtgørelse nr. 150 af 20.  

 marts 1974 er lov nr. 372 af 13. juni 1973 om miljøbeskyttelse sat i kraft  

 med virkning fra den 1. oktober 1974. Samtidig ophæves bl.a. de tidligere for  

 de enkelte kommuner gældende sundhedsvedtægter.
Bestemmelserne vedrørende de  

 forhold, der hidtil har været reguleret gennem de lokale sundhedsvedtægter,  

 er nu optaget navnlig i miljøbeskyttelsesloven, i lov nr. 310 af 6. juni 1973  

 om levnedsmidler, i lov nr. 381 af 13. juni 1973 om embedslægeinstitutioner  

 m.v. og i regler udfærdiget i medfør af disse love.
 2. Samtidig med lovens ikrafttræden nedlægges  

 sundhedskommissionerne, og landvæsensretternes opgaver begrænses væsentligt.  

 De opgaver, som disse myndigheder hidtil har varetaget, henlægges i  

 væsentligt omfang til kommunalbestyrelserne og amtsrådene henholdsvis  

 hovedstadsrådet.
3. Miljøbeskyttelsesloven har karakter af en rammelov,  

 der fastslår en fælles målsætning for den fremtidige indsats mod forurening  

 og miljøforringelse.
Loven giver myndighederne mulighed for gennem konkrete  

 afgørelser eller ved fastsættelse af generelle regler at søge denne  

 målsætning opfyldt.
Lovens kapitel 5 om særligt forurenende virksomheder  

 indeholder de principielle bestemmelser om godkendelsesordningen for disse  

 virksomheder.
Godkendelsesordningens nærmere indhold og kompetencefordelingen  

 mellem myndighederne fastlægges i miljøministeriets bekendtgørelse nr. 176 af  

 29. marts 1974.
4. Godkendelsesordningen svarer i princippet på flere  

 punkter til den ordning, der hidtil har været fastlagt gennem bestemmelser,  

 der svarer til § 30 i normalsundhedsvedtægten.
Ved administrationen af  

 sundhedsvedtægternes bestemmelser om godkendelse af visse kategorier af  

 virksomheder har der dog ikke hidtil i tilstrækkeligt omfang været lagt vægt  

 på at fastlægge grænser for den enkelte virksomheds forurening.
Dette skyldes  

 bl.a., at bestemmelserne i sundhedsvedtægterne kun har givet nødtørftig  

 vejledning om, hvilke virksomheder der skulle godkendes.
Endvidere har der  

 ikke fra de centrale myndigheder foreligget vejledende bestemmelser om  

 grænser for eksempelvis vand-, støj- og luftforurening.
 Disse mangler er søgt afhjulpet på den ene side ved den liste over  

 godkendelsespligtige virksomheder, der er optaget som bilag til loven, og på  

 den anden side ved de af miljøstyrelsen udarbejdede, vejledende bestemmelser  

 for udledning af spildevand, for ekstern støj fra virksomheder, om  

 begrænsning af luftforurening fra virksomheder samt for indretning og drift  

 af kontrollerede lossepladser.
 Den nu fastlagte godkendelsesordning efter lovens kapitel 5 tilsigter, at  

 myndighederne så vidt muligt foretager en samlet stillingtagen til alle  

 forhold af betydning for bedømmelsen af en bestemt virksomheds forurening af  

 omgivelserne, herunder til virksomhedens spildevandsudledning, jfr. lovens  

 kapitel 4. Opmærksomheden henledes i denne forbindelse på reglerne i lovens §  

 1, stk. 3, hvorefter der ved bedømmelsen af omfanget og arten af  

 foranstaltninger til forebyggelse og imødegåelse af forurening på den ene  

 side skal lægges vægt på de ydre omgivelsers beskaffenhed og forureningens  

 virkninger på disse og på den anden side den samfundsmæssige nytte af den  

 pågældende virksomhed og omkostningerne ved beskyttelsesforanstaltningerne.
 Til brug for myndighedernes behandling af godkendelsessager agter  

 miljøstyrelsen i takt med udviklingen og indhøstningen af nye  

 forskningsresultater at udarbejde yderligere vejledende bestemmelser.  

 Miljøstyrelsen agter endvidere at holde myndighederne underrettet om  

 principielle afgørelser i konkrete sager m.v.
 Godkendelsespligtige virksomheder m.v.
1. Godkendelsespligten, der er fastsat i lovens § 35,  

 omfatter virksomheder, som anlægges eller påbegyndes efter 1. oktober 1974,  

 og bygningsmæssige eller driftsmæssige udvidelser eller ændringer efter 1.  

 oktober 1974 af virksomheder, såfremt udvidelsen eller ændringen indebærer  

 forøget forurening.
Reglerne om godkendelse af udvidelser eller ændringer,  

 som indebærer forøget forurening, finder anvendelse både for bestående  

 virksomheder og for virksomheder, der er godkendt efter lovens kapitel 5.
 I forbindelse med godkendelsespligten henledes opmærksomheden dog på  

 overgangsreglerne i bekendtgørelsens kapitel 9, jfr. kapitel 9 nedenfor.
Miljøbeskyttelseslovens ikrafttræden indebærer således ikke, at bestående  

 virksomheder af de kategorier, der er optaget i bilaget til loven, efter 1.  

 oktober 1974 skal søge godkendelse.
Efter lovens § 36 er der dog mulighed  

 for, at ministeren kan fastsætte regler om at bestående virksomheder inden en  

 nærmere angiven frist skal søge godkendelse, uanset at de ikke udvides eller  

 ændres.
Ved lovens § 37 er der endvidere åbnet mulighed for, at bestående  

 virksomheder, som måtte ønske det, kan søge om godkendelse.
 Reglernes anveldelsesområde.
2. Reglerne om godkendelse finder kun anvendelse på  

 virksomheder, som er knyttet til fast ejendom ved bygninger, faste anlæg  

 eller konstruktioner m.v.
Reglerne finder også direkte anvendelse på en  

 virksomheds interne transportanlæg, såsom trucks og transportbånd m.v., idet  

 der med henblik på fastsættelse af godkendelsens vilkår eksempelvis må tages  

 stilling til den samlede støjbelastning, som virksomheden kan påføre  

 omgivelserne.
Derimod kræver transport af stoffer med farlige egenskaber ikke i sig selv  

 godkendelse efter lovens kapitel 5, selv om denne transport sker fra en  

 godkendelsespligtig virksomhed, jfr. f.eks. listens pkt.
D 1 og D 6.
 Forudsætter driften af en virksomhed en intensiv transport af råstoffer  

 eller materialer til og fra virksomheden, som tilfældet f.eks. er ved driften  

 af vejmaterialefabrikker eller grusgrave, bør de ulemper, som transporten kan  

 påføre omgivelserne, indgå i de principielle overvejelser af, hvorvidt  

 virksomhedens etablering på et givet sted kan godkendes, jfr.  

 formålsbestemmelserne i lovens §§ 1 og 3.
 Bilaget til loven.
3. Listen over godkendelsespligtige virksomheder, der  

 er optaget som bilag til loven, er udarbejdet på baggrund af de erfaringer,  

 der i tidens løb er indhøstet hos de centrale myndigheder dels i forbindelse  

 med behandlingen af klager over sundhedskommissionsafgørelser og dels i  

 forbindelse med rådgivning af lokale myndigheder.
Da der uden tvivl i takt  

 med den tekniske udvikling vil være behov for at foretage ændringer i listen,  

 er det i lovens § 35, stk. 2, fastsat, at ministeren kan foretage ændringer i  

 bilaget til loven.
 Virksomhedernes spildevandsforhold er iøvrigt undergivet de regler, som er  

 indeholdt i eller fastsat i medfør af lovens kapitel 4.
 Udvidelser eller ændringer af virksomheder, der er godkendt efter lovens  

 kapitel 5.
 4. Det vil formentlig ikke i almindelighed være  

 forbundet med vanskeligheder at fastlægge anvendelsesområdet for reglen i  

 lovens § 35, stk. 1, 2. pkt., jfr. bekendtgørelsens § 2, stk. 1, nr. 2, om  

 godkendelse af bygningsmæssige eller driftsmæssige udvidelser eller  

 ændringer, som indebærer forøget forurening.
Såfremt der allerede ved godkendelsen efter lovens kapitel 5 er taget  

 stilling til fremtidige udvidelser eller ændringer af virksomheden og  

 vilkårene herfor, kan virksomheden naturligvis disponere i overensstemmelse  

 med godkendelsen.
Der henvises i denne forbindelse til kapitel 5, pkt. 2, i  

 dette cirkulære.
Bortset fra disse tilfælde gælder der kun en begrænset adgang for en efter  

 lovens kapitel 5 godkendt virksomhed til at foretage udvidelser eller  

 ændringer uden myndighedernes godkendelse.
Spørgsmålet om, hvorvidt en senere  

 udvidelse eller ændring af en godkendt virksomhed kan foretages uden  

 godkendelse, må ses i nøje sammenhæng med godkendelsens indhold.
Det forhold, at en godkendt virksomhed i forbindelse med en udvidelse  

 eller ændring på eget initiativ træffer forureningsbegrænsende  

 foranstaltninger, der skal sikre, at den aktuelle forurening ikke forøges,  

 bevirker ikke, at virksomheden fritages for at søge godkendelse.
Det  

 tilkommer den godkendende myndighed på baggrund af virksomhedens oplysninger  

 at tage stilling til om og i givet fald på hvilke vilkår, en udvidelse eller  

 ændring kan godkendes.
 Der må således fordres en godkendelse af enhver udvidelse eller ændring,  

 som nødvendiggør forureningsbegrænsede foranstaltninger.
Reglerne om godkendelse finder normalt anvendelse på driftsmæssige  

 udvidelser af en godkendt virksomhed.
En sådan udvidelse vil i langt de  

 fleste tilfælde indebære øget anvendelse af råvarer og hjælpestoffer, og en  

 heraf følgende mulighed for forøget forurening.
 Endvidere vil anvendelse af nye råvarer eller hjælpestoffer ofte  

 nødvendiggøre en godkendelse, idet en sådan ændring kan medføre forøget  

 forurening.
 Udvidelser eller ændringer af virksomheder, der ikke er godkendt efter  

 lovens kapitel 5.
 5. I princippet vil ovenstående retningslinier også  

 kunne bringes i anvendelse på udvidelser eller ændringer af bestående  

 virksomheder, der ikke er godkendt efter lovens kapitel 5.
 Grundlaget for en vurdering af, om udvidelser eller ændringer af sådanne  

 virksomheder kræver godkendelse, vil dog oftest være væsentligt anderledes  

 end i forbindelse med virksomheder, der er godkendt efter lovens kapitel 5,  

 alene af den grund, at der i de fleste tilfælde ikke for sådanne virksomheder  

 er fastlagt sådanne specifikke vilkår, som en godkendelsesbehandling efter  

 lovens kapitel 5 forudsætter.
 Ved behandlingen af sager, om godkendelse af udvidelser eller ændringer af  

 virksomheder, der ikke er godkendt efter lovens kapitel 5, må myndighederne  

 derfor ved sagens behandling være opmærksomme på den forurening, som  

 virksomheden allerede påfører omgivelserne.
 Myndighederne.
1. Hovedreglen i lovens § 39, stk. 1, jfr.  

 bekendtgørelsens § 4, stk. 1, er, at kommunalbestyrelsen træffer afgørelse om  

 godkendelse.
I lovens § 39, stk. 2, er der dog åbnet mulighed for, at  

 ministeren efter forhandling med de kommunale organisationer kan fastsætte  

 regler om, at visse kategorier af virksomheder skal godkendes af amtsrådet  

 eller af hovedstadsrådet.
I overensstemmelse hermed er det efter forhandling med de kommunale  

 organisationer fastsat, at amtsrådet skal godkende de virksomheder, der er  

 mærket med (a) på bilaget til bekendtgørelsen.
Denne almindelige regel om  

 godkendelseskompetencens fordeling finder også anvendelse på bestående  

 virksomheder, der søger om godkendelse, jfr. lovens § 37, og på udvidelser  

 eller ændringer af virksomheder, jfr. lovens § 35, stk. 1, 2. pkt.
 Amtsrådet skal endvidere godkende virksomheder, såfremt tilladelse til  

 særskilt udledning af andet spildevand end husspildevand er nødvendig efter §  

 29, stk. 2, i miljøministeriets bekendtgørelse nr. 174 af 29. marts 1974 om  

 behandling af sager om tilførsel af spildevand til vandløb, søer eller havet  

 m.v., eller såfremt en sådan tilladelse tidligere er meddelt.
 Inden for hovedstadsområdet er hovedstadsrådet tillagt kompetencen til at  

 træffe de afgørelser, som ellers træffes af amtsrådet.
 Endelig skal amtsrådet, som fastsat i lovens § 39, stk. 3, jfr.  

 bekendtgørelsens § 6, godkende virksomheder, der drives af en kommune.
 For en kommunes eller amtskommunes virksomheder i hovedstadsområdet  

 træffes afgørelse af hovedstadsrådet.
 Miljøstyrelsen skal godkende hovedstadsrådets virksomheder og en  

 amtskommunes virksomheder uden for hovedstadsområdet.
 Virksomheder som kan henføres til flere af listens kategorier.
 2. Som nævnt er det kommunalbestyrelsen, der som  

 hovedregel har godkendelseskompetencen, for så vidt angår de virksomheder,  

 som ikke er mærket med (a) på bekendtgørelsens bilag, mens amtsrådet  

 (hovedstadsrådet) har kompetencen, såfremt virksomhedskategorien er mærket  

 med (a) på bilaget.
Denne fordeling af godkendelseskompetencen vil imidlertid i praksis ikke  

 altid være entydig i forhold til enhver virksomhed.
I mange tilfælde kan en  

 virksomhed fremstille en flerhed af produkter eller foretage en flerhed af  

 processer i forbindelse med fremstillingen af et enkelt produkt.
En given  

 virksomhed kan derfor, for så vidt angår een produktion eller delproces,  

 henføres til een kategori af virksomheder.
For så vidt angår en anden  

 produktion eller delproces, kan den samme virksomhed henføres til en anden  

 kategori af virksomheder.
Et jernstøberi, der efter bekendtgørelsens regler skal godkendes af  

 amtsrådet (hovedstadsrådet) (listens pkt.
A 2), kan således i forbindelse med  

 fremstillingen af en færdigvare foretage en mindre sandblæsningsproces, som  

 isoleret set er undergivet kommunalbestyrelsens godkendelseskompetende  

 (listens pkt.
A 3). Såfremt en sådan delproces er et normalt led i en  

 virksomheds produktion, kræves ikke, at denne delproces separat skal  

 godkendes af en anden myndighed.
Vurderingen af, om en virksomhed skal henføres til den ene eller den anden  

 kategori, må ske på baggrund af en samlet bedømmelse af virksomhedens  

 karakter.
Som udgangspunkt må der lægges vægt på, hvilken kategori man  

 umiddelbart kan henføre en given virksomhed til.
Da det må tilstræbes, at en  

 ansøgning kun behandles af een myndighed, kan konkrete tvivlstilfælde om  

 afgrænsningen af godkendelseskompetencen forelægges miljøstyrelsen til  

 afgørelse, jfr. bekendtgørelsens § 5.
 Kompetencefordelingen mellem kommunalbestyrelser og amtsråd  

 (hovedstadsråd), såfremt virksomheden tillige søger tilladelse til udledning  

 af spildevand.
3. a) Ved reglen i bekendtgørelsens § 4, stk. 3, er  

 der foretaget en begrænsning i kommunalbestyrelsens godkendelseskompetence.  

 Af hensyn til amtsrådets (hovedstadsrådets) ansvar for tilstanden i  

 recipienterne er disse myndigheder efter miljøministeriets bekendtgørelse nr.  

 174 af 29. marts 1974 om behandling af sager om tilførsel af spildevand til  

 vandløb, søer eller havet m.v. tillagt kompetencen til at meddele tilladelse  

 til særskilt udledning af andet spildevand end husspildevand, såfremt  

 udledningen sker fra virksomheder, der er optaget i bilaget til  

 miljøbeskyttelsesloven.
Af administrative grunde er det derfor i § 4, stk. 3,  

 i bekendtgørelsen om godkendelse af særligt forurenende virksomheder m.v.  

 fastsat, at amtsrådet (hovedstadsrådet) i disse tilfælde træffer afgørelser  

 om virksomhedens godkendelse som helhed, således at der kan ske en samlet  

 vurdering af virksomhedens forureningsforhold.
 Såfremt en tilladelse til særskilt udledning af andet spildevand end  

 husspildevand er nødvendig i forbindelse med etablering, udvidelse eller  

 ændring af en virksomhed, træffes afgørelse om godkendelse herefter som  

 helhed af amtsrådet (hovedstadsrådet).
 Dette gælder tilsvarende for sådanne bestående virksomheder, der søger om  

 godkendelse, jfr. lovens § 37.
Amtsrådet (hovedstadsrådet) skal tillige godkende en senere udvidelse  

 eller ændring af de virksomheder, som tidligere i forbindelse med etablering,  

 udvidelse eller ændring er godkendt af amtsrådet (hovedstadsrådet) på grund  

 af en særskilt udledning af andet spildevand end husspildevand.
Dette gælder  

 uanset, om den aktuelle udvidelse eller ændring berører virksomhedens  

 spildevandsforhold.
 Virksomheder, som ikke er mærket med (a) på bekendtgørelsens bilag, men  

 som på grund af særskilt udledning af andet spildevand end husspildevand har  

 henhørt under amtsrådets (hovedstadsrådets) kompetence, overføres dog til  

 kommunalbestyrelsens godkendelseskompetence, såfremt virksomhedens spildevand  

 senere tilsluttes et offentligt spildevandsanlæg.
 Opmærksomheden henledes på, at kommunalbestyrelsen, for så vidt angår  

 bestående virksomheder, der ikke er mærket med (a) på bilaget til  

 bekendtgørelsen, og som ikke tidligere har været undergivet amtsrådets  

 (hovedstadsrådets) godkendelseskompetence i anledning af virksomhedens  

 spildevandsforhold, skal godkende udvidelser eller ændringer, der alene  

 berører virksomhedens luft- og støjforureningsforhold.
 Såfremt godkendelsesansøgningen vedrører en virksomhed, der er mærket med  

 (a) på bilaget til bekendtgørelsen, må kommunalbestyrelsen derfor tage  

 stilling til, om en sådan tilladelse kan meddeles og i bekræftende fald  

 vilkårene herfor.
 Kommunalbestyrelsens afgørelse af spørgsmålet om tilladelse til  

 tilslutning af virksomhedens spildevand til det offentlige anlæg meddeles  

 amtsrådet (hovedstadsrådet), således at afgørelsen kan indgå i amtsrådets  

 (hovedstadsrådets) behandling af godkendelsessagen, jfr. nedenfor under c).
 Om udformningen af godkendelsen henvises iøvrigt til dette cirkulæres  

 kapitel 5.
 Indsendelse af ansøgninger.
 4. Ansøgning om godkendelse skal altid indsendes til  

 kommunalbestyrelsen i den kommune, hvor virksomheden er eller agtes anlagt,  

 jfr. lovens § 40, stk. 2, og bekendtgørelsens § 3.
Vedrører ansøgningen en virksomhed, der skal godkendes af amtsrådet  

 (hovedstadsrådet), skal kommunalbestyrelsen snarest muligt videresende  

 ansøgningen med de i kommunen foreliggende oplysninger, der er af betydning  

 for amtsrådets (hovedstadsrådets) behandling af sagen.
Dette bør også gælde,  

 selv om en sådan ansøgning tillige indeholder en ansøgning om tilladelse til  

 tilslutning af spildevand til et offentligt spildevandsanlæg, jfr. ovenfor  

 pkt. 3 b). Kommunalbestyrelsens afgørelse om spildevandsspørgsmålet meddeles  

 herefter efterfølgende til amtsrådet (hovedstadsrådet).
 I forbindelse med spørgsmålet om de oplysninger, som kommunalbestyrelsen  

 bør medsende ved sagens videresendelse, henledes opmærksomheden på dette  

 cirkulæres kapitel 12 om anden lovgivning, jfr. navnlig pkt. 3-4.
Såfremt en ansøgning ønskes behandlet i et udvalgs- eller  

 kommunalbestyrelsesmøde, bør sagens videresendelse ikke af denne grund  

 forsinkes.
Medmindre et sådant møde er umiddelbart forestående, bør  

 ansøgningen videresendes til amtsrådet (hovedstadsrådet) med oplysning om, at  

 kommunalbestyrelsen senere vil fremkomme med en udtalelse.
 Ansøgningens indhold.
1. Som det fremgår af bilaget til bekendtgørelsen,  

 omfatter listen over godkendelsespligtige virksomheder såvel virksomheder med  

 et meget kompliceret procesforløb, som virksomheder med en ret enkel  

 arbejdsgang.
De oplysninger, der skal foreligge i forbindelse med en  

 ansøgning efter lovens § 35, vil således i omfang og karakter variere  

 betydeligt, afhængigt af, hvilken kategori af virksomhed der søges godkendt.
 Det er derfor i bekendtgørelsens § 9 anført, at en ansøgning om  

 godkendelse skal være skriftlig og ledsages af de oplysninger, der indeholdes  

 i denne paragrafs nr. 1-18, i det omfang, som er nødvendigt for den  

 godkendende myndigheds bedømmelse af virksomhedens forurening af  

 omgivelserne, dog med de afvigelser, som følger af det ansøgtes og den  

 enkelte virksomheds karakter.
 Såfremt omfanget og karakteren af de oplysninger, som en virksomhed  

 forelægger den godkendende myndighed, ikke måtte være tilfredsstillende til  

 behandlingen af godkendelsessagen, kan myndigheden pålægge virksomheden at  

 tilvejebringe yderligere oplysninger, jfr. lovens § 40.
 I en række tilfælde vil det formentligt være hensigtsmæssigt, om en  

 virksomhed, forinden der indgives ansøgning om godkendelse, tager kontakt med  

 den godkendende myndighed for eventuelt nærmere at få præciseret, hvilke  

 oplysninger, der vil være nødvendige for myndighedernes behandling af sagen.
 Ansøgning om udvidelse eller ændring af en virksomhed.
 2. En ansøgning om godkendelse af en bygningsmæssig  

 eller driftsmæssig udvidelse eller ændring, som indebærer forøget forurening,  

 jfr. ovenfor under kapitel 2, pkt. 4-5, vil i almindelighed kunne begrænses  

 til at indeholde de oplysninger, som er nødvendige for en bedømmelse af den  

 forurening, som udvidelsen eller ændringen vil påføre omgivelserne, og  

 ansøgningen må derfor indeholde oplysninger om arten og omfanget heraf samt  

 oplysninger om de forureningsbegrænsende foranstaltninger, som virksomheden  

 vil udføre.
 Vedrører ansøgningen en virksomhed, der ikke er godkendt efter loven, må  

 den godkendende myndighed være opmærksom på den forurening, som den bestående  

 virksomhed påfører omgivelserne.
 Oplysninger om virksomhedens spildevandsudledning.
 3. I bekendtgørelsens § 7 er det fastsat, at  

 tilladelse til virksomhedens spildevandsudledning behandles efter reglerne i  

 miljøministeriets bekendtgørelse nr. 174 af 29. marts 1974 om behandling af  

 sager om tilførsel af spildevand til vandløb, søer eller havet m.v.
Spildevandsbekendtgørelsens regler fastsætter som et almindeligt princip,  

 at den kompetente myndighed afgør, hvilke oplysninger der skal foreligge i  

 forbindelse med en ansøgning om tilladelse til spildevandsudledning.
I  

 kapitel 4, II, pkt.
D, i miljøministeriets cirkulære af 17. april 1974 om  

 spildevand er der givet retningslinier for karakteren af de oplysninger, som  

 i almindelighed skal foreligge i forbindelse med en ansøgning om tilladelse  

 til spildevandsudledning.
Oplysninger efter bekendtgørelsens § 9, pkt.
A-F (nr. 1-18).
4. Som nævnt under pkt. 1-2 ovenfor, indebærer  

 bekendtgørelsens § 9 ikke, at alle de oplysninger, som indeholdes i denne  

 paragrafs pkt.
A-F (nr. 1-18), skal foreligge ved enhver ansøgning.
 Oplysningerne i § 9 er opdelt i følgende hovedgrupper:
Ved denne opdeling i hovedgrupper er der ikke taget stilling til, hvilke  

 oplysninger der i der konkrete tilfælde skal tillægges størst vægt.
I  

 almindelighed vil oplysningerne under pkt.
E (nr. 13-16) være af væsentlig  

 betydning.
Det er ikke hensigten, at virksomhederne skal tilvejebringe stærkt  

 detaljerede oplysninger om virksomhedens indretning og drift,  

 produktionsprocesser, procesforløb, intern transport og oplagring af råvarer,  

 hjælpestoffer, færdigvarer eller restprodukter.
Dette udelukker imidlertid  

 ikke, at den godkendende myndighed i forbindelse med ansøgninger, der  

 vedrører godkendelse af en virksomhed med særligt risikobetonede processer  

 eller med udsendelse af særligt risikobetonede stoffer, kræver mere  

 detaljerede oplysninger til brug for ansøgningens bedømmelse.
5. Oplysningerne i bekendtgørelsens § 9, pkt.
A (nr.  

 1-2), må betragtes som nødvendige hjælpemidler for en vurdering af, hvilke  

 ulemper en virksomhed vil kunne påføre omgivelserne.
En plan i passende målestok, der viser virksomhedens beliggenhed i forhold  

 til omgivelserne, vil give oplysninger om virksomhedens placering i forhold  

 til bolig- og industribebyggelse og om adgangsforholdene til virksomheden  

 m.v.
Ejendommens matr.nr. og ejerlav bør så vidt muligt oplyses.
 Planen vil endvidere være nødvendig for en bedømmelse af virksomhedens  

 placering i relation til de gældende byplanmæssige dispositioner.  

 Opmærksomheden henledes i denne forbindelse på kapitel 12, pkt. 4, nedenfor  

 om byplanlovgivning og på §§ 61-62 i miljøbeskyttelsesloven om den fremtidige  

 miljøplanlægning.
Planen vil endelig kunne sammenholdes med oplysninger om de topografiske  

 forhold omkring virksomheden.
De fornødne oplysninger om de topografiske  

 forhold kan eksempelvis have betydning for vurderingen af, hvilke krav der  

 skal stilles til skorstenshøjde og for vurderingen af foranstaltninger til  

 begrænsning af støjudsendelse fra virksomheden.
 En oversigtsplan i passende målestok, der viser den samlede virksomheds  

 placering på ejendommen, kan give grundlag for en vurdering af oplysninger om  

 oplagring af råvarer, som kan give anledning til forurening, placering af  

 affald, muligheder for intern transport og for en vurdering af de  

 forskellige, genevoldende aktiviteters placering i forhold til omgivelserne.
De målestoksangivelser, der er anført i bekendtgørelsens § 9, nr. 1-2, må  

 anses for vejledende.
Den godkendende myndighed bør normalt ikke stille krav  

 om, at der udarbejdes specielle planer til brug for godkendelsessagens  

 behandling.
6. De i bekendtgørelsens § 9, pkt.
B (nr. 3), nævnte  

 oplysninger om de forventede tidspunkter for bygge- og anlægsarbejders  

 påbegyndelse og afslutning, samt for påbegyndelse af virksomhedens drift, kan  

 have betydning for den godkendende myndigheds bedømmelse af en ansøgnings  

 aktualitet.
Der vil formentlig i en række ansøgninger være et ønske om en samtidig  

 godkendelse af fremtidige udvidelser.
En virksomheds produktion vil ofte være  

 planlagt på en sådan måde, at den fulde udbygning af virksomheden først er  

 tilendebragt efter nogle år.
Virksomheden kan derfor have et behov for, at  

 godkendelsen omfatter den fuldt udbyggede virksomhed.
Den godkendende myndighed kan på den anden side have et rimeligt ønske om  

 ikke altid at skulle fastlægge de endelige vilkår for sådanne fremtidige  

 udvidelser på grundlag af vejledende bestemmelser, som måtte foreligge på  

 tidspunktet for ansøgningens behandling.
Det vil eksempelvis næppe være  

 rimeligt på grundlag af vejledende bestemmelser for begrænsning af  

 luftforurening fra virksomheder, der foreligger ved godkendelsessagens  

 behandling, at tage stilling til vilkårene for en udvidelse, som først skal  

 finde sted længere ude i fremtiden.
På samme måde kan det heller ikke være  

 rimeligt, at den godkendende myndighed skal tage stilling til ansøgninger,  

 som først ønskes udnyttet længere ude i fremtiden.
Der henvises iøvrigt til  

 kapitel 5, pkt. 2 og pkt. 4, nedenfor.
7. I bekendtgørelsens § 9, pkt.
C (nr. 4-9), omtales  

 en række oplysninger om virksomhedens indretning og drift.
Oplysningerne skal  

 angive, på hvilke steder i virksomheden der foregår særligt forurenende  

 aktiviteter, og eventuelt anvendelsesformålet for ubebyggede arealer.
 Sammenholdt med oplysningerne om forureningsbegrænsende foranstaltninger  

 og virksomhedens forurening og affald kan disse oplysninger danne et samlet  

 billede af virksomhedens påvirkning af omgivelserne.
For den i bekendtgørelsens § 9, nr. 4, nævnte plan (generalplanen) gælder  

 tilsvarende, som er anført for de i bekendtgørelsens § 9, nr. 1-2, nævnte  

 planer, at der i almindelighed ikke skal udarbejdes specielt materiale til  

 brug for godkendelsessagens behandling.
Den godkendende myndighed bør så vidt  

 muligt acceptere sådant tegningsmateriale m.v., som udarbejdes til brug for  

 f.eks. bygningsmyndighederne, arbejdstilsynet og brandmyndighederne.
Den i bekendtgørelsens § 9, nr. 6, omtalte skematiske fremstilling  

 (flow-sheet) af virksomhedens procesforløb er væsentlig som grundlag for  

 godkendelsessagens behandling.
Den godkendende myndighed får gennem en sådan  

 fremstilling et billede af, på hvilke steder i processen der kan ske  

 forurening af omgivelserne, og hvilke stoffer der udsendes ved de pågældende  

 processer, jfr. bekendtgørelsens § 9, nr. 13. De her nævnte oplysninger vil  

 kunne være et værdifuldt supplement til de i bekendtgørelsens § 9, pkt.
E  

 (nr. 13-16), nævnte oplysninger om virksomhedens forurening.
Såfremt det er muligt, kan ansøgeren anføre de oplysninger, der er omtalt  

 i bekendtgørelsens § 9, nr. 7, nr. 13 og nr. 17, på den skematiske  

 fremstilling.
Det vil under alle omstændigheder være hensigtsmæssigt, at  

 disse oplysninger let kan henføres til den skematiske fremstilling.
Den i bekendtgørelsens § 9, nr. 8, nævnte angivelse af tidspunkterne for  

 den normale, daglige driftstid, såvel for de enkelte særligt forurenende  

 anlæg og maskiner, som for virksomheden som helhed, vil være af særlig  

 betydning, når ansøgningen vedrører en virksomhed, der agtes drevet uden for  

 normal arbejdstid.
Specielt vil den godkendende myndigheds fastsættelse af  

 vilkår for maksimale støjgrænser afhænge af, om virksomheden alene er i drift  

 i dagtimerne på hverdage, eller om virksomheden skal producere i to- eller  

 treholdsdrift.
I overensstemmelse med miljøstyrelsens vejledende bestemmelser  

 for ekstern støj fra virksomheder må der eksempelvis stilles krav om en  

 lavere støjpåvirkning af boligområder i aften- og nattetimerne end i  

 dagtimerne.
De i bekendtgørelsens § 9, nr. 9, ønskede oplysninger om, hvorvidt  

 virksomhedens drift er af midlertidig karakter, kan i visse tilfælde være af  

 betydning for den godkendende myndigheds bedømmelse af en ansøgning.
I  

 almindelighed vil eksempelvis grusgravning i umiddelbar nærhed af  

 boligområder være miljømæssigt uforsvarlig.
En planlagt byggemodning af et  

 boligområde vil således kunne bevirke, at den godkendende myndighed ikke  

 ønsker at meddele godkendelse til etablering af grusgrave, som forventes at  

 kunne medføre ulemper for det planlagte boligkvarter.
På den anden side kan  

 grusgravning være af så midlertidig karakter, at den godkendende myndighed på  

 grundlag af de i bekendtgørelsens § 9, nr. 9, jfr. nr. 3, nævnte oplysninger  

 kan foretage en vurdering af, om der kan meddeles godkendelse til  

 grusgravning under forudsætning af, at denne er ophørt, før boligbebyggelsen  

 er opført.
Der henvises iøvrigt til kapitel 5, pkt. 4, i dette cirkulære.
8. I bekendtgørelsens § 9, pkt.
D (nr. 10-12), er  

 omtalt en række oplysninger om de forureningsbegrænsende foranstaltninger,  

 som den enkelte virksomhed påtænker at etablere.Disse oplysninger skal kunne  

 give den godkendende myndighed mulighed for - eventuelt med bistand fra  

 sagkyndige på det pågældende område - at bedømme, hvorvidt de  

 rensningsforanstaltninger m.v., som virksomheden agter at etablere, er af  

 rimeligt omfang og kapacitet.
Oplysningerne må således ses i sammenhæng med  

 de oplysninger, der er anført i bekendtgørelsens § 9, nr. 6 og nr. 13.
Ansøgningen bør endvidere indeholde oplysninger om, på hvilken måde  

 virksomheden vil kontrollere virkningsgraden og den uforstyrrede funktion af  

 rensningsforanstaltningerne m.v., herunder oplysninger om udarbejdede  

 driftsinstruktioner.
Der henvises i denne i forbindelse til kapitel 5, pkt.  

 3, nedenfor.
9. Bekendtgørelsens § 9, pkt.
E (nr. 13-16), omfatter  

 forskellige oplysninger om virksomhedens påvirkninger af omgivelserne.
Efter  

 bekendtgørelsens § 9, nr. 13, skal der gives oplysninger om sammensætningen  

 og mængden af udsendelser (emissioner) fra de enkelte processer eller  

 delprocesser, som er angivet på den generalplan, der er nævnt i  

 bekendtgørelsens § 9, nr. 6. Dette gælder, uanset om disse udsendelser  

 stammer direkte fra fabrikationen eller fra rensningsanordninger, såsom  

 filtre, cykloner, ventilatorer eller skorstene.
Oplysningerne efter bekendtgørelsens § 9, nr. 15, er sammen med  

 oplysningerne efter bekendtgørelsens § 9, nr. 10 og nr. 13, af væsentlig  

 betydning for vurderingen af en ansøgning.
Virksomheden må derfor i fornødent  

 omfang tilvejebringe beregninger af højden af skorstene under hensyntagen til  

 immissionen i området, jfr. miljøstyrelsens vejledende bestemmelser om  

 begrænsning af lufrforurening fra virksomheder.
 Såfremt en virksomhed påtænkes placeret i et område, som allerede er  

 stærkt udbygget med industri, kan det i ganske særlige tilfælde være  

 nødvendigt, at der i forbindelse med sagens behandling optages drøftelser  

 mellem den godkendende myndighed og virksomheden med henblik på, om der  

 eventuelt bør foretages nærmere undersøgelser af luftkvaliteten i det  

 pågældende område.
 Det er væsentligt, at beregninger foreligger i en sådan form og med  

 sådanne henvisninger til metoder m.v., at de kan efterprøves af den  

 godkendende myndighed.
På tilsvarende måde må ansøgningen angive det skønnede støjniveau, som  

 virksomheden vil påføre omgivelserne.
Et sådant niveau vil i reglen kunne  

 beregnes, når de oplysninger, der er nævnt i bekendtgørelsens § 9, nr. 11 og  

 nr. 14, foreligger.
Også her bør de vejledende bestemmelser, der foreligger  

 fra miljøstyrelsen, anvendes ved beregningerne.
 Hvis eventuelle nærliggende boligområder har en i støjmæssig henseende  

 udsat placering i forhold til det område, hvor en virksomhed ønskes  

 etableret, må virksomheden - eventuelt efter nærmere drøftelse med den  

 godkendende myndighed - tillige foretage de nødvendige beregninger af dens  

 bidrag til støjniveauet i de pågældende boligområder.
10. Oplysningerne i bekendtgørelsens § 9, pkt.
F (nr.  

 17-18), vedrører virksomhedens affald m.v.
Den godkendende myndighed må i  

 forbindelse med godkendelsen af en række virksomheder have nærmere  

 oplysninger om virksomhedens affald og restprodukter.
 Det må oplyses, om affaldet deponeres på virksomhedens egen grund eller på  

 egen losseplads, om der eventuelt sker afhændelse til andre virksomheder, der  

 kan videreforarbejde affaldsprodukterne, eller om affaldet bortføres til  

 destruktionsanstalter eller lignende virksomheder.
Det vil i en række tilfælde ikke være tilstrækkeligt, at virksomheden  

 anfører, at et affaldsprodukt bortkøres fra virksomheden eller placeres på en  

 losseplads.
Såfremt der er tale om afhændelse, må det udtrykkeligt angives,  

 hvortil affaldsprodukterne leveres.
Er der tale om deponering på losseplads -  

 eventuelt særligt indrettet, såkaldt kontrolleret losseplads - må det i  

 ansøgningen oplyses, hvilken losseplads der er tale om.
 Disse oplysninger om bortskaffelsesmåden giver sammen med oplysningerne om  

 mængden og sammensætningen af affaldet den godkendende myndighed et grundlag  

 for en vurdering af, om virksomhedens behandling af affaldet kan anses for  

 forsvarlig.
 Hvis affald eller restprodukter midlertidigt eller endeligt oplagres på  

 virksomhedens egen grund, må virksomheden redegøre for eventuelle  

 sikringsforanstaltninger til hindring af støvflugt, grundvandsforurening m.v.
 Myndighederne må i forbindelse med behandlingen af godkendelsessager have  

 opmærksomheden henledt på reglerne i bekendtgørelse nr. 455 af 17. oktober  

 1972 om bortskaffelse m.v. af olieaffald.
 Godkendelsens indhold.
1. Efter lovens § 41, jfr. bekendtgørelsens § 10, skal  

 godkendelsen indeholde angivelse af de omstændigheder, der er lagt til grund  

 ved godkendelsen, herunder placeringen af virksomheden på den faste ejendom,  

 og de foranstaltninger, som virksomheden har oplyst at ville udføre til  

 imødegåelse af forurening.
Endvidere skal der i godkendelsen anføres de  

 fastsatte vilkår med hensyn til virksomhedens etablering og drift.
Det er  

 endelig i lovens § 41 fastsat, at godkendelsen kan tidsbegrænses.
 Godkendelsens udformning m.v.
2. Den godkendende myndighed må ved udfærdigelsen af  

 godkendelsen være opmærksom på, at denne skal være så fuldstændig som mulig.  

 Godkendelsen bør angive de forudsætninger om virksomhedens placering og  

 forurening m.v., der har haft betydning for sagens behandling, og som er lagt  

 til grund ved afgørelsen, samt de vilkår, der er fastsat for virksomhedens  

 etablering og drift.
Dette er nødvendigt såvel af hensyn til den  

 øjeblikkelige forståelse af godkendelsens omfang, som for behandlingen af  

 senere opståede spørgsmål.
 Godkendelsen bør normalt indeholde de endelige vilkår for virksomhedens  

 etablering, henholdsvis udvidelse eller ændring, jfr. dog nedenfor under pkt.  

 4. Der må i givet fald fastsættes maksimale grænseværdier for virksomhedens  

 luft- og støjforurening, herunder vilkår for forureningens art og eksempelvis  

 vilkår om skorstenshøjde, samt vilkår for virksomhedens etablering og drift,  

 herunder med hensyn til forureningsbegrænsende foranstaltninger og den  

 kontrol hermed, som virksomheden skal foretage, jfr. nedenfor under pkt. 3.  

 Der må endelig fastsættes vilkår for virksomhedens behandling af affald og  

 restprodukter m.v.
Da der efter lovens § 35 kræves godkendelse til at foretage  

 bygningsmæssige eller driftsmæssige udvidelser eller ændringer, som indebærer  

 forøget forurening, vil det ofte være hensigtsmæssigt, at en godkendelse i  

 forbindelse med en virksomheds etablering søges udformet på en sådan måde, at  

 der inden for visse rammer åbnes mulighed for forudseelige  

 produktionsændringer eller- forøgelser, der kan foretages på det  

 produktionsanlæg, som ønskes godkendt.
Det er dog en forudsætning herfor, at  

 virksomheden kan forelægge sådanne oplysninger for planlagte  

 produktionsændringer eller- forøgelser, at den godkendende myndighed i givet  

 fald har mulighed for at fastlægge vilkårene i forbindelse med virksomhedens  

 etablering.
Der henvises i denne forbindelse til kapitel 4, pkt. 6.
 Vilkår for virksomhedens driftskontrol.
3. Det må anses for væsentligt, at godkendelsen nøje  

 præciserer vilkårene for den driftskontrol med forureningsbegrænsende  

 foranstaltninger m.v., som virksomheden skal foretage.
Driftskontrollen kan  

 omfatte prøveudtagning, analyser og målinger, og der kan i godkendelsen  

 fastsættes vilkår om, at der udarbejdes driftsinstruktioner m.v. for tilsyn  

 og kontrol med virksomhedens forureningsbegrænsende foranstaltninger og  

 vilkår for udformningen af disse driftsinstruktioner m.v.
Dette kan især have  

 betydning, når virksomhedens drift omfatter særligt risikobetonede processer.
Det bør endvidere i godkendelsen anføres, hvorledes resultaterne af den  

 driftskontrol, som virksomheden skal foretage, skal gøres tilgængelig for  

 tilsyns- og kontrolmyndighederne, og hvornår driftskontrollen skal udføres  

 første gang.
Det bør i almindelighed fastsættes, at driftskontrollen første  

 gang skal udføres umiddelbart efter, at virksomhedens drift er påbegyndt, og  

 at driftskontrollen hrefter udføres med et nærmere angivet interval.
 For så vidt angår myndighedernes tilsyn og kontrol henvises til kapitel 13  

 nedenfor.
 Tidsbegrænsede godkendelser.
4. Som nævnt ovenfor under pkt. 2 må godkendelsen som  

 hovedregel fastlægge de endelige vilkår for virksomhedens etablering og  

 drift.
Dette er en konsekvens af den retsbeskyttelse efter lovens § 44, stk.  

 4, som godkendelsen indebærer, og som begrænser adgangen til efterfølgende at  

 meddele påbud eller forbud til den pågældende virksomhed, jfr. nærmere  

 ordlyden af bestemmelsen i lovens § 44, stk. 4.
I enkelte tilfælde kan den godkendende myndighed dog anvende adgangen til  

 at tidsbegrænse en godkendelse.
Dette kan eksempelvis være tilfældet, hvis  

 der foreligger specielle årsager, som kan begrunde, at en virksomhed for et  

 kortere tidsrum opnår en godkendelse på lempelige vilkår.
Dette kan tænkes i  

 tilfælde, hvor virksomheden - eksempelvis en grusgrav - agtes placeret i  

 nærheden af et område, som er udlagt til boligbebyggelse, men hvor boligerne  

 endnu ikke er opført.
I andre tilfælde kan enkelte af godkendelsens vilkår tidsbegrænses.
Dette  

 kan eksempelvis være tilfældet, hvis der ikke er tvivl om virksomhedens  

 hensigtsmæssige placering, men hvor fastlæggelsen af de endelige vilkår for  

 forureningens art om omfang kan give anledning til tvivl.
I sådanne tilfælde  

 kan der være behov for først at fastlægge visse af vilkårene, når  

 virksomheden har været i drift i en nærmere angiven periode.
 Frist for godkendelsens udnyttelse.
5. Der er ikke i loven fastsat en almindelig regel om,  

 at en godkendelse skal være udnyttet inden en vis frist.
Den godkendende  

 myndighed kan dog ikke i al fremtid være bundet af godkendelser, som ikke  

 udnyttes inden for en rimelig frist.
Det er derfor i bekendrgørelsens § 10,  

 stk. 3, fastsat, at der i godkendelsen kan fastsættes vilkår for påbegyndelse  

 af virksomhedens drift.
Den godkendende myndighed kan i det konkrete tilfælde  

 på grundlag af oplysninger efter bekendtgørelsens § 9, nr. 3, foretage en  

 vurdering af, hvilken frist det vil være rimeligt at fastsætte for  

 godkendelsens udnyttelse.
 Tavshedspligt.
 6. Efter § 85 i miljøbeskyttelsesloven er myndigheder  

 og personer, der udøver opgaver efter loven, under ansvar efter borgerlig  

 straffelovs § 152 og § 264 b forpligtet til over for alle uvedkommende at  

 hemmeligholde, hvad de gennem deres arbejde bliver vidende om.
 Den godkendende myndighed bør ved sin sagsbehandling være opmærksom på  

 denne bestemmelse, ligesom det ved udformningen af den endelige afgørelse i  

 godkendelsessagen bør tilstræbes, at der ikke meddeles oplysninger, som kan  

 krænke denne tavshedspligt.
 Tavshedspligten kan indebære, at underretningen om afgørelsen til  

 privatpersoner m.v. udformes på en anden måde end den underretning om  

 afgørelsen, som udformes til virksomheden, embedslægeinstitutionen og andre  

 interesserede myndigheder.
 Med hensyn til bestemmelsens betydning for adgangen til at meddele  

 oplyninger efter lov om offentlighed i forvaltningen henvises til kapitel 6,  

 pkt. 5, nedenfor.
 Afgørelsens meddelelse.
1. Efter lovens § 65, stk. 1, skal beslutninger  

 meddeles skriftligt til den eller de for de pågældende forhold ansvarlige.
I  

 overensstemmelse hermed er det i bekendtgørelsens § 11, stk. 1, fastsat, at  

 afgørelser i godkendelsessager skal meddeles skriftligt til den ansøgende  

 virksomhed.
 Underretning til interesserede myndigheder.
2. Foruden vedkommende embedslægeinstitution skal  

 andre interesserede myndigheder have underretning om afgørelser i  

 godkendelsessager.
Dette drejer sig i første række om de myndigheder, der er  

 klageberettigede, jfr. bekendtgørelsens § 15, stk. 2, og nedenfor kapitel 8,  

 pkt. 3, og myndigheder, der har afgivet erklæringer i sagen.
 Vedkommende arbejdstilsynskreds må altid betragtes som en interesseret  

 myndighed, der skal have underretning om afgørelser i godkendelsessager.
Iøvrigt bør godkendelsesmyndigheden være opmærksom på, hvorvidt en  

 godkendelse eller et afslag vil være af interesse for andre myndigheder, selv  

 om disse myndigheder ikke har bidraget til sagens behandling, jfr. nedenfor  

 under kapitel 12 om anden lovgivning.
I bekræftende fald bør disse  

 myndigheder også underrettes.
 Underretning til privatpersoner.
 3. Den kreds af privatpersoner, som skal have  

 underretning om afgørelser i godkendelsessager, er afgrænset til personer,  

 som må antages at have en individuel, væsentlig interesse i at få kundskab om  

 afgørelsen.
I almindelighed kan det være vanskeligt nærmere at angive, hvilke  

 privatpersoner, der skal have underretning om en afgørelse.
I  

 godkendelsessager vil det være naturligt, at de nærmest omboende, som  

 eventuelt vil kunne blive forulempet af en virksomhed, får underretning om  

 den meddelte godkendelse.
Den godkendende myndighed har derimod ikke efter loven pligt til på eget  

 initiativ at underrette foreninger eller grupper, som alene repræsenterer  

 initiativtagende eller opiniondannende interesser på  

 miljøbeskyttelsesområdet.
Såfremt sådanne foreninger eller grupper har været  

 impliceret i sagen, bør disse dog underrettes om afgørelsen sammen med øvrige  

 interesserede.
 Kredsen af privatpersoner, som skal have underretning om afgørelser i  

 godkendelsessager, vil i almindelighed være den samme kreds, som må antages  

 at være klageberettiget, jfr. bekendtgørelsens § 15, stk. 1, nr. 3. Der  

 henvises til kapitel 8, pkt. 2, nedenfor.
 Underretning ved offentlig annoncering.
 4. Da den kreds af privatpersoner, som skal have  

 underretning om afgørelser i godkendelsessager, hyppigt vil være omfattende,  

 kan underretning eventuelt finde sted ved offentlig annoncering, jfr. lovens  

 § 65, stk. 2, 2. pkt.
Såfremt annoncering anvendes bør den godkendende myndighed i annoncen  

 oplyse, at der ved skrivelse af nærmere angivet dato er meddelt virksomheden  

 godkendelse til at påbegynde den pågældende produktion.
Adresse og matr. nr.  

 på den pågældende ejendom bør angives.
Annoncen skal indeholde oplysninger  

 om, at afgørelsen kan påklages til miljøstyrelsen inden 4 uger fra  

 annonceringens tidspunkt, og at klage i givet fald skal indgives til den  

 godkendende myndighed.
Da klagefristen for andre end dem, der har modtaget direkte underretning,  

 først kan regnes fra annonceringens tidspunkt, bør det af hensyn til  

 virksomhederne tilstræbes, at en annoncering finder sted i umiddelbar  

 tilslutning til godkendelsens meddelelse.
Opmærksomheden henledes i denne  

 forbindelse på, at en virksomhed ikke må udnytte en godkendelse, som  

 indebærer bygge- eller anlægsarbejder, før klagefristen er udløbet, og klage  

 ikke forinden er indgivet, jfr. nedenfor under kapitel 8, pkt. 5.
 Anvendes offentlig annoncering, må den godkendende myndighed derfor altid  

 i afgørelsen til virksomheden gøre opmærksom på, at annoncering vil finde  

 sted på en nærmere angivet dato, og at godkendelsen først må udnyttes 4 uger  

 efter denne dato, og kun såfremt klage ikke forinden indgives.
 Forholdet til reglerne i lov om offentlighed i forvaltningen.
 5. Efter § 85 i miljøbeskyttelsesloven er myndigheder  

 og personer, der udøver opgaver efter loven, under ansvar efter borgerlig  

 straffelovs § 152 og § 264 b forpligtet til over for alle uvedkommende at  

 hemmeligholde, hvad de gennem deres arbejde bliver vidende om.
 I relation til reglerne i lov om offentlighed i forvaltningen må denne  

 bestemmelse i miljøbeskyttelsesloven betragtes som en speciel regel om  

 tavshedspligt, der begrænser adgangen til aktindsigt efter kapitel 1 i lov om  

 offentlighed i forvaltningen, jfr. § 7, stk. 1, 1. pkt., i lov om  

 offentlighed i forvaltningen.
 Spørgsmålet om, hvorvidt en person eller interessegruppe har adgang til at  

 blive gjort bekendt med det materiale, som har ligget til grund for en sags  

 behandling, må derfor i almindelighed afgøres efter de særlige regler for  

 parter i kapitel 2 i lov om offentlighed i forvaltningen, jfr. i denne  

 forbindelse især § 10, stk. 1, 2. pkt., i lov om offentlighed i forvaltningen  

 om begrænsning for parter til at blive gjort bekendt med en sags dokumenter.
Den godkendende myndighed bør derfor i det enkelte tilfælde afgøre,  

 hvorvidt en anmodning efter lov om offentlighed i forvaltningen bør  

 imødekommes.
Om fornødent bør den godkendende myndighed underrette  

 virksomheden om, at der er anmodet om aktindsigt i godkendelsessagen, således  

 at virksomheden får mulighed for at tilkendegive hvilke dokumenter, der efter  

 virksomhedens opfattelse indeholder forretningshemmeligheder m.v.
 Udsættelse af afgørelser om meddelelse af byggetilladelse m.v.
 6. Da behandlingen af en ansøgning om godkendelse kan  

 bevirke væsentlige ændringer i et forelagt projekt, som også kræver  

 bygningsmyndighedens godkendelse, eller kan resultere i et afslag på  

 ansøgningen, er det i overensstemmelse med lovens § 69 i bekendtgørelsens §  

 12 fastsat, at afgørelser om meddelelse af byggetilladelse, godkendelse eller  

 dispensation i medfør af byggelovgivningen kan udsættes, indtil der er taget  

 stilling til godkendelsen efter lovens kapitel 5.
 Der henvises i denne forbindelse til kapitel 8, pkt. 5, og til kapitel 12,  

 pkt. 3, nedenfor.
 Godkendelsens retsvirkning.
1. Medfører en godkendt virksomhed forurening, som  

 overskrider de i godkendelsen fastsatte vilkår, eller foreligger der ikke  

 godkendelse som fastsat i lovens §§ 35-38, har den godkendende myndighed  

 efter lovens § 42 adgang til at nedlægge forbud mod fortsat drift af  

 virksomheden.
Hvis en effektiv forhindring af fremtidige ulemper eller  

 forurening kun kan opnås ved, at virksomheden - foruden at indstille driften  

 - også fjernes fra det pågældende sted, kan den godkendende myndighed stille  

 krav herom.
 2. Efter lovens § 44, stk. 4, opnår godkendte  

 virksomheder en retsbeskyttelse, for så vidt angår kommunalbestyrelsens  

 adgang til at meddele påbud eller forbud efter lovens § 44, stk. 1-2.  

 Medfører en godkendt virksomhed forurening, som ikke skønnes at være  

 uvæsentlig, kan påbud eller forbud kun meddeles, såfremt forureningen tillige  

 går væsentligt ud over det, som blev lagt til grund ved godkendelsen.
 Bedømmelsen af, hvorvidt kommunalbestyrelsen kan rette påbud eller forbud  

 til en godkendt virksomhed, må således foretages dels på en vurdering af  

 forureningen, dels på en vurdering af de oplysninger, som har været til  

 rådighed ved godkendelsen, og som er blevet tillagt vægt i forbindelse med  

 godkendelsessagens behandling.
Uanset godkendelsen vil påbud kunne meddeles, såfremt en virksomhed  

 udleder stoffer, som efter senere tilkomne forskningsresultater må betragtes  

 som farlige.
Derimod vil en udvikling af nye rensningsformer eller  

 produktionsprocesser ikke i sig selv kunne danne grundlag for indgreb over  

 for en virksomhed, som iøvrigt overholder de i godkendelsen fastsatte vilkår  

 for udledningernes art og mængde m.v.
 Medfører en godkendt virksomhed forurening, som indebærer overhængende,  

 alvorlig fare for sundheden, kan forbud umiddelbart meddeles, jfr. lovens §  

 44, stk. 3.
 Klage.
1. Kommunalbestyrelsens, amtsrådets eller  

 hovedstadsrådets afgørelser om godkendelse kan påklages til miljøstyrelsen  

 inden 4 uger fra den dag, afgørelsen er meddelt den pågældende.
Indtil 6  

 måneder efter afgørelsen kan miljøstyrelsen dog se bort fra overskridelse af  

 klagefristen, når overskridelsen af særlige grunde er undskyldelig.
 Klageberettigede personer m.v.
 2. Klageberettiget er først og fremmest den, som  

 afgørelsen umiddelbart er rettet til, hvilket i godkendelsessager vil sige  

 den ansøgende virksomhed.
Endvidere er enhver, der må antages at have en individuel, væsentlig  

 interesse i sagens udfald, klageberettiget.
Om afgrænsningen af den kreds af  

 privatpersoner, som herefter er klageberettiget, henvises til kapitel 6, pkt.  

 3.
Foreninger eller grupper, der repræsenterer interesser på  

 miljøbeskyttelsesområdet, kan være klageberettigede.
Det afgørende er, om den  

 pågældende forening eller gruppe kan siges at repræsentere en personkreds,  

 hvis individuelle, væsentlige interesser direkte berøres af afgørelsen.
En  

 grundejerforening må således kunne klage over en godkendelse til etablering  

 af en losseplads i nærheden af foreningens område, når pladsen kan tænkes at  

 medføre ulemper for foreningens medlemmer.
Derimod må det antages, at de under kapitel 6, pkt. 3, nævnte foreninger  

 eller grupper, som alene repræsenterer initiativtagende eller opiniondannende  

 interesser på miljøbeskyttelsesområdet, i almindelighed ikke er  

 klageberettigede.
Der er dog intet til hinder for, at en klageberettiget  

 person kan lade sådanne foreninger eller grupper klage på sine vegne.
På  

 tilsvarende måde vil brancheforeninger og lignende kunne klage på en  

 virksomheds vegne.
 En juridisk person, f.eks. et aktieselskab eller en selvejende  

 institution, er klageberettiget under de samme betingelser, som gælder for  

 enkeltpersoner.
Som klagemyndighed tilkommer det miljøstyrelsen at afgøre, hvorvidt en  

 person m.v. er klageberettiget.
Indsendes en klage af en person m.v., som  

 efter den godkendende myndigheds opfattelse ikke er klageberettiget, sendes  

 klagen til miljøstyrelsen med myndighedens bemærkninger herom.
 Klageberettigede myndigheder.
 3. Som et led i den centrale styring på  

 miljøbeskyttelsesområdet er vedkommende embedslægeinstitution ved lovens §  

 74, jfr. bekendtgørelsens § 15, tillagt adgang til at påklage  

 kommunalbestyrelsens eller amtsrådets (hovedstadsrådets) afgørelser.
Amtsrådet (hovedstadsrådet), som efter loven varetager opgaver på det  

 planlæggende og koordinerende område, kan påklage kommunalbestyrelsens  

 afgørelser, og kommunalbestyrelsen kan påklage amtsrådets (hovedstadsrådets)  

 afgørelser.
Inden for hovedstadsområdet kan tillige amtsrådet påklage  

 hovedstadsrådets afgørelser.
 Af hensyn til koordinering mellem de forskellige myndigheder, som  

 varetager planlægningsopgaver af betydning for miljøbeskyttelsen, har  

 fredningsplanudvalget og byudviklingsudvalget en særlig adgang til at påklage  

 kommunalbestyrelsens afgørelser.
 Det er naturligvis en forudsætning for den enkelte myndigheds adgang til  

 at påklage eksempelvis kommunalbestyrelsens afgørelser, at afgørelsen berører  

 forhold, som ligger inden for den pågældende myndigheds stedlige  

 kompetenceområde.
 Klagens indgivelse og videresendelse.
 4. Af praktiske grunde er det i loven fastsat, at  

 klage skal indsendes til den myndighed, der har truffet den pågældende  

 afgørelse.
Den godkendende myndighed sender klagen til miljøstyrelsen ledsaget af det  

 materiale, der er indgået i sagens bedømmelse.
Såfremt den godkendende  

 myndighed har bemærkninger til klagen, medsendes disse samtidig.
 Udsættelse af en godkendelses udnyttelse.
5. Ved reglen i bekendtgørelsens § 19, jfr. lovens §  

 72, stk. 3, er det sikret, at retten til at klage til miljøstyrelsen over  

 afgørelser i godkendelsessager ikke bliver illusorisk.
Hvis udnyttelse af en  

 godkendelse indebærer bygge- eller anlægsarbejder, må godkendelsen ikke  

 udnyttes, før klagefristen (4 uger) er udløbet, og klage ikke forinden er  

 indgiver.
 Indgives der klage over en godkendelse, skal den godkendende myndighed  

 derfor straks give den, som godkendelsen er meddelt til, underretning om, at  

 godkendelsen er påklaget.
 Der er ikke i loven fastsat en til § 72, stk. 3, svarende regel, for så  

 vidt angår klage til miljøankenævnet over miljøstyrelsens afgørelser.
 Overgangsregler.
 1. I § 94 i loven er det bl.a. fastsat, at afgørelser,  

 som er truffet efter sundhedsvedtægternes regler, bevarer deres gyldighed,  

 indtil der i medfør af loven eller regler udstedt med hjemmel i loven træffes  

 ny afgørelse.
 En godkendelse efter sundhedsvedtægternes regler om etablering eller  

 udvidelse m.v. af virksomheder kan således lovligt udnyttes efter den 1.  

 oktober 1974, og de virksomheder, der har opnået en sådan godkendelse, skal  

 ikke efter 1. oktober 1974 søge godkendelse efter lovens § 35.
En godkendelse efter sundhedsvedtægternes regler vil også efter 1. oktober  

 1974 kunne påklages til miljøstyrelsen i overensstemmelse med den i  

 sundhedsvedtægten fastsatte klagefrist.
Miljøstyrelsens behandling af sådanne  

 klager vil ske på grundlag af sundhedsvedtægternes regler.
 2. De ansøgninger om godkendelse efter  

 sundhedsvedtægternes regler, som er indgivet til sundhedskommissionen før 1.  

 oktober 1974, men hvor kommissionen ikke har truffet afgørelse inden 1.  

 oktober 1974, fremsendes til kommunalbestyrelsen og behandles som ansøgninger  

 efter lovens kapitel 5.
Såfremt der til sundhedskommissionen er indgivet ansøgninger om  

 godkendelse til etablering eller udvidelse m.v. af en virksomhed, der ikke er  

 omfattet af de kategorier, som er optaget i bilaget til loven, må den  

 ansøgende virksomhed gøres opmærksom på, at godkendelse ikke længere er  

 nødvendig.
Det samme gælder for ansøgninger vedrørende de kategorier af  

 virksomheder, der er mærket med * på bilaget til loven, forudsat virksomheden  

 er eller agtes anlagt i overensstemmelse med en godkendt byplanvedtægt.
Embedslægeinstitutionernes medvirken ved  

 administrationen af 1. Som det fremgår af bemærkningerne til forslaget til  

 lov om miljøbeskyttelse, har man ikke anset det for hensigtsmæssigt at  

 lovfæste en generel pligt for godkendelsesmyndighederne til at inddrage  

 embedslægeinstitutionerne i behandlingen af godkendelsessager.
Man har herved  

 forudsat, at beslutning om, hvorvidt en sags forsvarlige behandling  

 forudsætter embedslægeinstitutionernes medvirken, træffes af de respektive  

 kommunale råd eller udvalg, som iøvrigt har ansvaret for tilvejebringelse af  

 de nødvendige oplysninger.
Miljøstyrelsen anser det i almindelighed for væsentligt, at  

 embedslægeinstitutionernes sagkundskab på bl.a. det sundhedsmæssige,  

 hygiejniske og miljømæssige område udnyttes i form af rådgivning ved  

 behandling af godkendelsessager, jfr. § 4 i lov nr. 381 af 13. juni 1973 om  

 embedslægeinstitutioner m.v.
At embedslægeinstitutionen inddrages i  

 sagsbehandlingen på et tidligt stadium, er en forudsætning for, at en  

 rådgivning på det sundhedsmæssige, hygiejniske og miljømæssige område i  

 tilstrækkeligt omfang kan samordnes med en sags tekniske, økonomiske,  

 samfundsmæssige og andre aspekter, jfr. miljøbeskyttelseslovens  

 formålsbestemmelser.
Embedslægeinstitutionen bør derfor på så tidligt et  

 stadium af sagsbehandlingen som muligt inddrages, eksempelvis ved indkaldelse  

 til møder i de respektive kommunale råd eller udvalg, eventuelt til  

 forberedende møder i den kommunale forvaltning, eller ved at en sags akter  

 sendes til embedslægeinstitutionen med anmodning om en udtalelse.
 Som et led i den centrale styring på miljøbeskyttelsesområdet er det i  

 loven fastsat, at embedslægeinstitutionerne skal have underretning om bl.a.  

 afgørelser i godkendelsessager, jfr. ovenfor under kapitel 6, pkt. 2, og at  

 embedslægeinstitutionerne har adgang til at påklage de kommunale råds  

 afgørelser, jfr. ovenfor under kapitel 8, pkt. 3.
 Det forudsættes iøvrigt, at den godkendende myndighed efter anmodning  

 stiller samtlige sagsakter til embedslægeinstitutionernes rådighed.
 Indenrigsministeren fastsætter nærmere regler for embedslægernes  

 virksomhed, jfr. § 7 i lov om embedslægeinstitutioner m.v., herunder om  

 embedslægernes medvirken ved administrationen af  

 miljøbeskyttelseslovgivningen.
Arbejdstilsynets medvirken ved  

 administrationen af 1. Da hovedparten af sager om godkendelse efter lovens  

 kapitel 5 formentlig vil rumme aspekter, der hører under eller berører  

 arbejderbeskyttelseslovgivningen, skal det henstilles, at de godkendende  

 myndigheder inddrager arbejdstilsynskredsen i behandlingen af  

 godkendelsessager.
Det kan forekomme praktisk, at arbejdstilsynskredsen  

 deltager i f.eks. forberedende møder i den kommunale forvaltning eller  

 eventuelt er repræsenteret ved møder i de respektive kommunale udvalg.
 Det påhviler den godkendende myndighed at underrette arbejdstilsynskredsen  

 om afgørelser i godkendelsessager, jfr. ovenfor under kapitel 6, pkt. 2,  

 herunder tilfælde, hvor der foretages sådanne ændringer i vilkårene for en  

 godkendelse, at dette kan have betydning for det interne miljø i en  

 virksomhed.
 Det forudsættes, at der i videst muligt omfang etableres et samarbejde  

 mellem de kommunale råd og arbejdstilsynskredsene ved udøvelsen af tilsyns-  

 og kontrolfunktioner efter de respektive love, og at de kommunale råd  

 underretter arbejdstilsynskredsene, når man bliver opmærksom på forhold, som  

 kan stride mod arbejderbeskyttelseslovgivningen.
 Arbejdsministeren fastsætter nærmere regler for arbejdstilsyndkredsenes  

 medvirken ved administrationen af miljøbeskyttelseslovgivningen.
 Anden lovgivning.
 1. Etablering og drift af de virksomheder, der er  

 optaget i bilaget til loven, jfr. bekendtgørelsens bilag, forudsætter normalt  

 - foruden godkendelse efter lovens kapitel 5 - tilladelse eller godkendelse  

 fra andre myndigheder efter andre lovbestemmelder.
 Disse godkendelser eller tilladelser efter andre lovbestemmelser  

 forudsætter oplysninger af en anden karakter end de oplysninger, der er  

 indeholdt i bekendtgørelsens § 9. Behandlingen af sager efter andre  

 lovbestemmelser kan tillige forudsætte, at særlig sagkundskab må inddrages i  

 sagsbehandlingen.
Den godkendende myndighed bør ved behandlingen af godkendelsessager efter  

 miljøbeskyttelseslovens kapitel 5 også være opmærksom op, om der eventuelt må  

 være behov for at inddrage denne særlige sagkundskab i sagsbehandlingen,  

 eksempelvis veterinær sagkundskab ved behandlingen af ansøgninger om  

 godkendelse af pelsdyrfarme, fjerkræfarme eller svinefarme, jfr.  

 bekendtgørelsens bilag, pkt.
J 1.
Det kan efter omstændighederne være samme myndighed som  

 godkendelsesmyndigheden, jfr. bekendtgørelsens kapitel 3, som har kompetencen  

 til at meddele sådanne nødvendige tilladelser efter anden lovgivning.
Hvis  

 f.eks. kommunalbestyrelsen er tillagt kompetencen til at meddele godkendelse  

 af en given virksomhed, skal kommunalbstyrelsen også som bygningsmyndighed  

 meddele den byggetilladelse, der er en nødvendig forudsætning for, at de til  

 virksomheden knyttede bygningsarbejder kan bringes til udførelse.
 I andre love er kompetencen derimod henlagt til andre myndigheder end  

 godkendelsesmyndigheden, f.eks. til byudviklingsudvalg, fredningsnævn eller  

 fredningsplanudvalg.
Ved afgørelse af sager om godkendelse efter lovens kapitel 5 bør  

 godkendelsesmyndigheden være opmærksom herpå.
Sagsbehandlingen vedrørende  

 godkendelsen bør i videst muligt omfang koordineres med sagsbehandlingen  

 efter anden lovgivning eller hos andre myndigheder.
 Nedenfor redegøres for de vigtigste, tilgrænsende lovgivningsområder.
 Vandforsyningsloven.
2. Efter § 12, stk. 1, nr. 2, i vandforsyningsloven  

 (lovbekendtgørelse nr. 524 af 26. september 1973) kan tilladelse til  

 erhvervsvirksomheder til indvinding af grundvand i almindelighed kun meddeles  

 af kommunalbestyrelsen, for så vidt angår indvinding på indtil 3.000 kbm  

 årligt.
Tilladelse til erhvervsvirksomheder til indvinding af grundvand i  

 større mængde meddeles efter vandforsyningslovens § 13 af amtsrådet  

 (hovedstadsrådet). Endvidere skal amtsrådet (hovedstadsrådet) efter  

 vandforsyningslovens § 36 meddele tilladelse til indvinding af vand fra  

 vandløb til andet formål eller i større mængde end hjemlet i vandløbslovens §  

 3, stk. 3, og §§ 38-49.
 Amtsrådets (hovedstadsrådets) afgørelse om vandindvindingsspørgsmålet  

 meddeles til ansøgeren, og kommunalbestyrelsen underrettes samtidig om  

 afgørelsen.
 Kommunalbestyrelsens afgørelse om vandindvindingsspørgsmålet meddeles til  

 ansøgeren, og amtsrådet (hovedstadsrådet) underrettes samtidig om afgørelsen.
 Byggelovgivningen.
 3. Et byggearbejde, der er omfattet af byggeloven  

 (lovbekendtgørelse nr. 361 af 17. juli 1972), må ikke påbegyndes uden  

 bygningsmyndighedens forudgående tilladelse, jfr. lovens § 13, stk. 1. Dette  

 gælder dog normalt ikke bebyggelse, der er erhvervsmæssig nødvendig for  

 landbrug, skovbrug og fiskerierhvervet, hvor der kun skal gives anmeldelse  

 til bygningsmyndigheden inden påbegyndelsen af arbejdet.
 Bygningsmyndigheden er ifølge lovens § 8 kommunalbestyrelsen (i enkelte  

 kommuner amtsrådet) og i København magistraten, jfr. byggelov nr. 148 af 29.  

 marts 1939 for Staden København.
I medfør af miljøbeskyttelseslovens § 69 kan afgørelser om meddelelse af  

 byggetilladelse, godkendelse eller dispensation i medfør af byggelovgivningen  

 udsættes, indtil der med hensyn til den til bygningen knyttede virksomhed,  

 herunder spildevandsforholdene, er truffet afgørelse om godkendelse efter  

 miljøbeskyttelsesloven.
Om udsættelse af en godkendelses udnyttelse henvises  

 til kapitel 8, pkt. 5, ovenfor.
De vilkår, som bygningsmyndigheden måtte stille ved meddelelse af  

 byggetilladelse, vedrører i almindelighed ikke selve den virksomhed, der er  

 påtænkt i bygningen.
Derimod kan behandlingen af ansøgninger om godkendelse  

 af virksomheder, der er omfattet af miljøbeskyttelseslovens § 35, bevirke  

 væsentlige ændringer i byggeprojektet, som kræver bygningsmyndighedens  

 godkendelse.
 Såfremt det umiddelbart fremgår af en ansøgning, at bygningerne ikke kan  

 opføres i overensstemmelse med bygningslovgivningen, herunder de stedlige  

 bygningsvedtægter, (der kan indeholde planmæssige dispositioner), men kræver  

 dispensation, skal kommunalbestyrelsen ved fremsendelse til amtsrådet af  

 ansøgningen om godkendelse efter miljøbeskyttelsesloven gøre opmærksom herpå.
I amtsrådets afgørelse om godkendelse skal ansøgeren udtrykkeligt gøres  

 opmærksom på, at byggearbejder ikke må påbegyndes, før der er meddelt  

 byggetilladelse.
Amtsrådet må samtidig gøre ansøgeren opmærksom på reglen i §  

 72, stk. 3, i miljøbeskyttelsesloven om udsættelse af en godkendelses  

 udnyttelse.
Underretning om godkendelsen sendes samtidig til  

 kommunalbestyrelsen med henblik på dennes stillingtagen til ansøgningen om  

 byggetilladelse.
 Byplanloven.
4. En kommunalbestyrelses byplanmæssige dispositioner  

 fremgår først og fremmest af den oversigtlige dispositionsplan, hvori der  

 bl.a. afgrænses områder til forskellige anvendelsesformål.
En  

 dispositionsplan er ikke umiddelbart bindende for borgerne, men dersom der  

 ønskes bygget i strid med dispositionsplanen, skal kommunalbestyrelsen i  

 almindelighed anmode miljøministeriet om at nedlægge et midlertidigt forbud  

 mod byggeriet i henhold til § 9 i byplanloven (lovbekendtgørelse nr. 63 af  

 20. februar 1970). Kommunalbestyrelsen skal herefter udarbejde en  

 byplanvedtægt for det pågældende område.
I byplanvedtægten kan der, jfr.  

 lovens § 2, træffes bestemmelse om bl.a. bebyggelsens art, beliggenhed og  

 størrelse.
Når en sådan vedtægt er fremlagt, må intet areal bebygges i strid  

 med planen, og ingen bebyggelse må udvides i strid med den, medmindre der  

 opnås dispensation.
Tilladelse til mindre afvigelser kan gives af  

 kommunalbestyrelsen.
 By- og landzoneloven.
5. Ifølge § 7 i by- og landzoneloven  

 (lovbekendtgørelse nr. 340 af 13. juli 1972) må der ikke i landzoner uden  

 amtsrådets eller byudviklingsudvalgets tilladelse opføres ny bebyggelse,  

 medmindre bebyggelsen er erhvervsmæssig nødvendig for den pågældende ejendoms  

 drift som landbrugs- eller skovbrugsejendom eller for udøvelse af  

 fiskerierhvervet.
Det samme gælder ombygningen af og tilbygning til bestående  

 bebyggelse.
 Ifølge by- og landzonelovens § 8, stk. 1, 1. pkt., må bestående bebyggelse  

 og ubebyggede arealer i landzone ikke uden amtsrådets eller  

 byudviklingsudvalgets tilladelse tages i brug til andre formål end landbrug,  

 skovbrug eller fiskerivirksomhed.
By- og landzonelovens §§ 7 og 8, stk. 1, 1. pkt., vedrørende landzone  

 omfatter således flertallet af de på bilaget til miljøbeskyttelsesloven  

 anførte virksomheder.
Opmærksomheden henledes på, at udtrykket  

 »bebyggelse« i by- og landzonelovens § 7 omfatter ikke alene  

 opførelse af bygninger, men også etablering af andre faste anlæg og  

 konstruktioner, jfr. byggelovens § 2, stk. 2, og boligministeriets cirkulære  

 nr. 87 af 25. april 1973 om lov om by- og landzoner.
 På baggrund heraf bør amtsrådenes og kommunalbestyrelsernes behandling af  

 ansøgninger om godkendelse af virksomheder koordineres med  

 zonelovsmyndighedernes behandling af ansøgninger om tilladelse efter by- og  

 landzoneloven.
I de tilfælde - d.v.s. de fleste godkendelsessager der vedrører  

 virksomheder i landzone - hvor tilladelse efter by- og landzoneloven er  

 nødvendig, bør godkendelse efter miljøbeskyttelseslovens kapitel 5 ikke  

 meddeles, før zonelovsmyndigheden har truffet sin afgørelse.
Såfremt der ikke  

 kan meddeles tilladelse efter lov om by- og landzoner til virksomhedens  

 etablering, meddeler godkendelsesmyndigheden, at ansøgningen om godkendelse  

 efter miljøbeskyttelseslovens kapitel 5 betragtes som bortfaldet.
 Zonelovsmyndighederne bør i så vid udstrækning som muligt have  

 opmærksomheden henledt på, om udnyttelse af tilladelser efter by- og  

 landzoneloven måtte forudsætte en godkendelse efter miljøbeskyttelsesloven.
 Naturfredningsloven.
 6. Etablering af en virksomhed kan berøre fredede  

 arealer eller de i §§ 46, 47, 47 a og 53 i naturfredningsloven  

 (lovbekendtgørelse nr. 445 af 1. oktober 1972) fastsatte beskyttelses- og  

 byggelinier (afstand fra strandbredder, skove, veje og vandløb samt jordfaste  

 fortidsminder). Såfremt dette er tilfældet, skal virksomhedens etablering på  

 stedet godkendes af vedkommende fredningsnævn.
 Godkendelsesmyndigheden bør eventuelt i samråd med vedkommende  

 fredningsplanudvalg påse om tilladelse fra fredningsnævnet er fornøden.
Godkendelse efter miljøbeskyttelseslovens kapitel 5 bør ikke meddeles, før  

 fredningsnævnet har truffet sin afgørelse.
Afslår fredningsnævnet at give den  

 fornødne tilladelse, meddeler godkendelsesmyndigheden under henvisning  

 hertil, at ansøgningen om godkendelse efter miljøbeskyttlsesloven betragtes  

 som bortfaldet.
Det forudsættes, at godkendelsesmyndigheden, forinden en endelig afgørelse  

 træffes, har gjort sig bekendt med, om der i henhold til denne bestemmelse er  

 udarbejdet analyser af betydning for afgørelsen.
Et løbende samarbejde vil  

 iøvrigt være hensigtsmæssigt mellem fredningsplanudvalget og  

 godkendelsesmyndigheden med henblik på at sikre, at rekreative og  

 videnskabelige interesser bliver tilgodeset.
Etablering af de pågældende virksomheder (bortset fra campingpladser)  

 kræver tillige godkendelse efter miljøbeskyttelseslovens kapitel 5, jfr.  

 listens pkt.
I 1, K 1, I 4, G 1, J 1 og J 3. Naturfredningslovens § 43 om  

 oplagspladser kan endvidere omfatte oplagspladser i tilslutning til andre af  

 de virksomheder, der er optaget på bilaget til miljøbeskyttelsesloven.
Straks ved modtagelse af ansøgninger om godkendelse efter  

 miljøbeskyttelsesloven af virksomheder, der er omfattet af  

 naturfredningslovens § 43, bør godkendelsesmyndigheden, såfremt dette ikke  

 allerede er sket, forelægge sagen for vedkommende fredningsplanudvalg.  

 Godkendelse efter miljøbeskyttelseslovens kapitel 5 bør ikke meddeles, før  

 fredningsplanudvalget har truffet afgørelse.
Afslår fredningsplanudvalget at  

 give den nødvendige tilladelse, meddeler godkendelsesmyndigheden under  

 henvisning hertil, at ansøgningen om godkendelse efter miljøbeskyttelsesloven  

 betragtes som bortfaldet.
 Råstofloven.
 7. Efter § 4 i råstofloven (lov nr. 285 af 7. juni  

 1972 om udnyttelse af sten, grus og andre naturforekomster i jorden og på  

 søterritoriet) må forekomster af den nævnte art kun udnyttes efter tilladelse  

 fra ministeren for offentlige arbejder - nu miljøministeren, jfr. kgl.  

 resolution af 5. oktober 1973 - eller fra amtsrådet efter bemyndigelse fra  

 ministeren.
 Lovens formål er at sikre, at udnyttelsen af forekomsterne sker efter en  

 samlet vurdering af samfundsmæssige hensyn, herunder bl.a. risikoen for  

 skader eller ulemper i sundhedsmæssig henseende eller for vandforsyning, og  

 at der herved sker en samordning af myndighedernes behandling af spørgsmål om  

 indvinding af de pågældende råstoffer, jfr. lovens § 1, stk. 2.
 Ansøgning efter loven skal indgives til amtsrådet, der er bemyndiget til  

 at meddele tilladelser under forudsætning af, at nærmere betingelser er  

 opfyldt, jfr. bekendtgørelse nr. 47 af 4. februar 1974.
Opmærksomheden henledes på, at tilladelse efter råstofloven ikke kræves i  

 visse tilfælde, bl.a. når den pågældende ejendom er erhvervet før 9. februar  

 1972 med henblik på senere råstofindvinding, eller en indvindingsret er  

 sikret ved tinglysning før dette tidspunkt.
Anmeldelse herom skulle indgives  

 inden 1. april 1973. Anmeldelsen fritager ikke for at søge godkendelse efter  

 miljøbeskyttelseslovens § 35.
Af hensyn til en koordination med råstofloven har miljøministeren fundet  

 det hensigtsmæssigt at fastsætte, at afgørelse om godkendelse af de under  

 pkt.
B 1-2 og 4 samt pkt.
C 4 i bilaget til miljøbeskyttelsesloven nævnte  

 virksomheder træffes af amtsrådet (hovedstadsrådet).
Ansøgningen kan derfor ikke i sig selv betragtes som en ansøgning om  

 godkendelse efter miljøbeskyttelseslovens § 35. Det skal henstilles, at  

 amtsrådet i overensstemmelse med bestemmelserne i bekendtgørelsen om  

 godkendelse af særligt forurenende virksomheder m.v. indhenter de nødvendige  

 oplysninger til en godkendelsessags behandling, således at amtsrådet samtidig  

 med tilladelsen efter råstofloven kan meddele den efter § 35 i  

 miljøbeskyttelsesloven nødvendige godkendelse.
Miljøministeriet har  

 udarbejdet et skema til brug for ansøgninger om tilladelser efter  

 råstofloven.
Skemaet tager ikke sigte på de oplysninger, der er nødvendige  

 for bedømmelse af en ansøgning om godkendelse efter miljøbeskyttelsesloven.
 Tilsyn og kontrol.
1. Efter lovens § 48 skal kommunalbestyrelsen,  

 medmindre andre regler fastsættes af ministeren, påse, at loven og de regler,  

 der er fastsat med hjemmel i loven, overholdes.
Efter lovens § 49 skal  

 kommunalbestyrelsen endvidere påse, at beslutninger om påbud eller forbud  

 efterkommes, og at vilkår fastsat i forbindelse med godkendelser og  

 tilladelser overholdes.
 Lovens bestemmelser forudsætter således, at kommunalbestyrelsen nærmere  

 tilrettelægger sin tilsyns- og kontrolvirksomhed.
 Med hensyn til arbejdstilsynets medvirken ved administrationen af  

 godkendelsesordningen, herunder tilsyns- og kontrolvirksomhed, henvises til  

 kapitel 11 ovenfor.
 Tilsyn og kontrol med virksomheder, der er godkendt efter lovens kapitel  

 5.
2. Det må forudsættes, at myndighederne i forbindelse  

 med godkendelser i så vid udstrækning som muligt fastsætter vilkår om, at en  

 virksomhed selv tilrettelægger en løbende kontrol med driften, og at det i  

 forbindelse hermed pålægges virksomheden løbende at registrere tidspunkterne  

 for driftskontrollens udførelse og resultaterne heraf, således at  

 kommunalbestyrelsen altid har adgang til at gøre sig bekendt hermed.
Der  

 henvises i denne forbindelse til kapitel 5, pkt. 3, ovenfor.
 Kommunalbestyrelsen vil således kunne tilrettelægge en almindelig tilsyns-  

 og kontrolordning, hvorved det lejlighedsvis konstateres, om virksomheden  

 overholder de i godkendelsen fastsatte vilkår.
Der kan i givet fald være behov for kontrol af, at de i godkendelsen  

 fastsatte grænseværdier for virksomhedens luft- og støjforurening ikke  

 overskrides, og at virksomheden har tilrettelagt og fører den driftskontrol,  

 som det i godkendelsen er pålagt virksomheden.
Endvidere må  

 kommunalbestyrelsen påse, om virksomheden behandler restprodukter og affald i  

 overensstemmelse med godkendelsen, og om virksomhedens anlæg m.v., som skal  

 forebygge forurening, fungerer tilfredsstillende.
 I forbindelse med virksomheder, hvis drift indebærer risikobetonede  

 processer eller oplag af stoffer, restprodukter eller affald med farlige  

 egenskaber, må kommunalbestyrelsen påse, at de sikkerhedsforanstaltninger,  

 som er fastsat i godkendelsen, er udført og fungerer tilfredsstillende.
 Tilsyn og kontrol med virksomheder, der ikke er godkendt efter lovens  

 kapitel 5.
3. En almindelig tilsyns- og kontrolordning med  

 virksomheder, der er optaget på bilaget til loven, men som ikke er godkendt  

 efter lovens kapitel 5, vil ikke altid kunne tilrettelægges efter samme  

 retningslinier som for godkendte virksomheder.
Da der som regel ikke vil være  

 fastsat specifikke vilkår for driften af en virksomhed, der ikke er godkendt  

 efter lovens kapitel 5, og da en sådan virksomhed som regel ikke ved en  

 afgørelse er pålagt en løbende driftskontrol med forurening m.v., vil  

 formålet med en almindelig tilsyns- og kontrolordning for disse virksomheder  

 være at sikre, at virksomheden ikke medfører væsentlig forurening, jfr.  

 formuleringen »forurening, som ikke skønnes at være uvæsentlig« i  

 lovens § 44, stk. 1, og at virksomhedens drift er i overensstemmelse med  

 lovens regler, jfr. især lovens § 3, stk. 3.
 Tilsyn og kontrol med virksomhedernes spildevandsudledninger.
 4. Med hensyn til regler for tilsyn og kontrol med  

 spildevandsanlæg og -udledninger m.v. henvises til miljøministeriets  

 bekendtgørelse nr. 177 af 29. marts 1974 om tilsyn med spildevandsanlæg og  

 med forurening af vandområder.
 Amtsrådets og hovedstadsrådets udøvelse af tilsyn og kontrol.
 5. Ovenstående retningslinier finder tilsvarende  

 anvendelse på amtsrådets tilsyn og kontrol med de virksomheder, der drives af  

 kommunerne, og på hovedstadsrådets tilsyn og kontrol med en kommunes eller  

 amtskommunes virksomheder inden for hovedstadsområdet.
 Miljøministeriet, den 15. maj 1974.
Holger Hansen / Niels Borre.
