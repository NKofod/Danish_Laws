1. Love, bekendtgørelser og cirkulærer 2. Anvisninger 3. Statsskattedirektoratets cirkulærer 4. Særlige afgørelser Denne ligningsinstruktion for indkomståret 1985 er udarbejdet til brug for  

 myndighederne og indeholder en kort omtale af nye love, cirkulærer,  

 anvisninger og konkrete afgørelser.
 Civilretlige domme og kendelser fra landsskatteretten er ikke medtaget, da  

 disse bliver offentliggjort i henholdsvis »Meddelelser fra  

 skattedepartementet« og i »Meddelelser fra landsskatteretten«  

 samt i »Skat«.
 Afsnit 1. En kort gennemgang af nye love, bekendtgørelser og cirkulærer,  

 der har virkning for 1985. Endvidere er under pkt. 1.11.2 medtaget diverse  

 indeksregulerede beløb for 1986.
 Afsnit 2. En oversigt over de ændringer, der er foretaget i ligningsrådets  

 anvisninger efter skattestyrelseslovens § 14, stk. 1.
 Afsnit 3. En oversigt over samtlige cirkulærer fra  

 statsskattedirektoratet, udsendt i perioden 4. januar 1985 til 30. december  

 1985, med en kort omtale af cirkulærernes indhold.
 Afsnit 4. Særlige afgørelser.
1. Love, bekendtgørelser og cirkulærer 1.1. Ligningsloven.
 1.1.1.
 Befordring hjem - arbejdssted.
 Ved lov nr. 274 af 6. juni 1984 blev reglerne i ligningslovens § 9 C om  

 fradrag for befordring mellem sædvanlig bopæl og arbejdsplads ændret.
Efter de nye regler gives et normalfradrag, der beregnes på grundlag af  

 afstanden mellem den sædvanlige bopæl og arbejdspladsen.
Fradraget beregnes  

 på grundlag af en kilometertakst, der for indkomståret 1985 er fastsat til  

 1,10 kr.
For de første 20 kilometer af den daglige befordring gives intet  

 fradrag.
For de næste 34 kilometer gives fradrag med kilometertaksten.
For  

 yderligere kilometer reduceres fradraget til 25 procent af kilometertaksten,  

 det vil for 1985 sige 27 1/2 øre pr. kilometer.
 Normalfradraget gives uanset hvilket befordringsmiddel, der anvendes, og  

 de faktisk afholdte udgifter er uden betydning for fradragets størrelse.
Hvis offentlig befordring ikke kan anvendes, og befordringen mellem bopæl  

 og arbejdsplads sker i egen bil, kan fradrag beregnes med 1,05 kr. pr.  

 kilometer for al daglig kørsel udover 20 kilometer.
Dette gælder dog kun, når  

 den daglige befordring overstiger 54 kilometer.
Ved afgørelse af om offentlig  

 befordring kan anvendes benyttes det hidtidige regelsæt om vente- og  

 transporttid m.v.
 Der er givet mulighed for fradrag for faktiske udgifter til færgetransport  

 og lignende, når denne indgår i den normale transportvej.
 Invaliders og kronisk syges fradrag for befordring efter ligningslovens §  

 9 D er ikke ændret.
 Der henvises i øvrigt til bekendtgørelse nr. 627 af 13. december 1984,  

 cirkulære nr. 188 af 13. december 1985 og SD-cirkulære nr. 33 af 3. september  

 1984.
 1.1.2.
 Den skattemæssige behandling af aktiesalg til holdingselskab.
 Skattedepartementets cirkulæreskrivelse nr. 12 af 24 januar 1985 og  

 cirkulære nr. 50 af 13. maj 1985 giver retningslinier for dispensation fra  

 bestemmelserne i § 16 B, stk. 2-5, som blev indført ved lov nr. 615 af 19.  

 december 1984.
 Ved bekendtgørelse nr. 277 af 30. maj 1985 er ligningsrådet bemyndiget til  

 som 1. instans at træffe afgørelse i medfør af ligningslovens § 16 B, stk. 6,  

 om fritagelse for beskatning efter samme paragrafs stk. 2, 4 og 5.
 1.1.3.
 Standardfradrag til danske sømænd om bord på udenlandske skibe.
 Ved lov nr. 43 af 20. februar 1985 blev det faste fradrag til danske  

 sømænd på udenlandske skibe i ligningslovens § 33 B, stk. 3, forhøjet fra  

 16.000 kr. til 22.000 kr.
 1.1.4.
 Begrænsning af lejeværdistigning.
Ved lov nr. 494 af 27. november 1985 er ligningslovens § 15 G, stk. 3 og  

 4, vedrørende begrænsning af lejeværdistigning fra et indkomstår til det  

 følgende ændret.
Loven har virkning for indkomståret 1985 og følgende  

 indkomstår.
 Lejeværdistigningen for pensionister m.v. begrænses til 1.000 kr., idet  

 den beregnede lejeværdi dog kun nedsættes i det omfang, den overstiger  

 lejeværdien for det forudgående år med mere end 20 procent.
Ministeren for skatter og afgifter fastsætter nærmere regler om  

 beregningen af den lejeværdi for indkomståret og for det forudgående  

 indkomstår, der skal lægges til grund ved beregningen af lejeværdistigningen  

 for - ejendomme, der er forbedret for mere end 200.000 kr. og ejendomme, for  

 hvilke beregningsgrundlaget er opgjort efter særreglerne for uvurderede  

 ejendomme.
 - ejendomme, for hvilke lejeværdien nedsættes eller forhøjes på grund af  

 ændret benyttelse.
 - ejendomme, som den skattepligtige ikke har ejet i hele indkomståret og  

 hele det forudgående indkomstår, eller som ikke i hele denne periode har  

 tjent til bolig for den skattepligtige.
 Disse ejendomme har ikke hidtil været omfattet af reglen om nedsættelse af  

 lejeværdistigningen.
 1.1.5.
 Negativ anskaffelsessum.
 Ved lov vedtaget af folketinget den 13. december 1985 er der i lov om  

 skattefri virksomhedsomdannelse i § 4, indsat et nyt stk. 5.
 Efter bestemmelsen skal der i de tilfælde, hvor en aktieoverdragelse er  

 omfattet af ligningslovens § 16 B, og hvor anskaffelsessummen er negativ, ske  

 en forhøjelse af den skattemæssige afståelsessum med et beløb, som svarer til  

 den negative værdi.
 Ligeledes bestemmes, at det beløb, der beskattes som udlodning efter  

 ligningslovens § 16 A, skal forhøjes med et beløb, at svarer til den  

 omhandlede negative værdi, hvis udlodning sker i forbindelse med en  

 nedsættelse af aktie- eller anpartskapitalen.
 Hvis det udloddede beløb efter § 16 A eller afståelsessummen efter § 16 B  

 udgør 0 kr., vil det beløb, der kommer til beskatning, således svare til den  

 negative værdi opgjort efter virksomhedsomdannelsesloven.
Såfremt kun en del af aktie-/anpartskapitalen overdrages, sker den nævnte  

 forhøjelse af afståelsessummen med den forholdsmæssige del af den negative  

 anskaffelsessum, der vedrører den overdragne del af den samlede  

 aktie-/anpartsbeholdning.
Tilsvarende gælder det ved nedskrivning af  

 aktie-/anpartskapitalen, at udlodningen forhøjes med den del af den samlede  

 negative anskaffelsessum, der falder på nedsættelsen af  

 aktie-/anpartskapitalen.
 Lovændringen har virkning for afståelse af aktier/anparter samt for  

 udlodninger, der finder sted den 13. november 1985 eller senere.
 1.2. Udskrivningsloven.
 1.2.1.
 Udskrivningsprocenten for 1985 m.v.
 Lov nr. 232 af 23. maj 1984 om udskrivningsprocenten, reguleringstallet,  

 personfradrag samt skatteloft for 1985.
 Loven fastsætter udskrivningsprocenten for indkomstskatten til staten til  

 90 for 1985, svarende til udskrivningsprocenten for 1984.
 Reguleringstallet i udskrivningslovens § 4, der bl.a. er bestemmende for  

 størrelsen af personfradragene og trinene i skalaen for indkomstskatten til  

 staten, er forhøjet med 2 procent fra 124,1 i 1984 til 126,6 i 1985.
Pensionisternes personfradrag er ved loven dog reguleret svarende til  

 udviklingen i pensionerne.
Dette er sket ved fastsættelse af særlige  

 personfradrag, som kun gælder for 1985.
 For 1985 udskrives indkomstskatten til staten efter følgende skala:
Af de første 111.300 kr. svares 14,4 procent Af de næste 71.300 kr. svares 28,8 procent Af beløb over 182.600 kr. svares 39,6 procent For 1985 udgør personfradragene:
 Almindeligt personfradrag ved beregning af statsindkomstskat og sociale  

 bidrag 22.700 kr.
 Almindeligt personfradrag ved beregning af kommunale skatter og kirkelige  

 afgifter 20.300 kr.
 Personfradrag for gifte, samlevende pensionister 24.000 kr.
 Personfradrag for enlige pensionister 43.900 kr.
 Det »skrå« skatteloft i udskrivningslovens § 3, stk. 5, er  

 fastsat til 73 procent for 1985, hvilket er uændret i forhold til 1984.
 1.3. Sømandsskatteloven.
 1.3.1.
 Forhøjelse af sømandsfradraget og udenrigsfartfradraget.
 Ved lov nr. 550 af 9. november 1984 er sømandsfradraget forhøjet fra 720  

 kr. til 995 kr, og udenrigsfartfradraget forhøjet fra 1.100 kr. til 1.400 kr.
 Loven har virkning fra og med lønningsåret 1985.
 1.4. Selskabsskatteloven.
 1.4.1.
 Ændring af selskabsskatteprocenter.
 Ved lov nr. 125 af 31. marts 1985 blev selskabsskatteprocenten for de i  

 selskabsskattelovens § 1, stk. 1 og § 2, stk. 1 a og b omhandlede selskaber  

 og foreninger forhøjet fra 40 procent til 50 procent.
 For indkøbsforeninger og produktions- og salgsforeninger, som nævnt i  

 selskabsskattelovens § 1, nr. 3 a og 4, blev skatteprocenten forhøjet fra 16  

 procent til 20 procent.
 Skatteprocenterne er gældende fra og med skatteåret 1986/87.
 1.5. Pensionsbeskatningsloven.
 1.5.1.
 Forsikringer med begrænset fradragsret.
 Ved lov vedtaget af folketinget den 6. december 1985 er der indført en ny  

 § 1, stk. 2 og stk. 3.
Efter denne bestemmelse skal fuldt skattepligtige personer betale en  

 afgift på 40 procent af det beløb, hvormed de i et indkomstår forfaldne  

 præmier/bidrag til en livsforsikring, der omfattes af § 50, stk. 1, nr. 1,  

 overstiger et grundbeløb på 4.000 kr.
Beløbet andrager for 1985 5.100 kr. og  

 for 1986 5.200 kr.
 Reglen finder anvendelse på livsforsikringer, der er tegnet efter den 21.  

 oktober 1985, for selskaber og foreninger dog efter den 2. december 1985.
 Undtaget fra reglen er forsikringer, der kun giver ret til udbetaling ved  

 død eller invaliditet (de såkaldte rene risikoforsikringer).
 1.6. Ejendomsavancebeskatningsloven.
 1.6.1.
 Opgørelsen af den skattepligtige fortjeneste - frigørelsesafgift.
 Ifølge ejendomsavancebeskatningslovens § 6, stk. 4, jf. lovbekendtgørelse  

 nr. 504 af 26. september 1984, nedsættes den efter § 6, stk. 1-3 opgjorte  

 fortjeneste med et beløb, der svarer til det dobbelte af den pålignede  

 frigørelsesafgift, hvis der i den periode, hvor den skattepligtige har ejet  

 ejendommen, er pålignet ejendommen sådan afgift.
 Ved lov nr. 244 af 6. juni 1985 er det bestemt, at dette dog ikke gælder,  

 hvis frigørelsesafgiften er tilbagebetalt eller bortfaldet efter  

 frigørelsesafgiftslovens § 8 A, stk. 1, 2 eller 4.
 1.7. Afskrivningsloven.
 1.7.1.
 Skibe.
 Ved lov af 6. december 1985 er afskrivningslovens § 17 A ophævet.
Efter afskrivningslovens § 17 A kunne personligt skattepligtige, der ejede  

 andel i skib med mere end 10 ejere kun afskrive på 55 procent af  

 anskaffelsessummen.
For lystbåde gjaldt det samme uanset antallet af ejere.
 Ophævelsen af afskrivningslovens § 17 A har virkning for skibe, hvor  

 skriftlig aftale om erhvervelsen er indgået den 7. december 1984 eller  

 senere, det vil sige, at bestemmelsen ophæves fra og med det oprindelige  

 ikrafttrædelsestidspunkt.
 Som konsekvensændring ophæves afskrivningslovens § 32 B og ligningslovens  

 § 18 A, stk. 1, 2. pkt.
 1.8. Lov om frigørelsesafgift.
 1.8.1.
 Godtgørelse af fritagelsesafgift m.v. ved tilbageførsel af arealer til  

 landzone.
 Ved lov nr. 244 af 6. juni 1985 er der givet adgang til at tilbagebetale  

 frigørelsesafgift og en del af den særlige grundskyld til staten, som blev  

 pålignet landbrugsejendomme for indkomståret 1980, når frigørelsespligtige  

 landbrugsejendomme m.v. bliver tilbageført til landzone efter reglerne i lov  

 nr. 256 af 6. juni 1985 om ændring af lov om by- og landzone (tilbageførsel  

 af arealer til landzone) og lov nr. 257 af 6. juni 1985 om ændring af lov om  

 kommuneplanlægning (tilbageførsel af arealer til landzone).
 Frigørelsesafgiften og den særlige grundskyld skal tilbagebetales med  

 tillæg af en rentegodtgørelse på 4 procent p.a.
 Udbetalinger i henhold til loven skal ikke medregnes ved opgørelsen af  

 modtagerens skattepligtige indkomst.
 Loven trådte i kraft den 1. juli 1985.
 1.9. Kildeskatteloven.
 1.9.1.
 Forhøjelse af gebyrer.
 Ved lov nr. 213 af 29. maj 1985 er de gebyrer forhøjet, som  

 indeholdelsespligtige (af A-skat) skal betale, såfremt den tidsfrist, der er  

 fastsat for redegørelsen ikke overholdes.
Efter de indtil nu gældende regler var gebyret i procent af det beløb, der  

 skulle betales, dog mindst 100 kr. og højst 500 kr.
Disse beløbsgrænser er nu  

 forhøjet til mindst 300 kr. og højst 1.000 kr.
 Loven har virkning for redegørelser, der vedrører perioder, der begynder  

 den 1. juni 1985 eller senere.
 1.10. Skattestyrelsesloven.
 1.10.1.
 Nye forretningsordener.
 Ved bekendtgørelse nr. 109 af 22. marts 1985 er der fastsat ny  

 forretningsorden for ligningskommissionen for København.
 Ved bekendtgørelse nr. 110 af 22. marts 1985 er der fastsat ny  

 forretningsorden for ligningskommissioner uden for København.
 Ved bekendtgørelse nr. 326 af 5. Juli 1985 er der fastsat ny  

 forretningsorden for ligningsrådet og statsskattedirektoratet.
 1.10.2.
 Bemyndigelse til statsskattedirektoratet.
 Ved skattedepartementets cirkulære af 24. oktober 1985 er  

 statsskattedirektoratet pr. 1. januar 1986 bemyndiget til:
- at varetage udfærdigelsen af attestationer af rette myndighed - at forestå indgåelse af aftaler med de nordiske lande om undgåelse af  

 dobbelsbeskatning af gaver, og - at varetage administrationen af bestemmelserne i EF-bistandsdirektivet,  

 den nordiske bistandsaftale og den dansk-grønlandske bistandsaftale,  

 hvorefter skattemyndighederne u en stat kan deltage i undersøgelser m.v. i en  

 anden stat.
 1.11. Indeksregulerede beløb.
 1.11.1.
 Indkomståret 1985.
 For indkomståret 1985 anvendes følgende beløbsgrænser, der er  

 indeksreguleret efter bestemmelser i skattelovgivningen.
 Personfradrag.
Det almindelige personfradrag udgør til staten 22.700 kr. og 20.300 kr.  

 til kommunen og amtskommunen m.v.
For gifte samlevende pensionister udgør  

 personfradraget 24.000 kr. og det forhøjede personfradrag for enlige  

 pensionister udgør 43.900 kr.
 Grænsebeløb vedrørende overførsel overføres til medarbejdende ægtefælle.
 Det maksimale beløb, der efter kildeskattelovens § 37 A, stk. 1, kan  

 overføres til en medarbejdende ægtefælle, udgør 112.700 kr.
 Grænsebeløb vedrørende nedslag for rente- og pensionsindtægter.
 Den i § 3, stk. 2, i lovbekendtgørelse nr. 521 af 22. september 1982  

 nævnte skattepligtige indkomst, hvis overskridelse medfører nedsættelse af  

 nedslag for rente- og pensionsindtægter, udgør 64.000 kr.
 Arbejdsgiverbidrag til kapitalforsikring m.v. i pensionsøjemed.
 Det i pensionsbeskatningslovens § 16, stk. 2, nævnte beløb, som  

 arbejdsgivere højst kan anvende i løbet af et indkomstår til  

 kapitalforsikring m.v. i pensionsøjemed, udgør 79.000 kr.
 Statsskatteskalaens grænsebeløb.
 Statsskatteskalaens grænsebeløb udgør henholdsvis 111.300 kr. og 182.600  

 kr.
 Ved beregning af statsskat anvendes herefter følgende skala:
Skattepligtig indkomst Statsskat før personfradrag Indtil 111.300 kr. 14,4 % Over 111.300 kr., men 16.027,20 kr. af 111.300 kr.
ikke over 182.600 kr. og 28,8 % af resten Over 182.600 kr. 36.561,60 kr. af 182.600 kr. og 39,6 % af resten Folkepensions- og dagpengefondsbidrag.
 Bidraget er for 1985 fastsat til 5,5 %.
 Grænse for privatforbrug.
 Begrænsning af afskrivninger m.v. efter ligningslovens § 28 skal kun ske,  

 hvis privatforbruget overstiger 116.900 kr.
 Bundgrænse for formuebeskatning.
 Formueskatten udgør 22 promille af den del af formuen, der overstiger  

 1.229.200 kr.
 1.11.2.
 Indkomståret 1986.
 For indkomståret 1986 anvendes følgende beløbsgrænser, der er  

 indeksreguleret efter bestemmelser i skattelovgivningen.
 Personfradrag.
Det almindelige personfradrag udgør til staten 23.200 kr. og 20.700 kr.  

 til kommunen og amtskommunen m.v.
For gifte samlevende pensionister udgør  

 personfradraget 24.900 kr., og det forhøjede personfradrag for enlige  

 pensionister udgør 45.500 kr.
 Grænsebeløb vedrørende overførsel til medarbejdende ægtefælle.
 Det maksimale beløb, der efter kildeskattelovens § 37 A, stk. 1, kan  

 overføres til en medarbejdende ægtefælle, udgør 114.900 kr.
 Grænsebeløb vedrørende nedslag for rente- og pensionsindtægter.
 Den i § 3, stk. 2, i lovbekendtgørelse nr. 521 af 22. september 1982  

 nævnte skattepligtige indkomst, hvis overskridelse medfører nedsættelse af  

 nedslag for rente- og pensionsindtægter, udgør 65.200 kr.
 Arbejdsgiverbidrag til kapitalforsikring m.v. i pensionsøjemed.
 Det i pensionsbeskatningslovens § 16, stk. 2, nævnte beløb, som  

 arbejdsgivere højst kan anvende i løbet af et indkomstår til  

 kapitalforsikring m.v. i pensionsøjemed, udgør 80.600 kr.
 Statsskatteskalaen grænsebeløb.
 Statsskatteskalaens grænsebeløb udgør henholdsvis 113.400 kr. og 186.100  

 kr.
 Ved beregning af statsskat anvendes herefter følgende skala:
Skattepligtig indkomst Statsskat før personfradrag Indtil 113.400 kr. 14,4 % Over 113.400 kr., men 16.329.60 kr. af 113.400 kr.
ikke over 186.100 kr. og 28,8 % af resten Over 186.100 kr. 37.267,20 kr. af 186.100 kr. og 39,6 % af resten.
 Folkepensions- og dagpengefondsbidrag.
 Bidraget er for 1986 fastsat til 5,5 %.
 Grænse for privatforbrug.
 Begrænsningen af afskrivninger m.v. efter ligningslovens § 28 skal kun  

 ske, hvis privatforbruget overstiger 119.200 kr.
 Bundgrænse for formuebeskatning.
 Formueskatten udgør 22 promille af den del af formuen, der overstiger  

 1.253.500 kr.
2. Anvisninger 2.1. Brødsalgschauffører.
 Det hidtil gældende maksimumfradrag på 6.800 kr. er for 1985 forhøjet til  

 7.400 kr.
 2.2. Dagpenge til flyvende personel.
Ved flyvningen i Danmark excl.
Færøerne og Grønland anses diæter udbetalt  

 i overensstemmelse med statens tekster for medgået til dækning af de  

 pågældende opholdsudgifter under rejse.
 Ved flyvning uden for Danmark dog til Færøerne og Grønland godkendes  

 takster efter statens regler med tillæg af 30 procent, således at diæter  

 udbetalt i overensstemmelse hermed anses for medgået.
 Såfremt en flyvning omfatter både udenlandsk og dansk område, anvendes  

 statens takster med tillæg af 30 procent for fyvninger i udlandet, og det  

 tillades de pågældende at dokumentere deres meromkostninger for den del af  

 flyvningen, som foregår i Danmark.
 Værdien af fri kost skal medregnes til indkomsten.
 Ovenstående regler gælder fra 1. januar 1985, men det tillades de store  

 flyselskaber (SAS m.fl.) som en overgangsordning at anvende de hidtidige  

 regler til udgangen af 1985.
 2.3. Dobbelt husførelse.
 Ligningsrådet har med virkning for indkomståret 1985 vedtaget, at der kan  

 indrømmes enlige forsørgere, der har børn under 18 år ved indkomstårets  

 begyndelse, ugifte samlevende, herunder samlevende af samme køn, og gifte,  

 som på grund af erhverv midlertidigt opretholder dobbelt husførelse, et  

 fradrag for merudgifter til kost og bolig.
Det er endvidere vedtaget, at fradrag for dobbelt husførelse uden videre  

 kan gives, såfremt samlivet har varet i et år eller mere.
Som dokumentation  

 for varigheden kan man bl.a. lægge vægt på folkeregisteroplysningerne.
 Hvor skatteyderen bor ved arbejdsstedet under pensionatsforhold eller ved  

 privat indkvartering eller under tilsvarende forhold, kan der uden  

 dokumentation for merudgifternes størrelse fradrages 400 kr. pr. uge  

 (uændret). Ønskes fradrag udover dette beløb, må berettigelsen hertil  

 godtgøres af den pågældende skatteyder.
 2.4. Fremleje (udleje) til beboelse.
 Anvisningen herom er præciseret på 2 punkter:
 1) For så vidt angår pensionister skal der ved lejeværdien forståes  

 lejeværdien, uden nedslag efter ligningslovens § 15 G, stk. 2. Herefter kan  

 pensionister skattefrit fremleje en del af en lejlighed, eller udleje en del  

 af værelserne i en lejlighed i egen ejendom til beboelse, hvis lejeindtægten  

 for umøblerede værelser ikke overstiger 1/2 af lejen (lejeværdien) og for  

 fuldt møblerede værelser 1/3 af lejen (lejeværdien) for den samlede lejlighed  

 (ejendom) i det samme tidsrum.
 2) Anvisningen omfatter også korttidsudlejning.
 2.5. Godtgørelse for telefonudgifter.
 Det beløb, en skatteyder skal medtage for indkomståret 1985 som værdi for  

 privat benyttelse af telefon, såfremt hans arbejdsgiver dækker hans faktiske  

 udgifter til abonnements- og samtaleudgifter, fastsættes til 1.175 kr.
 2.6. Medarbejderaktier.
 Anvisningen vedrørende medarbejderaktier, der hidtil har været omtalt i  

 indledningen til Meddelelser fra statsskattedirektoratet og ligningsrådet, er  

 udgået.
 2.7. Skattegodtgørelse til medlemmer af certifikatudstedende, udloddende  

 investeringsforeninger, der er omfattet af selskabsskattelovens § 1, stk. 1,  

 nr. 6.
 Anvisningen er afkortet, idet det afsnit, som tidligere indeholdt en  

 oversigt over de af statsskattedirektoratet godkendte godtgørelsesprocenter  

 for nogle få af de eksisterende udloddende investeringsforeninger, er udgået.
 3.
Statsskattedirektoratets cirkulærer I det følgende opregnes statsskattedirektoratets cirkulærer udsendt i  

 tiden 4. januar 1985 til 30. december 1985.
 1985-1 af 4. januar 1985 om pristalsregulerende beløbsgrænser for  

 småaktiver i afskrivningsloven og for etablering i etableringskontoloven.
 For indkomståret 1985 er beløbsgrænsen for småaktiver 4.000 kr. og  

 etablering 113.300 kr.
 1985-2 af 18. januar 1985 om årsomvurdering pr. 1. april 1985.
 Cirkulæret indeholder de af ligningsrådet fastsatte regler for  

 årsomvurderingens gennemførelse.
 1985-3 af 18. januar 1985 om forhøjelser af privatforbrugsposter, der  

 ansættes skønsmæssigt.
 Gennemgangen af selvangivelserne for lønmodtagere, pensionister og  

 skattepligtige med tilsvarende skattemæssige forhold bør fremskyndes mest  

 muligt og være afsluttet inden den 1. oktober i det år, hvor ligningen  

 foretages.
 For de erhvervsdrivende m.fl. skattepligtiges vedkommende bør der så  

 tidligt som muligt, efter at udsøgningen til ligningsmæssig behandling har  

 fundet sted, tages stilling til, om der skal gennemføres forhøjelser af  

 privatforbrugsposter.
 Når en selvangivelse tages op til revision, bør den skattepligtige gøres  

 bekendt med, hvilke privatforbrugsposter man eventuelt vil ændre, enten i  

 meddelelsen til den pågældende om, at selvangivelsen undersøges, eller i den  

 første underretning om, hvordan ansættelsen agtes foretaget.
 1985-4 af 30. januar 1985 (omtrykt) om frivillige kreditorordninger og  

 bemyndigelser vedrørende tvangsmæssige kreditorordninger.
 1985-5 af 1. februar 1985 om kursansættelse af private pantebreve ved  

 opgørelsen af den skatte- og afgiftsmæssige værdi og formueværdien.
 Kursen pr. 1. januar 1985 for nyudstedte pantebreve, forrentet med 9  

 procent p.a. og indestående til udløb over 18 år, der har en  

 prioritetsstilling på 95 procent af pantets handelsværdi er 58,00, svarende  

 til en effektiv rente på 20,56.
 1985-6 af 1. februar 1985 om kontantomregning af overdragelsessummer.
 Vejledning om beregningen af overdragelsessummer i forbindelse med  

 afståelse af fast ejendom og tabel indeholdendekurser vedrørende 1. kvartal  

 1985 til brug ved værdiansættelse af »anden gæld«.
 1985-7 af 11. februar 1985 om skyldrådenes adgang til at ændre  

 vurderingsrådenes ansættelser og fordelinger af ansatte værdier samt  

 vurderingsrådenes adgang til at foretage nye ansættelser, hvor sådanne med  

 urette ikke er foretaget.
 1985-8 af 15. marts 1985 om pristalsregulering af anskaffelsessummer  

 (avancebeskatning).
 Ved opgørelse af fortjeneste ved afståelse af fast ejendom skal  

 anskaffelsessummer pristalsreguleres. pristallet udgør for 1985 146,3.
 1985-9 af 18. marts 1985 om satser for indkomståret 1985 vedrørende  

 fortæring, uniform og arbejdsdragt.
 1985-10 af 2. april 1985 om indeholdelse af A-skat ved udbetaling af  

 strejke- og lockoutgodtgørelse til lønmodtagere.
 1985-11 af 16. april 1985 om indeholdelse af forsikringsydelser der  

 udbetales af forsikringsselskaber.
 1985-12 af 23. april 1985 om kontrolbesøg m.v. på landbrugsejendomme med  

 husdyrhold.
 1985-13 af 1. maj 1985 om foreninger og institutioner der er godkendt i  

 henhold til ligningslovens § 8 A.
 Opregning af de foreninger og institutioner, som kan modtage gaver for  

 indkomståret 1984 med den virkning, at giveren kan fratrække disse.
Det er en forudsætning for fradraget, at gaven til den enkelte forening  

 eller institution udgør mindst 50 kr.
Fradraget kan kun indrømmes for det  

 beløb, hvormed gaven tilsammen overstiger 300 kr., og kan højst udgøre 1.000  

 kr.
 1985-14 af 1. maj 1985 om kilometersatser gældende fra 1. januar 1985.
 Udgifter til erhvervsmæssig kørsel i egen bil kan uden dokumentation for  

 udgiftens størrelse fratrækkes med følgende beløb:
Kørsel indtil over 12.000 km i et år 182 øre pr. km Kørsel ud over 12.000 km i et år 105 øre pr. km 1985-15 af 7. maj 1985 om den skattemæssige behandling af vindmøller.
 1985-16 af 20. maj 1985 om kontantomregning af overdragelsessummer.
 Vejledning om beregning af overdragelsessummer i forbindelse med afståelse  

 af fast ejendom og tabel indeholdende kurser vedrørende 2. kvartal 1985 til  

 brug ved værdiansættelse af »anden gæld«.
 1985-17 af 20. maj 1985 om kursansættelse af private pantebreve ved  

 opgørelsen af den skatte- og afgiftsmæssige værdi og formueværdien.
 Kursen pr. 1. april 1985 for nyudstedte pantebreve forrentet med 9 procent  

 p.a. og indestående til udløb over 16 år, der har en prioritetsstilling på 95  

 procent af pantets handelsværdi, er 60,25 svarende til en effektiv rente på  

 19,60.
 1985-19 af 12. juni 1985 om årsregulering og kontantomregning pr. 1. april  

 1985.
 Cirkulæret indeholder de af ligningsrådet fastsatte regler for  

 årsreguleringens og kontantomregningens gennemførelse, herunder  

 reguleringssatser og omregningsfaktorer.
 1985-20 af 17. juni 1985 om pristalsregulering af afskrivningsgrundlaget  

 for afskrivningsberettigede aktiver.
 Reguleringspristallet for april 1985 er steget med 5 procent (afrundet) i  

 forhold til reguleringspristallet for april 1984.
 1985-21 af 2. august 1985 om kommunernes opgaver ved udlæg i og  

 tvangsauktion over fast ejendom m.v.
 1985-22 af 2. august 1985 om udvidet adgang til modregning ved  

 konneksitet.
 1985-23 af 22. august 1985 om færøske og grønlandske studerende.
 Det beløb, der er nødvendigt for en studerendes underhold, er for  

 indkomståret 1986 fastsat til 41.000 kr.
 1985-24 af 22. august 1985 om to personfradrag »Nødvendigt  

 underhold« i henhold til kildeskattelovens § 37 B.
 Udgiften for det nødvendige underhold er for indkomståret 1986 fastsat til  

 34.000 kr.
 1985-25 af 28. august 1985 om kursansættelse af private pantebreve ved  

 opgørelsen af den skatte- og afgiftsmæssige værdi og formueværdien.
 Kursen pr. 1. juli 1985 for nyudstedte pantebreve, forrentet med 9 procent  

 p.a. og indestående til udløb over 16 år, der har en prioritetsstilling på  

 85-95 procent af pantets handelsværdi, er 64,25, svarende til en effektiv  

 rente på 18,06.
 1985-26 af 28. august 1985 om kontantomregning af overdragelsessummer.
 Vejledning om beregning af overdragelsessummer i forbindelse med afståelse  

 af fast ejendom og tabel indeholdende kurser vedrørende 3. kvartal 1985 til  

 brug ved værdiansættelse af »anden gæld«.
 1985-27 af 18. september 1985 om befordring mellem bopæl og arbejdsplads -  

 kilometertakst for indkomståret 1986.
For indkomståret 1986 beregnes det daglige fradrag med følgende  

 kilometertakster: 0 - 20 km intet fradrag 21 - 54 km 110 øre pr. km over 54 km 27,5 øre pr. km Anvendes egen bil i befordringen, og overstiger den daglige befordring 54  

 kilometer, kan fradrag foretages med 105 øre pr kilometer for befordring ud  

 over 20 kilometer pr. arbejdsdag, hvis offentlig befordring ikke kan  

 anvendes.
 1985-28 af 7. oktober 1985 om 18. alm. vurdering pr. 1. januar 1986.
 Cirkulæret indeholder oversigt over ændringer i lovregler siden 17. alm.  

 vurdering og om den praktiske tilrettelæggelse af vurderingen samt  

 almindelige retningslinier for vurderingen.
 1985-29 af 7. oktober 1985 om henstand med indgivelse af selvangivelse for  

 1985 for bogførings- eller regnskabspligtige personer og dødsboer, hvis  

 indkomstår udløber den 31. december 1985 eller senere.
 1985-30 af 16. oktober 1985 om inddrivelse af danske skattekrav i  

 udlandet, i Grønland og på Færøerne samt afgangsførelse af uerholdelige  

 beløb.
 1985-31 af 7. november 1985 om kursansættelse af private pantebreve ved  

 opgørelsen af den skatte- og afgiftsmæssige værdi og formueværdien.
 Kursen pr. 1. oktober 1985 for nyudstedte pantebreve, forrentet med 9  

 procent p.a. og indestående til udløb over 16 år, der har en  

 prioritetsstilling på 85-95 procent af pantets handelsværdi er 72,00,  

 svarende til en effektiv rente på 15,50.
 1985-32 af 7. november 1985 om kontantomregning af overdragelsessummer.
 Vejledning om beregningen af overdragelsessummer i forbindelse med  

 afståelse af fast ejendom og tabel indeholdende kurser vedrørende 4. kvartal  

 1985 til brug ved værdiansættelse af »anden gæld«.
 1985-33 af 8. november 1985 om værdi af fri bil for 1986.
 Værdi af privat kørsel i arbejdsgiverens bil:
 Hvor arbejdsgiveren betaler alle de med kørslen forbundne udgifter,  

 ansættes værdien af den private kørsel således:
 Årlig privat kørsel Kr. pr. km.
 Indtil 10.000 km 1/50 promille af bilens ny værdi, mindst 3 kr. og højst 8  

 kr. pr. km.
 Over 10.000 km 1/3 af den indtil 10.000 km beregnede værdi, dog højst 1,50  

 kr. pr. km.
Såfremt bilen er indregistreret senest den 15. november 1985 kan der for  

 1986 og 1987 som en overgangsordning vælges beskatning efter den hidtidige  

 ordning.
Værdien af den private kørsel for 1986 ansættes således: Årlig  

 privat Årlig privat kørsel i km kørsel ud indtil 10.000 over km 10.000 km  

 øre/km øre/km Bilens anskaffelsessum er under 200.000 kr.
og bilens egenvægt er - under 1100 kr 300 115 - mellem 1101 - 1300 kg 375 120 - over 1300 kg 510 125 Bilen er indregistreret på gule nummerplader og an skaffelsessummen er under 200.000 kr. 300 115 Bilens anskaffelses sum er 200.000 kr.
eller mere 600 150 1985-34 af 14. november 1985 (omtryk) om værdiansættelse af  

 aftægtsboliger.
 Aftægtsnydere skal som skattepligtig almindelig indkomst medregne værdien  

 af friboligen, jf. statsskattelovens § 4, b.
 Værdien ansættes skønsmæssigt under hensyn til boligens udlejningsværdi,  

 idet statens satser for brug af lejeboliger er vejledende ved udøvelsen af  

 skønnet, ligesom der tages hensyn til særlige forhold, så som beliggenhed,  

 alder og vedligeholdelsesforpligtelse.
 1985-35 af 3. december 1985 om ligningsplan for indkomståret 1985.
 1985-36 af 6. december 1985 om normalhandelsværdier pr. 31. december 1985  

 for heste og kreaturer m.v.
 1985-37 af 6. december 1985 om normalværdi pr. 31. december 1985 for  

 pelsdyr.
 1985-38 af 6. december 1985 om værdiansættelse af forskellige skønsposter  

 for 1985.
 Vejledende mindstesatser vedrørende:
 Handlendes forbrug af egne varer, privat anden af telefonudgifter, privat  

 andel af elektricitet og varme, privat hestehold og privat benyttelse af bil.
 1985-39 af 6. december 1985 om normalværdi af kost og logi.
For indkomståret 1986 har ligningsrådet fastsat værdien af kost og logi  

 til 18.600 kr. (1.550 kr. pr. måned) Værdien af kosten er ansat således:
43 kr. pr. dag for fuld kost 33 kr. pr. dag for delvis fri kost, normalt 2 måltider 22 kr. pr. dag for 1 måltid 1985-40 af 12. december 1985 om døgnplejevederlag, Fradragssatser for  

 1985.
 1985-41 af 17. december 1985 om sambeskatning af selskaber.
 Der er i anvisningen om sambeskatning fra og med skatteåret 1987/88  

 tilføjet følgende vilkår efter det nuværende vilkår 2.4.:
 »Udviser den skattepligtige indkomst for et af selskaberne underskud,  

 kan en til selskabets nettofinansieringsudgift svarende del af underskuddet  

 ikke bringes til fradrag i overskud, indtjent i de af sambeskatningen i  

 øvrigt omfattede selskaber, hvori det underskudsgivende selskab direkte eller  

 indirekte ejer aktier.
 Nettofinansieringsudgiften opgøres som summen af renteudgifter,  

 skattemæssige kurstab og valutakurstab samt løbende ydelser med fradrag af  

 summen af renteindtægter, skattepligtige kursgevinster og  

 valutakursgevinster.
 Begrænsningen i adgangen til at fradrage underskud gælder dog højst den  

 del af underskuddet, som svarer til normal forrentning af anskaffelsessummen  

 for aktier i de af sambeskatningen omfattede selskaber.
Ved denne beregning nedsættes anskaffelsessummen med 1/7 hvert år, første  

 gang for det regnskabsår, der følger umiddelbart efter anskaffelsesåret, uden  

 hensyn til den faktiske afikling af købesummen.
Ved fastsættelsen af den  

 normale forrentning anvendes diskontoen ved begyndelsen af det  

 aktiebesiddende selskabs regnskabsår med tillæg af 4 procentpoint.
Underskud, der således ikke er benyttet, og som ej heller er modregnet i  

 overskud, indtjent i andre af sambeskatningen omfattede selskaber, kan alene  

 bringes til fradrag i medfør af ligningslovens § 15 i overskud - reduceret  

 med evt. underskud i samme år i andre selskaber under sambeskatningen og med  

 underskud efter vilkår 2.4. - indtjent i det samme selskab, og dernæst i  

 overskud, indtjent af andre selskaber under sambeskatningen, hvori det  

 underskudsgivende selskab ikke direkte eller indirekte ejer aktier.« Endvidere er foretaget konsekvensændringer i anvisningens vilkår 2.3 og  

 2.5.2. som følge af, at selskabsskatteprocenten er ændret fra 40 til 50.  

 Disse ændringer har virkning fra og med skatteåret 1986/87.
 1984-42 af 17. december 1985 om fradragssatser fr rejseudgifter for  

 indkomståret 1986.
 Vedrører fagforbundets funktionærer og tillidsmænd, handelsrejsende,  

 skuespillere, langturschauffører, nævninge og domsmænd og rejsemontører.
1985-43 af 19. december 1985 om landbrug m.v., indkomståret 1985:  

 Normaludgift pr. kostdag, medhjælperes andel i lejeværdi og værdi af forbrug  

 af egne varer Normaludgift pr. kostdag: 32,00 kr. for hver medhjælper.
Medhjælperes  

 andel i lejeværdi: 1.100 kr. for hver medhjælper.
 Værdi af forbrug af egne produkter for landbrugere:
 Fra og med indkomståret 1985 (kun landbrugere med kalenderårsregnskab)  

 opgøres eget forbrug af okse- og kalvekød, svinekød samt heste-, fåre og  

 lammekød i kg.
 De vejledende satser er fastsat således:
 Okse- og kalvekød 16,05 kr. pr. kg.
 Svinekød 9,25 kr. pr. kg.
 Heste-, fåre- og lammekød 15,35 kr. pr. kg.
 Fjerkræ, herunder æg 110 kr.
 Mælk 220 kr.
Satserne for fjerkræ og mælk gælder pr. person pr. år, også for børn under  

 14 år.
Satserne er eksklusive moms.
 1985-44 af 19. december 1985 om landbrug m.v., indkomståret 1986:  

 Normaludgift pr. kostdag, medhjælperes andel i lejeværdi og værdi af forbrug  

 af egne varer.
Normalværdi pr. kostdag: 32,00 kr. for hver medhjælper.
Medhjælperes andel  

 i lejeværdi: 1.300 kr. for hver medhjælper.
 Værdi af forbrug af egne produkter for landbrugere:
 De vejledende mindstesatser er fastsat således:
Okse- og kalvekød 16,05 kr. pr. kg Svinekød 9,25 kr. pr. kg Heste-, fåre- og lammekød 15,35 kr. pr. kg Fjerkræ, herunder æg 110 kr.
 Mælk 220 kr.
Satserne for fjerkræ og mælk gælder pr. personer pr. år, også for børn  

 under 14 år.
Satserne er eksklusive moms.
 1985-45 af 19. december 1985 om satser for indkomståret 1986 vedrørende  

 fortæring og uniform og arbejdsdragt.
 1985-46 af 30. december 1985 om inddrivelse af administrativt vedtagne  

 bøder for overtrædelse af kildeskattelovens straffebestemmelser.
 1985-47 af 19. december 1985 om mindsterenten for halvåret januar - juni.
 Den for halvåret januar - juni 1986 gældende mindsterente udgør 9 procent  

 p.a.
4. Særlige afgørelser 4.1. Befordringsfradrag, skiftende arbejdssteder.
En skatteyder, der var ansat på et skibsværft, havde for værftet udført  

 arbejde andetsteds i perioden fra den 22. februar 1982 til den 2. februar  

 1984 - det vil sige 23 måneder.
Arbejdsgiver havde i hele perioden udbetalt  

 rejse- og befordringsgodtgørelse.
Skatteyderen havde opgjort befordringsfradraget efter satserne for  

 erhvervsmæssig kørsel.
Kommunen havde nægtet at godkende fradrag efter  

 ligningslovens § 9 B under henvisning til, at arbejdsperioden oversteg 18  

 måneder.
Statsskattedirektoratet udtalte, at det er en forudsætning for nævnte  

 fradrag, at arbejdsstedet ikke bliver permanent.
Man har hidtil anerkendt  

 arbejdsperioder på 1 1/2 år som midlertidige.
 Ændring af befordringsfradraget til fradrag efter ligningslovens § 9 C  

 skal alene ske med virkning fra det tidspunkt, hvor tidsgrænsen overskrides.  

 Det er dog en forudsætning, at det ikke ved arbejdsforholdets begyndelse er  

 åbenbart, at tidsgrænsen på 1 1/2 år vil blive overskredet.
 4.2. Belåning af livsforsikringspolicer - ligningslovens § 18.
Ved låneoptagelse mod sikkerhed i en livsforsikringspolice har låntageren  

 alene fradragsret for renterne i det omfang, lånet overstiger  

 tilbagekøbsværdien for livsforsikringspolicen pr. statusdagen.
Selv om det  

 måtte fremgå af forsikringsaftalen, at forsikringen ikke kan tilbagekøbes  

 eller belånes i en vis periode, anses forsikringen i denne periode alligevel  

 at have en tilbagekøbsværdi i relation til ligningslovens § 18.
 Der kan alene foretages fradrag i den skattepligtige formue i det omfang,  

 gælden overstiger policens tilbagekøbsværdi.
 4.3. Beregningsgrundlag ved fastsættelse af kapitalpensionsbidrag - §  

 5d-ydelse.
 Ved opgørelsen af grundlaget for beregningen af maksimale årlige bidrag  

 til kapitalforsikringer og opsparingsordninger i medfør af  

 pensionsbeskatningslovens § 16 kan § 5 d-ydelser ikke indgår i  

 beregningsgrundlaget.
 4.4. Beskatning af forsikringstagere ved omdannelse af et gensidigt  

 forsikringsselskab til aktieselskab.
 I en sag vedrørende omdannelse af 2 gensidige forsikringsselskaber til  

 aktieselskaber har statsskattedirektoratet som sin opfattelse udtalt følgende  

 om den skattemæssige behandling af de aktier, forsikringstagerne modtager ved  

 omdannelsen:
 Den vederlagsfrie formueandel, som en forsikringstager har erhvervet ved  

 sin indtræden i forsikringsselskabet, må anses for en suspensivt betinget  

 rettighed, der skal indkomstbeskattes efter statsskattelovens § 4 ved  

 aktietildelingen i 1985.
En eventuel værdistigning (fortjeneste), der er fremkommet i perioden fra  

 forsikringstagerens indtræden i forsikringsselskabet til aktietildelingen,  

 anses for omfattet af aktieavancebeskatningsreglerne, hvilket indebærer  

 skattefrihed for forsikringstagere, der har været medlemmer i mindst 3 år,  

 jf. aktieavancebeskatningslovens § 4, stk. 1, sidste pkt.
Fortjeneste ved  

 udlodning til forsikringstagere, der har været medlemmer i mindre end 3 år,  

 skal beskattes som almindelig indkomst.
 Likvidationsudlodningen må anses for foretaget på tidspunktet for  

 generalforsamlingens beslutning om udlodningen.
 For forsikringstagere, der har været medlemmer i mindre end 3 år, beregnes  

 fortjenesten i forbindelse med likvidationsudlodningen som værdien af de  

 udloddede aktier reduceret med den vederlagsfrie formueandel, som et medlem  

 har erhvervet ved sin indtræden i forsikringsselskabet, og som skal beskattes  

 efter statsskattelovens § 4.
 Værdien af de udloddede aktier skal fastsættes efter papirets  

 handelsværdi.
 4.5. Ejerforening, salg af ejerlejlighed.
 Ligningsrådet blev anmodet om bindende forhåndsbesked om, hvorvidt en  

 ejerforening er skattepligtig af avance ved salg af en ejerlejlighed.
Ejerforeningen havde købt en ejerlejlighed og udlejet den til foreningens  

 vicevært.
Viceværten ønskede at opsige sin stilling og fraflytte ejendommen,  

 og ejerforeningen ville derfor sælge ejerlejligheden.
 Ligningsrådet fandt, at da ejerforeningen ikke er indkomstskattepligtig  

 efter selskabsskattelovens § 1, stk. 3, af lejen af ejerlejligheden, som  

 benyttes som viceværtlejlighed (viceværtlejligheden tjener til ejendommens  

 administration), kunne foreningen ikke beskattes af avance ved salg af  

 lejligheden efter lov om særlig indkomstskat § 13, 3. pkt.
 4.6. Fritagelse for beskatning af skadeserstatninger - ændret afgrænsning  

 mellem installationer og inventar.
 Ifølge ejendomsavancebeskatningslovens § 2, stk. 1 og afskrivningslovens §  

 29, stk. 3, sidestilles erstatnings- og forsikringssummer med salgssummer,  

 således at der skal ske opgørelse og beskatning af eventuel kapitalvinding og  

 eventuelle genvundne afskrivninger.
 Ifølge ejendomsavancebeskatningslovens § 10 og afskrivningslovens § 29 A  

 er betingelsen for fritagelse bl.a., at den skattepligtige foretager  

 genopførelse for et beløb, der mindst svarer til erstatnings- eller  

 forsikringssummen.
 Fritagelsesbestemmelserne er efter begge lovbestemmelser knyttet til, at  

 der sker genplacering af erstatnings- eller forsikringssummen i egentlige  

 bygningsbestanddele eller særlige installationer.
 Ved SD-cirkulære 1984-28 er der fra og med indkomståret 1984 indført en  

 ændret afgrænsning mellem installationer og inventar.
I relation til de ovennævnte fritagelsesbestemmelser vil der ved  

 forsikrings- eller erstatningsudbetalingen være tale om, at der afstås  

 bygningsbestanddele og særlige installationer.
I forbindelse med genopførelse  

 eller genanskaffelse vil en række hidtidige særlige installationer imidlertid  

 blive betragtet som driftsmidler, hvorved der kan opstå problemer med at  

 opfylde fritagelsesbestemmelsernes betingelse om, at forsikrings- eller  

 erstatningssummerne fuldt ud skal anvendes til genopførelse eller  

 genanskaffelse af bygninger eller særlige installationer.
 På denne baggrund er statsskattedirektoratet blevet spurgt, om  

 genopførelses-/genanskaffelsessummerne i relation til  

 fritagelsesbestemmelserne kan opgøres således, at den hidtidige afgrænsning  

 mellem særlige installationer contra inventar valgfrit kan tillægges  

 betydning, når skaden vedrører aktiver anskaffet af skatteyder forinden den  

 ændrede praksis.
Statsskattedirektoratet svarede, at man kunne tiltræde en sådan  

 overgangsordning.
De konkrete tilfælde må forelægges for det pågældende  

 amtsskatteinspektorat.
 4.7. Gældssanering i henhold til lov nr. 187 af 9. maj 1984.
 En skatteyder bad om bindende forhåndsbesked om de skattemæssige  

 konsekvenser af en gældssanering i medfør af lov nr. 187 af 9. maj 1984.
 Ligningsrådet svarede, at den skattemæssige stilling ved gældssanering var  

 den samme som ved generel akkord eller akkord med en hovedkreditor.
Den ved gældssaneringen opnåede gældseftergivelse skulle herefter alene  

 beskattes i det omfang den kunne modregnes i underskud, herunder underskud  

 fremført i medfør, af ligningslovens § 15. Underskud i gældseftergivelsesåret  

 kunne dog fratrækkes i positiv ægtefælleindkomst eller positiv særlig  

 indkomst, forinden der skete modregning af gældseftergivelsesbeløbet.
Der  

 ville ikke ske genoptagelse af indkomstansættelserne for tidligere indkomstår  

 i anledning af gældseftergivelsen.
 4.8. Håndværkeraktier, salg af.
 En arkitekt, der i 1960 havde erhvervet nom. 5.000 kr. håndværkeraktier,  

 der efter en udvidelse med fondsaktier i 1976 androg nom. kr. 15.000 kr.  

 aktier, påtænkte at afhænde disse aktier i 1985. Afhændelsen skulle ses som  

 led i afviklingen af arkitektens virksomhed i øvrigt.
 Under hensyntagen til, at hans virksomhed var under afvikling, størrelsen  

 af aktieposten, den lange ejertid samt da der ikke i øvrigt var modtaget  

 håndværkeraktier, gav ligningsrådet bindende forhåndsbesked om, at han ikke  

 var skattepligtig af fortjeneste ved salg af de nom. 15.000 kr. aktier ud fra  

 et næringssynspunkt, jf. aktieavancebeskatningslovens § 3.
 4.9. Likvidation af selskab efter forudgående salg af aktiviteterne til  

 nyt selskab.
En aktionær kan vælge, at lade det af ham dominerede selskab sælge de  

 erhvervsmæssige aktiviteter til et nystiftet selskab eller et i forvejen  

 eksisterende selskab, som han ligeledes behersker.
Efter bortsalg af  

 aktiviteterne vil det gamle selskabs alene besidde forholdsvis likvide  

 midler, hvorpå hovedaktionæren kan lade selskabet træde i likvidation.  

 Likvidationsprovenuet beskattes i henhold til aktieavancebeskatningslovens  

 regler, jf. § 1, stk. 3, såfremt fortjenesten modtages i det kalenderår,  

 hvori selskabet endeligt opløses.
 4.10. Opgørelse af beregningsgrundlaget ved fastsættelse af  

 kapitalpensionsbidrag - AUD-bidrag.
 Ved opgørelsen af grundlaget for beregningen af maksimale årlige bidrag  

 til kapitalforsikringer og opsparingsordninger i pensionsøjemed i medfør af  

 pensionsbeskatningslovens § 16, kan AUD-bidrag indgå.
 4.11. Overdragelse af good-will i revisorinteressentskab til aktieselskab.
Et revisorinteressentskab med 10 deltagere overdrog den 25. juni 1982  

 virksomheden til et nystiftet aktieselskab.
Good-will-værdien, som var ansat  

 til 16 mio. kr. i selskabet, fordeltes forholdsmæssigt på de 10 revisorer,  

 der tillige var aktionærer, med 1/10 til hver.
 Salgssummen for good-will på 1,6 mio. kr. hos hver interessent blev  

 berigtiget ved udstedelse af et uforrentet gældsbrev, der skulle afdrages  

 over 6 år.
 Ved avanceopgørelsen blev gældsbrevet nedskrevet til kurs 52, og der blev  

 beregnet good-will-fradrag på 175.000 kr. efter bestemmelsen i den dagældende  

 lov om særlig indkomstskat § 6 A, stk. 3.
 Under henvisning til 2 højesteretsdomme af 3. december 1984 svarede  

 statsskattedirektoratet, at kursen på pantebrevene som følge af  

 interessesammenfaldet mellem revisorerne, som tillige var aktionærer i  

 selskabet, passende kunne sættes til 80 ved avanceopgørelsen efter lov om  

 særlig indkomstskat.
 Endvidere var det statsskattedirektoratets opfattelse, at der ikke kunne  

 beregnes good-will-fradrag, jf. bestemmelsen i lov om særlig indkomstskat § 6  

 A, stk. 5, fordi revisorerne som følge af aktiebesiddelsen måtte anses at  

 have en bestemmende indflydelse i selskabet.
 4.12. Personfradrag, forhøjet, førtidsbeløb.
Efter lov om socialpension § 13, stk. 1, nr. 3, består forhøjet almindelig  

 førtidspension af grundbeløb, førtidsbeløb og pensionstillæg.
Af lovens § 19,  

 fremgår det at førtidsbeløbet ikke er indtægtsbestemt, medens såvel  

 grundbeløbet som pensionstillægget er indtægtsbestemt.
 En person, der kun modtager førtidsbeløb, er berettiget til forhøjet  

 personfradrag i henhold til kildeskattelovens § 37, stk. 5, idet personen må  

 anses at modtage pension efter lov om social pension.
 4.13. Rekonstruktion af selskab - begrænsning af underskudsfremførsel -  

 køb af fordringer.
Et aktieselskab, der i forvejen havde 1/3 af anparterne i et  

 anpartsselskab, erhvervede fra sine 2 medanpartshavere disses anparter.  

 Samtidig erhvervede selskabet 2 fordringer til et samlet pålydende af knap 28  

 mio. kr. fra sine tidligere medanpartshavere for 2 kr.
Moderselskabet  

 anvendte herefter disse fordringer tillige med en fordring, som det i  

 forvejen havde på datterselskabet, til konvertering til anpartskapital,  

 hvorpå anpartskapitalen i umiddelbar tilslutning hertil uden udlodning blev  

 nedskrevet til 80.000 kr.
Ligningsrådet fandt, at der ikke var tale om en  

 egentlig og direkte gældseftergivelse, hvorfor der ikke var grundlag for at  

 indkomstbeskatte datterselskabet af den ved konverteringen opnåede  

 gældsfrigørelse.
Ligningsrådet fandt derimod, at adgangen til fremførsel af  

 underskud i datterselskabet alene bevaredes i det omfang underskuddet  

 oversteg gældseftergivelsen, der vedrørte de opkøbte fordringer, idet  

 ligningsrådet fandt, at der i realiteten var tale om en gældseftergivelse i  

 en akkordlignende situation.
 4.14. Rentefri lån til datter.
Ligningsrådet har i en bindende forhåndsbesked meddelt, at en skatteyder,  

 der påtænkte at optage et banklån på 1 mio. kr., som derefter skulle udlånes  

 rentefrit til skatteyderens datter til finansiering af dennes køb af  

 obligationer, skulle indkomstbeskattes af det skattepligtige afkast, som  

 datteren opnåede af obligationer.
Se i øvrigt ligningsvejledningen 1984, side  

 348 og side 382 samt lrs. 1971.71., 1972.71 og 1973.157.
 4.15. Renter af sparekassers garantikapital.
 Garantikapitalen i en sparekasse anses for en sparekassen påhvilende gæld,  

 således at sparekassen ved indkomstopgørelsen kan fratrække renteudgiften  

 vedrørende den indbetalte garantikapital.
 4.16. Skattefri bonus i relation til pensionsbeskatningslovens § 47.
 I henhold til pensionsbeskatningslovens § 47 er bonusudbetalinger, der  

 hidrører fra indbetalinger, der forfaldt før indkomståret 1954, undtaget fra  

 indkomstskattepligt, hvis ordningen tillige er omfattet af  

 overgangsbestemmelserne i pensionsbeskatningslovens § 7 eller § 9. Ved  

 afgørelsen af, om den pågældende »bonusudbetaling« er skattefri  

 skal henses til, om der er tale om en permanent forhøjelse af pensionen eller  

 om tillæg, som lun er gældende for en vis perioder, idet  

 pensionsbeskatningslovens § 47 alene hjelmer skattefrihed i tilfælde, hvor  

 tillægget kun er gældende en vis periode.
 4.17. Skattefri virksomhedsomdannelse - indskudskapitalens størrelse.
 Ved omdannelse af en personlig drevet virksomhed til selskab efter lov om  

 skattefri virksomhedsomdannelse skal ifølge § 2, stk. 1, b, mindst 75 procent  

 af vederlaget for virksomheden ydes i form af aktier eller anparter i  

 selskabet eller ved, at værdien af aktierne eller anparterne i et bestående  

 selskab, jf. lovens § 1, stk. 1, forøges som følge af omdannelsen.
 Nævnte bestemmelse er ikke til hinder for, at en omdannelse til et  

 nystiftet selskab på samme måde som ved omdannelse til et eksisterende  

 selskab kan ske til overkurs.
 4.18. Skattefri virksomhedsomdannelse - interessenter - forskellige  

 investeringsfondshenlæggelser.
 Ved omdannelse af et interessentskab til selskab efter lov om skattefri  

 virksomhedsomdannelse er det bl.a. et krav, at samtlige interessenter har  

 anvendt samme driftsregnskab og status for virksomheden, herunder foretaget  

 forholdsmæssigt lige store af- og nedskrivninger.
 2 interessenter, der som et led i et generationsskifte omdannede den  

 hidtil som interessentskab drevne virksomhed til aktieselskab efter lov om  

 skattefri virksomhedsomdannelse, anmodede om ligningsrådets tilladelse til  

 anvendelse af lovens regler, uanset der vedrørende inventarsaldoen var en  

 forskel på 13.776 kr. mellem interessentskabsregnskabet og det skattemæssige  

 regnskab, og uanset at den ene interessent havde henlagt 460.500 kr. til  

 investeringsfond, som ønskedes indskudt i selskabet.
 Skattedepartementet udtalte i sagen, at man var enige med  

 statsskattedirektoratet i, at man ved omdannelse af virksomheder med flere  

 ejere måtte kræve, at ejerne havde foretaget forholdsmæssigt lige store  

 henlæggelser til investeringsfond, og at betingelserne i § 2, stk. 2, c, i  

 lov om skattefri virksomhedsomdannelse derfor ikke var opfyldt.
 Under henvisning til den væsentlige afvigelse vedtog ligningsrådet at  

 meddele afslag efter virksomhedsomdannelseslovens § 2, stk. 3. Derimod  

 meddelte ligningsrådet tilladelse til omdannelsen, såfremt  

 investeringsfondshenlæggelsen holdtes udenfor omdannelsen, idet afvigelsen  

 mellem de skattemæssige saldi på driftsmidler blev anset for forholdsvis  

 lille.
 4.19. Skattefri virksomhedsomdannelse - omdannelse af en ideel andel af  

 interessentskab.
 To interessenter i et revisionsfirma, som hver ejer en ideel andel på 50  

 procent i revisorinteressentskabet, ønskede pr. 1. januar 1985 at omdanne de  

 ideelle andele af interessentskabet efter lov om skattefri  

 virksomhedsomdannelse, således at revisionsfirmaet pr. 1. januar 1985 ejes  

 med 50 procent af 2 anpartsselskaber, der hver beherskes 100 procent af de 2  

 interessenter.
 Ligningsrådet afgav forhåndsbesked om, at omdannelsen ikke kunne ske, idet  

 en ideel andel af et interessentskab ikke kan omdannes til aktieselskab efter  

 reglerne i lov om skattefri virksomhedsomdannelse.
 4.20. Skattefri virksomhedsomdannelse - uens afskrivninger - afslag på  

 dispensation.
En VVS-forretning var siden 1. juli 1983 drevet i interessentskabsform af  

 3 personer med 1/3 til hver.
Det var oplyst, at en af  

 interessentskabsdeltagerne var søn af en af de øvrige interessenter.
 Interessentskabsdeltagerne ønskede med virkning pr. 1. januar 1985 at  

 overdrage virksomheden til et nystiftet aktieselskab efter reglerne i lov om  

 skattefri virksomhedsomdannelse.
 Med henvisning til, at deltagerne ikke havde foretaget fælles  

 skattemæssige afskrivninger, hvilket efter bestemmelsen i lovens § 2, stk. 2,  

 c, er en betingelse for at anvende lovens regler, blev der anmodet om  

 dispensation efter § 2, stk. 3.
De skattemæssige saldi for henholdsvis inventar, varelager og fast ejendom  

 udgjorde pr. 1. januar 1985 følgende beløb: A B C Inventar 47.649 27.035 27.035 Varelager 56.081 56.081 56.081 Fast ejendom 167.734 144.199 167.734 --------------------------------------------------------------------- I alt 271.464 227.315 250.850 --------------------------------------------------------------------- Forskellen mellem de skattemæssige indgangsværdier på inventar for A,  

 henholdsvis B og C udgjorde således 20.614 kr. svarende til en afvigelse på  

 76 procent, mens forskellen mellem de skattemæssige indgangsværdier på fast  

 ejendom for B henholdsvis A og C udgjorde 23. 535 kr., svarende til en  

 afvigelse på 16 procent.
Den samlede forskel mellem de skattemæssige  

 indgangsværdier for A og henholdsvis B og C udgjorde 44.149 kr. og 20.614 kr.  

 svarende til en afvigelse på ca. 19 procent og ca. 8 procent.
 Som begrundelse for omdannelsen var anført ønsket om, at forretningen  

 kunne videreføres på et økonomisk, stabilt og solidt grundlag i årene  

 fremover, især med hensyn til det kommende generationsskifte mellem faser og  

 søn.
 Ifølge skattedepartementets cirkulære nr. 2 af 4. januar 1984, pkt. 7, er  

 det en forudsætning for en fravigelse af lovens krav om forholdsmæssigt lige  

 store afskrivninger, at det fortsat vil være muligt at opgøre et entydigt  

 successionsgrundlag, hvorfor en dispensation efter § 2, stk. 3, kun kan  

 forventes, når der foreligger forholdsvis små afvigelser mellem  

 interessenternes afskrivningsgrundlag.
 Det var oplyst, at interessenterne ikke for indkomståret 1984 havde  

 mulighed for at udjævne de forskellige afskrivningsgrundlag.
 Under hensyn til at forskellene i de skattemæssige indgangsværdier ikke  

 kunne betegnes som forholdsvis små, og da den vederlagsfri formueoverførsel,  

 der derved fremkom, fortrinsvis skete fra fader til søn, vedtog  

 ligningsrådet, at ansøgningen ikke kunne imødekommes.
 4.21. Skattepligt, fast driftssted, leasingkontrakter.
Ligningsrådet blev anmodet om bindende forhåndsbesked, om hvorvidt et  

 schweizisk selskab blev begrænset skattepligtig til Danmark ved at overtage  

 en portefølje af leasingkontrakter i Danmark.
Administrationsopgaverne skulle  

 varetages af et dansk administrationskontor.
 Det danske administrationskontor skulle foretage udarbejdelse af  

 faktureringsgrundlag til fakturering af danske kunder, foretage rykning af  

 kunder, modtage kundebetaling og foretage overførsel af betaling til Schweiz.  

 Det danske personale havde ikke fuldmagt til at indgå aftaler med danske  

 kunder på vegne af det schweiziske selskab.
 Ligningsrådet fandt, at det danske administrationskontor ikke udøvede en  

 virksomhed, der kunne betegnes som værende af forberedende eller hjælpende  

 karakter, men måtte anses at udgøre et fast driftssted for selskabet her i  

 landet, og at selskabet derfor var begrænset skattepligtig efter  

 selskabsskattelovens § 2, stk. 1, litra a.
 4.22. Skattepligt, udenlandsdansker, konsulenthonorar.
 Et amtsskatteinspektorat havde i forbindelse med en revisionssag forelagt  

 et spørgsmål om en udenlandsdanskers skattepligtsforhold for  

 statsskattedirektoratet.
Sagen vedrørte en skatteyder som i 1980 udvandrede til Frankrig.
Den fulde  

 skattepligt i henhold til kildeskattelovens § 1 ophørte på  

 udrejsetidspunktet.
 Skatteyderen havde siden sin udrejse årligt fået udbetalt  

 konsulenthonorarer på ca. 500.000 kr. fra et aktieselskab, i hvilket han var  

 hovedaktionær og tidligere direktør.
Virksomheden anså honorarerne for rene konsulenthonorarer for arbejde  

 udført i udlandet.
Det var over for amtsskatteinspektoratet oplyst, at  

 skatteyderens aktiviteter uden for Danmark bestod i følgende:
- kreering og planlægning af virksomhedens fremtidige idegrundlag og  

 udvikling - faglig konsulent - redigering af salgskataloget - besøg på internationale udstillinger og messer - besøg hos leverandører uden for Danmark - forhandling i hjemmet med leverandører - forhandling i hjemmet med udenlandske depoter som virksomheden  

 eksporterer til eller importerer fra - konferering med den øvrige bestyrelse om ovenstående.
 Aktiviteter i Danmark:
- bestyrelsesmøder - indsamling af oplysninger i virksomheden til bearbejdning i Frankrig.
Efter det oplyste foregik konsulentarbejdet i udlandet, idet skatteyderen  

 dog opholdt sig i Danmark i forbindelse med deltagelse i bestyrelsesmøder og  

 generalforsamlinger tre til fire gange årligt.
I forbindelse med disse ophold  

 skete det, at skatteyderen aflagde besøg i danske virksomheder for at  

 indsamle materiale, oplysninger m.v. til brug for konsulentarbejdet.
 Amtsskatteinspektoratet anmodede på dette grundlag statsskattedirektoratet  

 om en udtalelse om konsulenthonorarets skattemæssige behandling.
Statsskattedirektoratet fandt, at det stillede spørgsmål alene kunne  

 besvares på grundlag af en nærmere undersøgelse af det udførte arbejde.  

 Skatteyderen og firmaet måtte derfor opfordres til at fremlægge  

 korrespondance, rapporter og anden tilsvarende dokumentation til belysning af  

 karakteren og omfanget af det udførte arbejde.
Det ville herunder været af  

 betydning at få klarlagt arbejdsfordelingen mellem den nuværende direktør og  

 skatteyderen set i forhold til det arbejde, som skatteyderen tidligere havde  

 udført som direktør.
De forelagte oplysninger tydede på, at skatteyderen forestod den  

 overordnede planlægning af firmaets drift.
Dette talte efter  

 statsskattedirektoratets opfattelse for at anse skatteyderen som arbejdende  

 bestyrelsesmedlem, således at honoraret var omfattet af kildeskattelovens §  

 2, stk. 1, litra b.
I det omfang skatteyderen fortsat helt eller delvist havde varetaget de  

 funktioner som tidligere var pålagt ham som direktør, ville dette tale for at  

 anse honoraret for omfattet af kildeskattelovens § 2, stk. 1, litra a, uanset  

 at der ikke formelt forelå et ansættelsesforhold.
Der ville normalt alene  

 være mulighed for at beskatte den del af honoraret, der kunne henføres til  

 arbejde udført i Danmark.
Hvis en nærmere undersøgelse førte til, at der hverken var tale om løn  

 eller bestyrelseshonorarer f.eks. fordi der reelt ikke kunne anses at være  

 ydet modydelse - måtte honoraret anses for »maskeret udbytte«.
Som  

 hovedregel ville der ikke foreligge begrænset skattepligt i sådanne tilfælde,  

 men selskabet ville ikke kunne fratrække udbyttet.
Hvis der slet ikke havde  

 været ydet nogen modydelse fra skatteyders side ville en påstand om  

 skattepligt efter omstændighederne kunne gennemføres, idet der i så fald  

 måtte stå skatteyder klart, at beløbet burde være deklareret som udbytte med  

 indeholdelse af udbytteskat, jf. østre landsrets dom af 27. maj 1983.
 Endelig bemærkede direktoratet, at skatteyderens og selskabets manglende  

 medvirken til belysning af omfanget og karakteren af det udførte  

 konsulentarbejde i givet fald kunne tillægges den betydning, at  

 skattemyndighedernes grundlag for beskatning - f.eks. ved en beskatning af  

 vederlaget som bestyrelseshonorar - kunne betragtes som ikke anfægtet af  

 skatteyderen.
 4.23. Skattepligt, udlejning af lystbåd i Danmark.
 Ligningsrådet blev anmodet om bindende forhåndsbesked om, hvorvidt en  

 skatteyders indtægt ved udlejning af lystbåde i Danmark, efter dennes udrejde  

 til Italien, kunne beskattes i Danmark.
Skatteyderen ville efter udrejsen eje 2 eller 3 lystbåde, som ville blive  

 indregistreret under dansk flag med placering i dansk havn, hvorfra al  

 udlejning også ville foregå.
Selve bookingen ville blive varetaget af et  

 marinecenter i samarbejde med FDM og ADAC (FDM's søsterorganisation i  

 Tyskland), som alene ville tage mod bestillinger og betaling.
Skatteyderen havde sammen med tolv andre bådudlejere indgået en  

 samarbejdsaftale om udlejning af de dem tilhørende lystbåde.
Lejeindtægten  

 ville blive fordelt mellem de enkelte både uanset hvilken af bådene, der  

 faktisk havde været udlejet.
FDM og ADAC ville få en procentdel af lejen,  

 mens marinecentret ville få vederlag for havneplads, vedligeholdelse af  

 bådene og vinteropbevaring, samt et fast beløb for sommeropsyn og pr.  

 udlejning.
Bådene ville ikke blive benyttet eller stillet til rådighed for  

 skatteyderen.
Ligningsrådet fandt, at den omhandlede lystbådudlejning foregik via et  

 fast forretningssted i Danmark, og i øvrigt var af en sådan karakter  

 (indkomstskabende virksomhed) og havde en sådan permanens, at fast driftssted  

 måtte anses at foreligge, hvorfor skatteyderen blev anset for begrænset  

 skattepligtig af indtægt ved denne virksomhed i medfør af kildeskattelovens §  

 2, stk. 1, d.
Efter artikel 7 i den dansk-italienske  

 dobbeltbeskatningsoverenskomst ville Danmark have beskatningsretten til  

 fortjeneste.
 4.24. Straksafskrivning - beregningsgrundlag.
 En kommune har spurgt, hvorledes grundlaget for straksafskrivning for en  

 blandet bygning, købt før 1982, skal opgøres.
 Statsskattedirektoratet svarede følgende:
 Hvor vurderingsmyndighederne har foretaget en fordeling af ejendomsværdien  

 på beboelse og erhvervsmæssig del af ejendommen, skal denne fordeling  

 anvendes ved opgørelse af beregningsgrundlaget for straksafskrivning.
 Foreligger der ikke fordeling af ejendomsværdien, f.eks. på en ejendom med  

 butik og kontor, må ejendomsværdien fordeles efter et skøn, og her kan  

 arealfordelingen være vejledende, jf. ligningsvejledningen 1984, side 476.
 4.25. Straksafskrivning - beregningsgrundlag - afskrivningslovens § 21,  

 stk. 2-4. §§ For bygninger m.v., der er anskaffet før den 1. januar 1982, er  

 beregningsgrundlaget for straksafskrivning den del af den seneste  

 ejendomsværdi forud for indkomstårets begyndelse, der kan henføres til  

 afskrivningsberettigede bygninger m.v.
 I punkt 95 i skattedepartementets cirkulære af 22. november 1983 om  

 afskrivningsloven er det bl.a. anført, at man ved fordelingen af den seneste  

 vurdering som hovedregel kan anvende den fordeling af købesummer, der blev  

 foretaget ved købet af ejendommen.
 Statsskattedirektoratet er blevet spurgt, om dette i givet fald vil  

 medføre, at man i et tilfælde, hvor ejendommens driftsbygninger ved købet  

 udgjorde 40 procent af købsprisen for den faste ejendom (svarende til  

 restforskelsværdien ved købet), mens restforskelsværdien ved den seneste  

 vurdering udgjorde 45 procent, skal anvende 40 procent af den seneste  

 vurdering som beregningsgrundlag.
 Statsskattedirektoratet svarede, at cirkulærets regel alene er en  

 vejledende hovedregel.
 I det anførte eksempel, kan beregningsgrundlaget opgøres som 45 procent af  

 den seneste vurdering.
 4.26. Tilskud efter lov om byfornyelse og boligforbedring.
 Ligningsrådet har givet bindende forhåndsbesked om, at tilskud efter lov  

 om byfornyelse og boligforbedring § 62, stk. 3, er skattefrit.
Efter ligningslovens § 7 F er tilskud efter § 62, stk. 2. i lov om  

 byfornyelse og boligforbedring skattefrit.
Tilskuddet kan ydes til  

 udlejningsejendomme og andelsboligforeninger som bidrag til forbedring.
 Ligningslovens § 7 F omtaler ikke ydelser efter lov om byfornyelse og  

 boligforbedring § 62, stk. 3.
 Skattedepartementet udtalte, at tilskuddet efter § 62, stk. 3, i loven om  

 byfornyelse og boligforbedring må anses for skattefrit, da tilskuddet ikke  

 medfører stigning i værdien af ejendommen.
4.27. Tilskud til Danske Slagterier til bekæmpelse af Ajueszky's sygdom Statsskattedirektoratet blev anmodet om at tage stilling til  

 beskatningstidspunktet for tilskud, der udbetales af Danske Slagterier til  

 bekæmpelse af Ajueszky's sygdom hos svin.
Det var oplyst, at der hos Danske Slagterier kan opnås tilskud til  

 sanering af svinebesætningen med Ajueszky's sygdom, når det over for danske  

 slagterier er dokumenteret, at sygdommen er tilstede.
Udbetaling kræver dog  

 også at det dokumenteres, at besætningen er retableret i et nærmere angivet  

 omfang.
 Da der først kan udbetales støtte, når retablering af besætningen har  

 fundet sted, fandt direktoratet, at indtægtsførelse af tilskuddet bør ske i  

 det år, hvori udbetalingen finder sted.
 4.28. Udbytte, dobbeltbeskatning, finansieringsselskab.
 Ligningsrådet blev anmodet om bindende forhåndsbesked om, hvorvidt et  

 beløb udbetalt fra et nystiftet irsk finansieringsselskab ville være fritaget  

 for dansk skat i medfør af artikel 6 i den dansk-irske  

 dobbeltbeskatningsoverenskomst.
Et irsk selskab påtænkte at stifte et selskab med en aktiekapital på  

 8.000.100 US dollar bestående af 50 A-aktier af 1 dollar, 50 B-aktier af 1  

 dollar og 8.000.000 dollar i præferenceaktier, som ikke havde stemmeret, og  

 som blev solgt til en dansk virksomhed.
Det nystiftede irske selskab skulle  

 herefter låne et andet selskab midler til køb af et fly, der skulle leases  

 ud.
Dette selskab skulle samtidig garantere, at indehaverne af  

 præferenceaktierne over den periode, leasingforholdet bestod, kunne sælge  

 deres aktier til kurs pari med tillæg af et beløb svarende til endnu ikke  

 udbetalt udbytte.
Ligningsrådet svarede, at de omhandlede beløb ikke kunne anses for  

 omfattet af overenskomstens artikel 6 om aktieudbytte.
Man lagde især vægt  

 på, at præferenceaktierne ikke havde stemmeret, at udbyttet var  

 forudberegneligt, at aktierne i leasingperioden kunne tilbagesælges til kurs  

 pari, at påløbet udbytte skulle udbetales ved salg og at indskuddet på  

 forhånd var bestemt til udlån til det andet irske selskab.
4.29. Udgifter til kurset Økonomi for Landmandskoner Statsskattedirektoratet blev spurgt om fradragsret for udgifter til  

 efteruddannelse.
 En landmandskone havde deltaget i kurset Økonomi for Landmandskoner, der  

 arrangeres af Landbrugets Informationskontor.
 Selv om deltageren ikke har en egentlig formaliseret uddannelse inden for  

 landbrug m.v. f.eks. som den nævnte landmandskone - kan kurserne efter en  

 konkret vurdering betragtes som vedligeholdelse og ajourføring - og  

 udgifterne er dermed fradragsberettigede.
 Statsskattedirektoratet meddelte tillige, at der i almindelighed vil være  

 fradragsret for udgifter til deltagelse i kurser, der arrangeres af  

 Landbrugets Informationskontor under betegnelsen »en uge på  

 landbrugsskole«.
 Eventuelle tilskud til udgifterne til deltagelse i kurser er  

 skattepligtige.
4.30. Udgifter til sagkyndig bistand til udfyldelse af virksomhedsskema  

 (SLS-E) Statsskattedirektoratet har på forespørgsel bekræftet, at udgifter til  

 sagkyndig bistand - advokat, revisor eller konsulent - der afholdes til  

 udfyldelse af virksomhedsskemaet til SLS-E registreret, er  

 fradragsberettigede for såvel personligt som selskabsejede virksomheder.
4.31. Udloddende investeringsforeninger, udlodning under 1 procent af  

 certifikatets pålydende Ligningsrådet har givet bindende forhåndsbesked om, at en udloddende  

 investeringsforening ikke behøver at udlodde, når årsresultatet alene kan  

 medføre en udlodning på under 1 procent.
Dog må overskuddet ikke anvendes til  

 en varig værdiforøgelse af certifikaterne, men skal overføres til næste  

 regnskabsår og indgå i det beløb, som for dette år vil foreligge til  

 udlodning.
 4.32. Vekselerer - anlægsaktier.
En vekselerer ejede nom 75.000 kr. aktier i et aktieselskab, hvis samlede  

 aktiekapital var på nom. 225.000 kr.
Selskabets formål var bl.a.  

 investerings- og vekselerervirksomhed.
Selskabets faktiske aktivitet havde  

 hele tiden været køb og salg af værdipapirer.
Aktierne var erhvervet i 1970,  

 hvor selskabet blev stiftet sammen med 2 andre stiftere, således at hver  

 tegnede 1/3 af aktiekapitalen.
 Af regnskaberne for aktieselskabet fremgik, at størstedelen af selskabets  

 overskud hidrørte fra fortjeneste ved handel med aktier og obligationer og  

 kursavance på pantebreve.
Den pågældende vekselerer var endvidere medinteressent i et  

 vekselererfirma.
Dette vekselererfirma drev sædvanlig vekselerervirksomhed,  

 herunder udlån.
 På det foreliggende grundlag herunder, at vekselereren havde besiddet  

 aktierne længe samt sagens omstændigheder i øvrigt, gav ligningsrådet  

 bindende forhåndsbesked om, at aktierne i det pågældende selskab måtte  

 betragtes som anlægsaktier.
 4.33. Værdien af beholdninger af egen avl - ikke regnskabsførende  

 landmænd.
 Statsskattedirektoratet er blevet spurgt, om ikke-regnskabsførende  

 landmænd kan anvende den faktiske fremstillingspris ved opgørelse af værdien  

 af beholdninger af egen avl.
 Sagen har været forelagt for ligningsrådet, der har vedtaget, at  

 ikke-regnskabsførende landmænd kan opgøre værdien af deres beholdninger af  

 egen avl på grundlag af den faktiske fremstillingspris, det vil sige direkte  

 omkostninger og eventuelt indirekte omkostninger.
 4.34. Værdi af good-will - branchekutymer.
Ved overdragelse/omdannelse af en virksomhed til et selskab skal værdien  

 af good-will ansættes til handelsværdien.
Værdiansættelsen må i mangel af  

 særlige holdepunkter ske på grundlag af et skøn, hvor der tages hensyn til  

 samtlige de i det konkrete tilfælde foreliggende omstændigheder, herunder  

 navnlig virksomhedens hidtidige overskud.
 Indenfor visse brancher foreligger en fast kutyme for, at der ved  

 overdragelse mellem fremmede anvendes andre retningslinier ved  

 good-will-fastsættelsen end overskuddet, f.eks. bruttoomsætningen,  

 bruttohonorarindtægt eller lignende, og sådanne kutymer anerkendes også  

 skattemæssigt som grundlag for good-will-ansættelsen.
Ved overdragelse af revisionsvirksomheder er det i praksis anerkendt, at  

 værdien af good-will kan ansættes til 50-75 procent af sidste års  

 bruttohonorarindtægt.
For tandlægevirksomheder godkendes i praksis en  

 good-will-værdi på 50 procent af bruttohonorarindtægten for det seneste år.
 Hvor der ikke foreligger branchemæssige kutymer, kan den til en virksomhed  

 knyttede good-will normalt fastsættes til halvdelen af gennemsnittet af de  

 seneste 3 års skattepligtige overskud.
 4.35. Ægtefællebeskatning, overførsel af personfradrag ved fængselsophold.
 Skattedepartementet anmodede statsskattedirektoratet om en udtalelse  

 vedrørende ægtefællers muligheder for at overføre uudnyttede personfradrag,  

 når den ene ægtefælle afsoner en langvarig fængselsstraf.
Direktoratet udtalte, at i henhold til kildeskattelovens § 37, stk. 2, er  

 betingelsen for overførsel af uudnyttede personfradrag, at ægtefællerne er  

 samlevende i skattemæssig henseende ved indkomstårets udgang.
Efter hidtidig  

 praksis er samlivet i skattemæssig henseende betragtet som ophævet i  

 situationer, hor ægtefællerne lever varigt adskilt f.eks. som følge af, at  

 den ene ægtefælle afsoner en langvarig fængselsstraf.
 Direktoratet havde ikke indvendinger imod, at praksis blev ændret, således  

 at samlivet ikke anses for ophævet ved fængselsophold.
 Dette blev tiltrådt af ministeren for skatter og afgifter.
 Praksisændringer kan ikke begrunde genoptagelse af ansættelser forud for  

 indkomståret 1985.
