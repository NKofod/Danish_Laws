Fremsat den 13. januar 1999 af udenrigsministeren (Niels  

 Helveg Petersen) Forslag til Lov om ændring af  

 lov om gennemførelse af overenskomst om retsstillingen for  

 NATO-styrker og af protokol om NATO s militære hovedkvarterer (Gennemførelse af overenskomst om retsstilllingen  

 for styrker fra lande, der deltager i Partnerskab for Fred m.v.) § 1 I lov nr. 143 af 29. april 1955 om gennemførelse af overenskomst om  

 retsstillingen for NATO-styrker og af protokol om NATO s militære  

 hovedkvarterer foretages følgende ændringer:
 1. Lovens titel affattes således:
»Lov om retsstillingen for styrker tilhørende  

 deltagerne i NATO og Partnerskab for Fred m.v.« 2. § 1 affattes således:
»§ 1. Lovens §§ 2-5 gælder for  

 fremmede styrker, der opholder sig i Danmark i henhold til 1)	Overenskomst af 19. juni 1951 mellem deltagerne i Den Nordatlantiske  

 Traktat vedrørende status for deres styrker, 2)	Protokol af 28. august 1952 om status for internationale  

 militære hovedkvarterer oprettet i henhold til Den Nordatlantiske  

 Traktat, eller 3)	Overenskomst af 19. juni 1995 mellem deltagerne i Den Nordatlantiske  

 Traktat og de øvrige deltagende stater i Partnerskab for Fred  

 vedrørende status for deres styrker med tillægsprotokol af samme  

 dato og yderligere tillægsprotokol af 19. december 1997.
 Stk. 2. Udenrigsministeren kan fastsætte regler om, at  

 lovens §§ 2-5 tillige helt eller delvist skal gælde for andre  

 styrker, der opholder sig i Danmark i henhold til en af Danmark  

 tiltrådt overenskomst om tilsvarende status for andre fremmede styrker  

 i Danmark«.
 3. § 2 affattes således:
»§ 2. Fremmede militære myndigheder kan  

 udøve strafferetlig og disciplinær jurisdiktion på dansk  

 territorium i det omfang og på de vilkår, der følger af de  

 i § 1, stk.1, nævnte overenskomster.« 4. § 3 affattes således:
»§ 3. Anholdelse af et afsenderlands  

 militære eller civile medlemmer af en styrke eller sådanne  

 medlemmers pårørende kan ske, når det begæres i  

 anledning af sigtelse for et forhold, der er strafbart i henhold til  

 afsenderlandets lovgivning, og for hvilket afsenderlandets militære  

 myndigheder i henhold til de i § 1, stk. 1, nævnte  

 overenskomster har adgang til at udøve jurisdiktion på dansk  

 territorium, selv om den pågældende ikke sigtes for et forhold,  

 der efter dansk ret er strafbart.
Udlevering til afsenderlandets  

 militære myndigheder skal i så fald ske uden ophold og senest  

 inden 24 timer efter anholdelsen.« 5. § 4 ophæves.
 6. I § 5, stk. 1, ændres »overenskomsten«  

 til: »de i § 1, stk. 1, nævnte overenskomster«.
 7. I § 5, stk. 3, ændres »sådanne  

 militære styrker som er nævnt i stk. 1« til: »sådanne  

 militære styrker, som er omfattet af de i § 1, stk. 1, nr. 1  

 og 2, nævnte aftaler«.
 8. § 6 affattes således:
»§ 6. Forsvarsministeren kan fraskrive sig  

 erstatningskrav og afholde udgifter til erstatninger, hvor dette  

 følger af forpligtelser i de overenskomster, der er nævnt i  

 § 1, stk. 1, eller af tilsvarende forpligtelser i andre af Danmark  

 tiltrådte overenskomster om fastlæggelse af status for fremmede  

 styrker, der modtages på dansk territorium, eller for udsendte danske  

 styrker.« 9. § 7 ophæves.
§ 2 Loven træder i kraft dagen efter bekendtgørelsen i  

 Lovtidende.
§ 3 Loven gælder ikke for Færøerne og Grønland, men  

 kan ved kongelig anordning sættes helt eller delvist i kraft for disse  

 landsdele med de afvigelser, som de særlige færøske og  

 grønlandske forhold tilsiger.
Bemærkninger til  

 ændringsforslaget Almindelige bemærkninger 1. Baggrund På NATO s topmøde i januar 1994  

 blev etableringen af et Partnerskab for Fred-samarbejde (Partnership for  

 Peace, PfP) vedtaget.
Formålet var at fremme sikkerheden og  

 stabiliteten i hele Europa og at imødekomme de central- og  

 østeuropæiske landes ønske om en nærmere  

 tilknytning til NATO.
PfP omfatter en række militære  

 samarbejdsaktiviteter i NATO-landene og i partnerlandene.
Der var derfor  

 behov for at fastlægge status for deltagerlandenes styrker, når  

 de opholder sig på et andet deltagerlands territorium.
På denne  

 baggrund blev overenskomst mellem deltagerne i Den Nordatlantiske Traktat og  

 de øvrige deltagende stater i Partnerskab for Fred vedrørende  

 status for deres styrker (PfP-statusoverenskomsten) forhandlet og undertegnet  

 med ratifikationsforbehold den 19. juni 1995. PfP-statusoverenskomsten  

 indebærer, at bestemmelserne i overenskomst mellem deltagerne i Den  

 Nordatlantiske Traktat vedrørende status for deres styrker  

 (NATO-statusoverenskomsten) udstrækkes til også at omfatte  

 partnerlandene.
PfP-statusoverenskomsten kan suppleres eller på anden  

 måde modificeres ved supplerende bilaterale aftaler.
 Til PfP-statusoverenskomsten hører to  

 tillægsprotokoller af henholdsvis 19. juni 1995 og 19. december  

 1997.
 Tillægsprotokollen af 19. juni 1995 indeholder  

 bestemmelser, hvorefter de deltagende stater fraskriver sig retten til at  

 eksekvere dødsstraf over for noget militært eller civilt medlem  

 af en anden deltagerstats udsendte styrker og sådanne medlemmers  

 pårørende.
Det er i princippet frivilligt for såvel NATO-lande  

 som partnerlande at tilslutte sig tillægsprotokollen.
Imidlertid har  

 man fra NATO s side i forbindelse med præsentationen af  

 PfP-statusoverenskomsten og tillægsprotokollen over for partnerlandene  

 givet et politisk signal om, at de forventes at tiltræde denne  

 tillægsprotokol samtidig med, at de tiltræder  

 PfP-statusoverenskomsten.
På NATO s topmøde i maj 1997 blev det  

 besluttet at tilbyde partnerlandene et væsentligt styrket samarbejde  

 inden for PfP.
Beslutningen indebar bl.a., at militært personel fra  

 partnerlandene skulle kunne arbejde sammen med NATO s militære personel  

 i NATO s militære hovedkvarterer i løsningen af Partnerskab for  

 Fred-opgaver.
Som led heri har NATO- og PfP-landene udarbejdet en  

 yderligere tillægsprotokol af 19. december 1997, der omfatter status  

 for personel fra partnerlande, som opholder sig i NATO s militære  

 hovedkvarterer.
Den yderligere tillægsprotokol henviser til det  

 regelsæt, som er indeholdt i protokol om status for internationale  

 militære hovedkvarterer oprettet i henhold til Den Nordatlantiske  

 Traktat (Paris-protokollen).
Også uden for NATO- og PfP-sammenhæng  

 foregår der i disse år samarbejdsaktiviteter, der indebærer  

 udsendelse af danske styrker og modtagelse af fremmede styrker i Danmark.  

 Disse aktiviteter omfatter bl.a. det samarbejde med de øst- og  

 centraleuropæiske lande, der i PfP-samarbejdets ånd sker til  

 fremme af stabiliteten og sikkerheden i Europa.
Også for sådanne  

 aktiviteters vedkommende vil der være behov for at kunne indgå  

 statusoverenskomster mellem deltagerlandene, der svarer til regelsættet  

 for NATO- og PfP-landenes styrker.
2. Lovens hovedindhold Lovændringen indebærer, at 1955-lovens regler  

 for NATO-landenes styrker gøres anvendelig også for PfP-landenes  

 styrker dog med en enkelt modifikation for så vidt angår den  

 strafferetlige beskyttelse, jf. nedenfor under bemærkningerne til  

 § 1, nr. 6 og 7.
 Lovændringen indebærer dermed, at Folketinget  

 giver samtykke til, at regeringen kan tiltræde PfP-statusoverenskomsten  

 med de to tillægsprotokoller.
Endvidere muliggør loven, at regeringen kan  

 sætte lovens jurisdiktions- og straffebestemmelser i kraft for lignende  

 aftaler, som Danmark måtte indgå med andre lande.  

 Lovændringen indebærer dermed, at Folketinget giver samtykke til  

 indgåelsen af sådanne lignende aftaler, uanset om disse  

 måtte indebære, at Danmark pådrager sig pligter af  

 større betydning, jf.
Grundlovens § 19. Det skal i denne  

 forbindelse understreges, at loven alene vedrører aftaler om status  

 for fremmede styrker, der svarer til den, som er fastsat i NATO- og  

 PfP-statusoverenskomsterne.
Aftaler om selve modtagelsen eller udsendelsen af  

 styrker er   på samme måde som gælder for NATO og PfP  

 ikke omfattet af loven.
 Endelig giver loven forsvarsministeren mulighed for uden  

 for NATO- og PfP-statusoverenskomsternes gyldighedsområde at  

 indgå aftaler på det erstatningsmæssige område, der  

 svarer til disse statusoverenskomsters bestemmelser.
 Lovændringen indeholder enkelte overvejende rent  

 sproglige moderniseringer af lovteksten.
3. PfP-statusoverenskomstens hovedindhold Selve overenskomsten PfP-statusoverenskomsten med tillægsprotokoller er  

 optrykt som bilag til lovbemærkningerne.
Da PfP-statusoverenskomsten  

 med tillægsprotokoller henviser til NATO-statusoverenskomsten med  

 protokol, er denne tillige optrykt som bilag.
 Artikel I i PfP-statusoverenskomsten bestemmer, at  

 alle deltagende stater   med mindre andet er aftalt - skal anvende  

 bestemmelserne i NATO-statusoverenskomsten, som om de deltog i  

 NATO-statusoverenskomsten.
 På denne baggrund beskrives kort de relevante  

 bestemmelser i NATO-statusoverenskomsten.
 -	NATO-statusoverenskomstens artikel I definerer en række  

 begreber i NATO-terminologien.
 -	I artikel II fastlægges, at modtagerlandets lovgivning skal  

 respekteres.
 -	Af artikel III fremgår betingelserne for ind- og udrejse af et  

 modtagerland.
 -	Ifølge artikel IV anerkender modtagerlandet  

 førerbeviser til motorkøretøjer udstedt af  

 afsenderlandet.
 -	Artikel V tilsiger, at en styrke som hovedregel skal bære  

 uniform, ligesom tjenestekøretøjer skal være forsynet med  

 nationalitetsmærke.
 -	Af artikel VI fremgår, at medlemmer af militære styrker  

 kan besidde og bære våben.
-	Artikel VII regulerer først og fremmest  

 jurisdiktionsudøvelsen mellem afsenderlandet og modtagerlandet.
Det  

 nærmere indhold af reglerne er omtalt under bemærkningerne til  

 § 1, nr. 3.
 -	De erstatningsmæssige forhold fremgår af artikel VIII.  

 Indholdet heraf fremgår af bemærkningerne til § 1, nr.  

 8.
 -	Artikel IX omhandler ydelser og tjenester til udsendte styrker  

 (varekøb, anvendelse af bygninger og lign., anvisning af arbejdskraft,  

 læge- og tandlægehjælp, rejselettelser samt betaling i  

 stedlig valuta).
 -	Artikel X-XIII og Paris-protokollens artikel 7 og 8, stk. 2,  

 indeholder bestemmelser om skatte- og afgiftslempelser samt foranstaltninger  

 mod misbrug af disse lempelser.
 -	Artikel XIV fastslår, at styrker er undergivet såvel  

 afsenderlandets som modtagerlandets valutabestemmelser.
 Artikel II i PfP-statusoverenskomsten  

 fastlægger, at PfP-statusoverenskomsten finder anvendelse på de  

 deltagende PfP-landes territorier og på NATO-landenes territorier som  

 angivet i NATO-statusoverenskomsten.
 Artikel III i PfP-statusoverenskomsten  

 fastsætter, at tvister i relation til PfP-statusoverenskomsten  

 afgøres ved forhandling mellem de berørte deltagerlande.
 Artikel IV i PfP-statusoverenskomsten bestemmer, at  

 PfP-statusoverenskomsten kan suppleres eller på anden måde  

 ændres i overensstemmelse med folkeretten.
 Artikel V i PfP-statusoverenskomsten omhandler  

 hvilke lande, der kan undertegne PfP-statusoverenskomsten, krav om deponering  

 af ratifikations-, tiltrædelses- eller godkendelsesinstrumenter samt  

 tidspunkt for ikrafttrædelse.
 Artikel VI i PfP-statusoverenskomsten omhandler  

 betingelser for opsigelse.
27 lande har ratificeret PfP-statusoverenskomsten.
Der  

 henvises til vedlagte liste over deltagere pr. 12. november 1998.
Tillægsprotokollerne Tillægsprotokollen af 19. juni 1995 til  

 PfP-statusoverenskomsten fastlægger, at deltagerlandene ikke må  

 fuldbyrde dødsstraf over medlemmer m.v. af fremmede styrker.
26 lande har ratificeret tillægsprotokollen.
Der  

 henvises til vedlagte liste over deltagere pr. 12. november 1998.
Den yderligere tillægsprotokol af 19.  

 december 1997 til PfP-statusoverenskomsten fastlægger, at  

 deltagerlandene skal anvende bestemmelserne i Paris-protokollen for så  

 vidt angår aktiviteter, der udføres af NATO s militære  

 hovedkvarterer og disses militære og civile personel på  

 deltagerlandenes territorium.
Paris-protokollen er opbygget således, at  

 den i princippet henviser til NATO-statusoverenskomsten med de  

 nødvendige tilpasninger, især derved at visse rettigheder  

 tilkommer hovedkvarterene i stedet for afsenderlandene.
Danmark har den 30. december 1997 underskrevet den  

 yderligere tillægsprotokol under forbehold for national ratifikation.  

 Belgien, Letland, Nederlandene og Portugal har tillige undertegnet  

 protokollen.
Ingen lande har endnu ratificeret protokollen.
4. Den gældende lov 1955-loven indeholder de dengang nødvendige  

 lovbestemmelser til opfyldelse af NATO-statusoverenskomsten med  

 tilhørende protokol.
En række af overenskomstens forpligtelser  

 kunne allerede opfyldes med hjemmel i andre gældende love.
De  

 lovbestemmelser, der blev indsat i 1955-loven til overenskomstens  

 gennemførelse, var:
-	§ 2 om hjemmel for afsenderlandets militære myndigheder  

 til at udøve strafferetlig og disciplinær jurisdiktion i  

 Danmark, -	§ 3 om anholdelse i Danmark og udlevering til vedkommende  

 fremmede myndigheder af personer, som er underlagt afsenderlandets  

 jurisdiktion, -	§ 4 om retshjælp ved afsenderlandets udøvelse af  

 jurisdiktion i Danmark, -	§ 5 om strafferetlig beskyttelse af afsenderlandets sikkerhed,  

 dokumenter, installationer m.v., -	§ 6 om bemyndigelse for forsvarsministeren til at udbetale  

 erstatninger, -	§ 7 om fritagelse for beskatning og erlæggelse af  

 afgifter.
 De nævnte bestemmelser er nærmere omtalt under  

 bemærkningerne til ændringslovforslagets enkelte  

 bestemmelser.
5. Nødvendige lovændringer Bestemmelserne i NATO-statusoverenskomstens artikel I-VI  

 samt IX-XIV og i Paris-protokollen kan også for så vidt  

 angår PfP-statusoverenskomsten med tillægsprotokoller opfyldes  

 på grundlag af gældende lovgivning.
Dog forudses loven om  

 CPR-registre ændret, således at styrker omfattet af  

 nærværende lov sidestilles med NATO-landenes styrker,  

 således at de kan have bopæl i Danmark uden at være  

 CPR-registreret.
Artikel VII i NATO-statusoverenskomsten og den  

 tilhørende Paris-protokol indeholder en afgrænsning mellem  

 deltagerstaternes jurisdiktionsbeføjelser.
Grundloven  

 forudsætter, at danske myndigheders beføjelser er  

 afgrænset efter folkeretten over for andre staters og internationale  

 organisationers tilsvarende beføjelser.
Aftaler, der afgrænser  

 Danmarks jurisdiktion i forhold til andre stater og internationale  

 organisationer, vil i almindelighed kunne gennemføres, uden at der er  

 tale om overladelse af beføjelser, der i Grundlovens forstand  

 tilkommer rigets myndigheder.
NATO-statusoverenskomsten og Paris-protokollen blev  

 gennemført som almindelig lov i 1955. PfP-statusoverenskomsten og den  

 yderligere tillægsprotokol af 19. december 1997 indebærer, at  

 bestemmelserne om jurisdiktionsbeføjelser i NATO-statusoverenskomsten  

 og Paris-protokollen udstrækkes til også at omfatte PfP-lande.  

 PfP-statusoverenskomsten og den ovennævnte tillægsprotokol vil  

 derfor   i lighed med NATO-statusoverenskomsten og Paris-protokollen   kunne  

 gennemføres som almindelig lov inden for rammerne af Grundloven.
Det  

 må på den anden side anses for rigtigst, at andre staters  

 udøvelse af strafferetlig jurisdiktion i Danmark efter de omhandlede  

 overenskomster sker på grundlag af udtrykkelig lovhjemmel, og den  

 gældende hjemmel for NATO-landene til at udøve jurisdiktion i  

 Danmark bør derfor udvides til også at omfatte PfP-landene.  

 Også erstatningsreglerne i artikel VIII bør medføre en  

 tilpasning af den gældende lov.
Der henvises herom til  

 bemærkningerne til § 1, nr. 3 (jurisdiktion) og § 1, nr. 8  

 (erstatning).
6. Økonomiske konsekvenser Det er i sagens natur - herunder på grund af  

 forpligtelsernes gensidige karakter - ikke muligt at vurdere de  

 økonomiske konsekvenser i forbindelse med fraskrivelse, udbetaling og  

 modtagelse af erstatninger, jf. bemærkningerne til lovforslaget  

 § 1, nr. 8.
7. Administrative konsekvenser Lovændringen vurderes ikke at medføre  

 administrative konsekvenser af betydning.
Dog opnås en vis  

 administrativ lettelse, idet loven indebærer, at regeringen kan  

 indgå de standardaftaler om status for fremmede styrker, som er blevet  

 almindelige på grundlag af NATO-statusoverenskomsten.
8. Erhvervsmæssige konsekvenser Lovændringen vurderes ikke at have økonomiske  

 konsekvenser for erhvervslivet.
9. Miljømæssige konsevenser Lovændringen vurderes ikke at medføre  

 miljømæssige konsekvenser.
 10. Forholdet til EU-retten.
 NATO-landenes styrker er undtaget fra moms ved  

 indførsel af goder samt moms af levering af goder og tjenesteydelser i  

 henhold til Rådets 6. momsdirektiv.
PfP-landenes styrker kan ifølge EU-Kommissionens  

 fortolkning nyde de samme afgiftsmæssige privilegier som NATO-landenes  

 styrker, idet fritagelse for moms i henhold til 6. momsdirektiv kan gives  

 internationale organer.
PfP, som Kommissionen i øvrigt sidestiller med  

 Organisationen for Sikkerhed og Samarbejde i Europa (OSCE), er ifølge  

 Kommissionen et sådan internationalt organ.
I det omfang Kommissionens fortolkning kan  

 udstrækkes til andre styrker som f.eks.
SHIRBRIG, vil disse privilegier  

 ligeledes kunne ydes fra dansk side.
11. Udtalelser fra andre ministerier Lovforslaget har været forelagt til udtalelse hos  

 Arbejdsministeriet, Finansministeriet, Forsvarsministeriet,  

 Indenrigsministeriet, Justitsministeriet, Skatteministeriet,  

 Statsministeriet, Sundhedsministeriet og Trafikministeriet.
12. Udtalelse fra Rigsrevisionen Lovforslaget har ikke været forelagt Rigsrevisionen,  

 idet forslaget ikke vurderes at omfatte revisionsspørgsmål af  

 større betydning.
13. Konsekvenser for private I strafferetlig henseende indebærer  

 lovændringen, at straffelovens § 109 og 110 om henholdsvis  

 spionage og om forfalskning og ødelæggelse m.v. af dokumenter af  

 betydning for statens sikkerhed også finder anvendelse i relation til  

 forbrydelser mod udsendte styrker fra PfP-landene.
I tilfælde af at et afsenderlands styrker eller  

 civile elementer under udøvelse af tjenstlige pligter forvolder skade  

 på privat ejendom, vil spørgsmålet om erstatning blive  

 afgjort af danske myndigheder efter dansk lovgivning.
Eventuel udbetaling af  

 erstatning til den skadelidte bliver foretaget af den danske stat.  

 Erstatningskrav for skader forvoldt af afsenderlandets militære styrker  

 eller civile elementer uden for udøvelsen af tjenstlige pligter  

 gennemføres på sædvanlig måde overfor  

 skadevolder.
14. Samlet skema for lovforslagets konsekvenser i hovedtræk Vurdering af konsekvenser af lovforslag Positive konsekvenser Negative konsekvenser Økonomiske konsekvenser for staten Ingen væsentlige Ingen væsentlige Administrative konsekvenser for staten Ingen væsentlige Ingen væsentlige Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten EU s 6. momsdirektiv udstrækkes til også at fritage styrker  

 fra deltagerne i PfP og eventuelt andre styrker for moms på samme  

 måde som styrker fra deltagerne i NATO.
Bemærkninger til  

 ændringsforslagets enkelte bestemmelser Til § 1 Til nr. 1.
Som konsekvens af denne lovs ændringer af lov nr.  

 143 af 29. april 1955 om gennemførelse af overenskomst om  

 retsstillingen for NATO-styrker og af protokol om NATO s militære  

 hovedkvarterer indføjes »Partnerskab for Fred m.v.« i lovens titel.  

 Endvidere ændres udtrykket »NATO-styrker« til »styrker  

 tilhørende deltagerne i NATO«, således at det klargøres,  

 at også styrker, der ikke teknisk set er under NATO-kommando, er  

 omfattet.
Denne ændring indebærer ingen ændring i lovens  

 rækkevidde.
 Til nr. 2.
Med stk. 1 sættes 1955-loven i kraft for  

 PfP-landenes styrker, der opholder sig i Danmark.
Hermed giver Folketinget  

 samtykke til, at regeringen kan ratificere overenskomst af 19. juni 1995  

 mellem parterne i Den Nordatlantiske Traktat og de øvrige deltagere i  

 Partnerskab for Fred vedrørende status for deres styrker med  

 tillægsprotokol af samme dato og yderligere tillægsprotokol af  

 19. december 1997.
Stk. 2 giver udenrigsministeren bemyndigelse til at  

 fastsætte regler om, at lovens §§ 2-5 tillige helt eller delvist  

 skal gælde for tilsvarende overenskomster, som Danmark måtte  

 indgå med andre lande.
Denne bestemmelse indebærer sammenholdt  

 med den i § 1, nr. 8, givne bemyndigelse til forsvarsministeren med  

 hensyn til erstatningsforhold, at Folketinget giver samtykke til, at  

 regeringen kan indgå tilsvarende aftaler med andre lande.
Der vil  

 være tale om aftaler, der omfatter status for fremmede styrker i  

 Danmark, der deltager i aktiviteter uden for NATO- og PfP-regi.
Sådanne  

 aktiviteter kan være aktiviteter af PfP-lignende art eller aktiviteter  

 i FN- og/eller OSCE-regi typisk med henblik på indsats inden for det  

 fredsstøttende område.
Der forventes f.eks. indgået en  

 aftale mellem de lande, der deltager i etableringen af den multinationale  

 FN-brigade SHIRBRIG, hvis hovedkvarter er placeret i Danmark.
Deltagerlandene  

 i SHIRBRIG omfatter såvel NATO- og PfP-lande som andre  

 FN-medlemslande.
 Til nr. 3.
 Ændringen af § 2 vil indebære, at den  

 adgang, NATO-landenes militære myndigheder hidtil har haft til at  

 udøve strafferetlig og disciplinær jurisdiktion på dansk  

 territorium, udstrækkes til også at gælde for  

 PfP-lande.
Ordlyden af bestemmelsen foreslås herudover  

 moderniseret i forhold til den gældende lovs § 2. Der er ikke  

 herved tilsigtet nogen ændring af retstilstanden.
Den særlige  

 henvisning til grønlandsk territorium er dog udgået, idet  

 ændringsloven sættes i kraft for Grønland ved særlig  

 kongelig anordning, jf. bemærkningerne til § 3.
 De nærmere regler for afsenderlandets  

 jurisdiktionsudøvelse findes i NATO-statusoverenskomstens artikel VII,  

 hvortil PfP-statusoverenskomstens artikel I henviser.
 NATO-statusoverenskomstens artikel VII indeholder regler  

 om afsenderlandets militære myndigheders adgang til udøvelse af  

 strafferetlig og disciplinær jurisdiktion i modtagerlandet, dels om  

 modtagerlandets adgang til at udøve strafferetlig jurisdiktion over  

 medlemmer af afsenderlandets styrker, civile elementer og  

 pårørende.
Efter NATO-statusoverenskomstens artikel VII, stk. 1,  

 litra a, er det en forudsætning for afsenderlandets udøvelse af  

 jurisdiktion, at afsenderlandet har hjemmel hertil i sin egen lovgivning.  

 Jurisdiktionsudøvelsen omfatter endvidere kun personer, som er  

 undergivet vedkommende lands militære lovgivning.
Grænserne for  

 jurisdiktion vil således være afhængig af indholdet af  

 afsenderlandets militære lovgivning, der som regel kun omfatter  

 personer, der er knyttet til afsenderlandets militære styrker eller som  

 begår handlinger, der er rettet mod sådanne styrker eller mod  

 afsenderlandets sikkerhed.
Den jurisdiktionskompetence, der tilkommer afsenderlandets  

 militære myndigheder indskrænkes imidlertid væsentligt af  

 bestemmelserne i artikel VII, stk. 4. Efter denne bestemmelse kan  

 afsenderlandets militære myndigheder ikke udøve jurisdiktion  

 over personer, der er statsborgere i eller har fast bopæl i  

 modtagerlandet, medmindre de er medlemmer af afsenderlandets styrker.
Denne  

 begrænsning medfører, at et afsenderlands myndigheder i  

 modtagerlandet kun kan udøve jurisdiktion over det  

 pågældende lands egne militære styrker samt over personer,  

 der uden at være statsborgere i modtagerlandet har midlertidigt ophold  

 i dette.
Det fremgår af bestemmelserne, at civilt personel, der er  

 knyttet til afsenderlandets styrker, eller pårørende til  

 sådant personel vil være undtaget fra afsenderlandets  

 jurisdiktion, såfremt de pågældende ved statsborgerret  

 eller fast bopæl er knyttet til modtagerlandet.
For lovovertrædelser, som alene er strafbare efter  

 afsenderlandets lovgivning, men ikke modtagerlandets, tillægger  

 NATO-statusoverenskomsten under de ovennævnte betingelser udelukkende  

 jurisdiktion for afsenderlandets myndigheder.
Er det omvendte  

 tilfældet, har modtagerlandet udelukkende jurisdiktion, selv med hensyn  

 til medlemmer af afsenderlandets militære styrker.
Er en handling strafbar efter begge landes lovgivning,  

 indeholder artikel VII, stk. 3, regler om hvilket af landene, der i  

 sådanne tilfælde skal have fortrinsret.
Det fremgår af  

 stk. 3 litra b, at hovedreglen er, at modtagerlandet har fortrinsret, og  

 undtagelse herfra gøres kun i de i stk. 3, litra a, udtrykkelig  

 nævnte tilfælde (lovovertrædelser rettet mod  

 afsenderlandets ejendom eller sikkerhed samt mod de til afsenderlandet  

 knyttede personer, samt lovovertrædelser, der står i forbindelse  

 med udøvelse af tjenstlige pligter). Udenfor disse områder vil  

 afsenderlandets jurisdiktion således være betinget af, at  

 modtagerlandet undlader at gøre brug af sin fortrinsret til at  

 udøve jurisdiktion, jf. artikel VII, stk. 3, litra c.
 Til nr. 4.
Ordlyden af bestemmelsen foreslås moderniseret i  

 forhold til den gældende lovs § 3. Der er ikke herved tilsigtet  

 nogen ændring af retstilstanden.
Den særlige henvisning til  

 grønlandsk strafferet er dog udgået, idet ændringsloven  

 sættes i kraft for Grønland ved kongelig anordning, hvor en  

 sådan henvisning skal indføjes.
 Til nr. 5.
 § 4 i den gældende lov foreslås  

 ophævet, idet de almindeligt gældende regler i Danmark med hensyn  

 til retshjælp kan finde anvendelse også i relation til  

 retshjælpsforpligtelserne i relation til NATO-statusoverenskomsten, og  

 i relation til alle tilsvarende overenskomster herunder  

 PfP-statusoverenskomsten.
Efter NATO-statusoverenskomstens artikel VII, stk. 6,  

 litra a, jf.
PfP-statusoverenskomstens artikel I, skal modtagerlandets og  

 afsenderlandets myndigheder bistå hinanden med at foretage alle  

 nødvendige undersøgelser af lovovertrædelser og med at  

 indsamle og forelægge bevismateriale, herunder foretage  

 beslaglæggelse og, hvor der er anledning dertil, udlevere ting, der har  

 forbindelse med en lovovertrædelse.
Udleveringen af sådanne ting  

 kan imidlertid gøres betinget af, at de tilbageleveres inden for et  

 tidsrum, der fastsættes af den myndighed, der udleverer dem.
Med henblik på at muliggøre opfyldelse af  

 pligten til at yde gensidig bistand ved tilvejebringelse af bevismateriale  

 blev der i 1955-lovens § 4 indsat en bestemmelse, der gjorde de  

 dagældende regler i retsplejelovens §§ 169-171 og 173 om  

 vidnepligt, om vidneindkaldelse og vidnegodtgørelse samt om  

 tvangsmidler mod modvillige vidner, jf. § 189, samt de tilsvarende  

 grønlandske bestemmelser anvendelige med hensyn til vidneførsel  

 for en fremmed domstol, der i overensstemmelse med NATO-statusoverenskomstens  

 bestemmelser udøver jurisdiktion på dansk område.
Der  

 henvises i den forbindelse til Folketingstidende 1954-55, Tillæg A, sp.  

 1687.
Som det fremgår, indebærer artikel VII,  

 stk. 6, litra a, en pligt for de deltagende stater til at bistå  

 hinanden med at foretage alle nødvendige undersøgelser af  

 lovovertrædelser og med at indsamle og forelægge bevismateriale,  

 herunder foretage beslaglæggelser, og hvor der er anledning til det,  

 udlevere ting, der har forbindelse med en lovovertrædelse.
Den  

 pågældende bestemmelse indeholder ikke bestemmelser, der  

 pålægger de deltagende stater en udtrykkelig pligt til at kunne  

 udlevere vidner tvangsmæssigt til et afsenderlands militære  

 myndigheder med henblik på, at vidnet kan afgive forklaring personligt  

 for disse myndigheder.
 De almindeligt gældende regler indebærer, at  

 straffeprocessuelle tvangsindgreb, herunder pligtmæssig afgivelse af  

 vidneforklaringer, til brug for straffesager i udlandet gennemføres  

 ved danske domstole i medfør af retsplejeloven eller lovens analogi.  

 Vægrer et vidne sig f.eks. ved at afgive forklaring direkte for en  

 udenlandsk domstol, fordi vidnet anser sig for omfattet af retsplejelovens  

 vidneudelukkelses- eller vidnefritagelsesgrunde, jf. §§ 169-172, eller  

 kan personlig vidneførsel af andre grunde ikke lade sig gøre,  

 f.eks. fordi vidnet er frihedsberøvet i Danmark, vil der efter  

 omstændighederne kunne afgives subsidiær forklaring for en dansk  

 domstol efter retsplejelovens regler herom til brug for straffesagen i  

 udlandet.
 Efter tilsvarende retningslinier kan der  

 beslaglægges bevismateriale, som befinder sig i Danmark, til brug for  

 vedkommende straffesag.
 De almindeligt gældende regler med hensyn til  

 retshjælp er også lagt til grund i forbindelse med  

 gennemførelsen af lov nr. 1099 af 21. december 1994 om  

 strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien.  

 Danske myndigheders retshjælp til tribunalet sker således efter  

 retningslinier, der svarer til dem, der gælder ved retshjælp i  

 forhold til udenlandske myndigheder, jf. herved Folketingstidende 1994-95,  

 Tillæg A, side 418-419.
 De almindeligt gældende regler, hvorefter  

 strafprocessuelle tvangsindgreb, herunder pligtmæssig afgivelse af  

 vidneforklaringer, til brug for straffesager i udlandet gennemføres  

 ved danske domstole i medfør af retsplejeloven eller lovens analogi,  

 jf. ovenfor, må bl.a. på denne baggrund antages at kunne anvendes  

 også i tilfælde, hvor der er spørgsmål om at yde  

 retshjælp til et afsenderlands militære myndigheder i  

 medfør af NATO-statusoverenskomstens artikel VII, stk. 6, litra  

 a.
 Til nr. 6 og 7.
NATO-statusoverenskomstens artikel VII, stk. 11,  

 forpligter hvert medlemsland til at søge en lovgivning  

 gennemført, som det anser for nødvendig for på sit  

 territorium at tilvejebringe tilstrækkelig sikring og beskyttelse af  

 andre kontraherende parters installationer, udrustning, ejendom, arkiver og  

 officielle aktstykker samt for at kunne straffe personer, som måtte  

 overtræde en sådan lovgivning.
Denne forpligtelse gælder i  

 kraft af PfP-statusoverenskomstens artikel I, også i relation til  

 PfP-landenes styrker.
Ved vedtagelsen af den nugældende lov i 1955 blev  

 det lagt til grund, at straffelovens kapitel 12 om forbrydelser mod statens  

 sikkerhed i vidt omfang også ville finde anvendelse på  

 forbrydelser, som blev begået mod her i landet værende udsendte  

 styrker, idet sådanne lovovertrædelser typisk ville berøre  

 Danmarks sikkerhed, da formålet med NATO-landenes styrkers  

 tilstedeværelse i Danmark er at sikre Danmarks forsvar.
Straffelovens  

 § 109, § 110 og § 110a, som er indeholdt i straffelovens  

 kapitel 12, fandtes dog ikke at give beskyttelse for fremmede NATO-landes  

 styrker her i landet, og den nugældende lovs § 5 indeholder derfor  

 bestemmelser, der giver fremmede NATO-landenes styrker her i landet en  

 tilsvarende beskyttelse.
 Den nugældende lovs § 5 angår spionage  

 mod militære styrker (straffelovens § 109), anden beskyttelse af  

 dokumenter og genstande, der har sikkerhedsmæssig betydning for  

 militære styrker (straffelovens § 110), og beskyttelse af  

 militære forsvarsanlæg (straffelovens § 110a).
I modsætning til NATO er PfP ikke et gensidigt  

 militært samarbejde, som er beregnet på fælles forsvar i  

 tilfælde af krig.
Forbrydelser begået overfor herværende  

 PfP-landenes styrker kan derfor ikke i samme grad, som gælder for  

 styrker fra NATO-lande, antages at berøre Danmarks sikkerhed og dermed  

 at være beskyttet efter straffelovens kapitel 12. På grund af  

 PfP-samarbejdets karakter skønnes det heller ikke at være  

 nødvendigt med en sådan strafferetlig beskyttelse.
For så  

 vidt angår straffelovens § 109 og 110 anses det dog for  

 fornødent at gennemføre den samme beskyttelse for styrker fra  

 PfP-lande, som for styrker fra NATO-lande.
En strafferetlig beskyttelse af  

 militære forsvarsanlæg kommer derimod ikke på tale i  

 relation til PfP-landenes styrker. § 5 foreslås derfor udformet,  

 således at den til straffelovens § 109 og 110, men ikke til  

 § 110a svarende overtrædelse, finder anvendelse i relation til  

 styrker fra PfP-lande.
Til nr. 8 Ændringen indebærer en gennemførelse af  

 PfP-statusoverenskomstens artikel VIII.
 Overenskomster om erstatningsmæssige forhold er  

 hidtil fra dansk side blevet indgået og opfyldt på grundlag af  

 tekstanmærkning nr. 65 på finanslovens § 12.  

 Forsvarsministeriet (ændret i 1999-finansloven til nr. 106). Som  

 følge af ændringen af loven kan denne tekstanmærkning  

 udgå af kommende finanslove.
Tekstanmærkningen har et mere snævert  

 anvendelsesområde end erstatningsbestemmelserne i  

 NATO-statusoverenskomsten.
Forsvarsministeren har således ikke hidtil  

 haft umiddelbar mulighed for at indgå aftaler om erstatningsfriholdelse  

 i forhold til tredjeland (modtagerlandet afgør kravet og udbetaler til  

 skadelidte). Endvidere har der ikke været mulighed for at indgå  

 aftaler om erstatningsfraskrivelse vedrørende skader, der er forvoldt  

 ved forsæt eller grov uagtsomhed.
Ændringen vil således skabe det  

 nødvendige grundlag for, at forsvarsministeren uden  

 Folketingets/Finansudvalgets samtykke kan indgå og i hvert enkelt  

 tilfælde opfylde PfP-statusoverenskomsten og andre  

 statusoverenskomster, der med hensyn til reguleringen af  

 erstatningsmæssige forhold svarer til NATO- og  

 PfP-statusoverenskomsternes bestemmelser.
Med de i dag gældende  

 budgetretlige regler er opfyldelsen af sådanne aftaler normalt ikke  

 betinget af finansministerens og Finansudvalgets forudgående  

 tilslutning i hvert enkelt tilfælde, når udgiften afholdes inden  

 for det pågældende ministeriums budgetramme.
Om behovet for at kunne indgå tilsvarende  

 statusoverenskomster uden for NATO- og PfP-sammenhæng kan det oplyses,  

 at de senere års udsendelser af danske styrker med henblik på  

 deltagelse i øvelser og fredsstøttende operationer m.v. i flere  

 tilfælde er sket uden for NATO-samarbejdets rammer eller til  

 områder uden for NATO-landenes territorier.
Tilsvarende er der modtaget  

 fremmede styrker i Danmark med henblik på deltagelse i  

 samarbejdsaktiviteter, der falder uden for NATO-samarbejdets rammer.
De  

 nævnte aktiviteter er således faldet uden for  

 NATO-statusoverenskomstens gyldighedsområde, og vil heller ikke  

 være dækket af PfP-samarbejdet.
Som eksempler på de  

 nævnte aktiviteter kan nævnes udsendelsen af styrker til det  

 tidligere Jugoslavien i forbindelse med UNPROFOR (FN-regi) samt IFOR/SFOR  

 (NATO-regi uden for NATO-landenes territorium), udsendelsen af styrker til  

 Albanien i forbindelse med ALBA (FN/OSCE-regi) og etableringen af den  

 multilaterale FN-brigade SHIRBRIG, der har hovedkvarter i Danmark.
Hertil  

 kommer den almindelige modtagelse og udsendelse af styrker uden for NATO- og  

 PfP-samarbejdet, men efter principper, der svarer til PfP s principper  

 (d.v.s. i PfP s ånd), som led i samarbejdet med de central- og  

 østeuropæiske lande til fremme af stabiliteten og sikkerheden i  

 Europa.
 Aftaler med et indhold svarende til NATO- og  

 PfP-statusoverenskomsterne vil normalt blive forhandlet af og underskrevet af  

 de deltagende landes forsvarsministre.
Ved fastsættelsen af det aftalemæssige  

 grundlag for de nævnte aktiviteter har der fra andre deltagerlandes  

 side ofte været udtrykt ønske om at anvende  

 NATO-statusoverenskomstens regelsæt, bl.a. med hensyn til  

 erstatningsforhold.
Man har på baggrund af erfaringerne fra  

 NATO-samarbejdet anset dette regelsæt for velfungerende og egnet til  

 anvendelse i andre sammenhænge.
Udenrigsministeriet anser det for  

 rigtigst at opfyldelse sker ved tilvejebringelse af lovgrundlag.
Det må anses for hensigtsmæssigt, at der  

 også uden for NATO- og PfP-samarbejdets rammer kan indgås  

 ensartede aftaler om erstatningsforholdene i forbindelse med internationale  

 militære samarbejdsaktiviteter.
NATO-statusoverenskomstens  

 regelsæt udgør et kendt og velegnet grundlag herfor, hvilket  

 udformningen af PfP-statusoverenskomsten netop er udtryk for.
 NATO-statusoverenskomstens erstatningsbestemmelser  

 (artikel VIII) kan i hovedtræk beskrives således:
Ved skader på statsejendom, der benyttes af  

 vedkommende stats land-, sø- eller luftstridskræfter, frafalder  

 hver af parternes krav på erstatning, såfremt skaden er forvoldt  

 under de i NATO-statusoverenskomstens artikel VIII, stk. 1 (i) eller  

 (ii) nævnte omstændigheder.
Parterne frafalder desuden krav  

 på erstatning for deres egne udgifter i forbindelse med militært  

 personels tilskadekomst eller død (den tilskadekomnes eller de  

 efterladtes muligheder for at rejse erstatningskrav mod skadevolderen  

 berøres ikke heraf).
I tilfælde af skade på anden statsejendom  

 forvoldt under ovennævnte omstændigheder skal afgørelsen  

 af, om der foreligger erstatningsgrundlag, og om erstatningens  

 størrelse, såfremt der ikke er truffet anden aftale,  

 træffes af en af parterne udpeget voldgiftsmand valgt blandt  

 modtagerlandets statsborgere, der beklæder eller har beklædt en  

 høj judiciel stilling.
Det er endvidere bestemt, at de kontraherende  

 parter i disse tilfælde gensidigt giver afkald på erstatning for  

 skader under 9.670,- kr.
De af voldgiftsmanden tilkendte  

 erstatningsbeløb fordeles på samme måde som ved  

 erstatningskrav, der hidrører fra skader på privat ejendom, jf.  

 nedenfor.
 Erstatningskrav fra modtagerlandets borgere opstået  

 som følge af handlinger eller undladelser, der må tilskrives  

 afsenderlandets styrker eller civile elementer under udøvelsen af  

 tjenstlige pligter, skal afgøres af modtagerlandets myndigheder efter  

 dettes lovgivning og foreløbigt betales af dette land, jf.  

 NATO-statusoverenskomstens artikel VIII, stk. 5. De udbetalte  

 erstatningsbeløb fordeles senere mellem de kontraherende parter i  

 overensstemmelse med de i NATO- og PfP-statusoverenskomsterne specificerede  

 regler, der i hovedtræk går ud på følgende:
 Såfremt afsenderlandet alene er ansvarligt for  

 skadens opståen, skal dette endeligt bære 75 % af  

 erstatningsbeløbet og modtagerlandet 25 %. Når mere end  

 ét land er ansvarligt for skadens opståen, eller hvor det ikke  

 er muligt særligt at pålægge et enkelt eller flere af de  

 kontraherende parters værn ansvaret for skaden, skal  

 erstatningsbeløbet fordeles ligeligt mellem de pågældende  

 kontraherende parter; dersom modtagerlandet ikke er et af de således  

 flere ansvarlige eller i alt fald implicerede lande, skal dets bidrag  

 udgøre halvdelen af det beløb, der skal udredes af hvert af de  

 pågældende afsenderlande.
Det bør fremhæves, at de her omhandlede  

 erstatningsregler kun gælder for skade fremkaldt ved handlinger  

 foretaget i forbindelse med tjenestens udøvelse.
Ved skader  

 forårsaget af medlemmer af afsenderlandets styrker m.v. udenfor  

 tjenestens udøvelse kan de af modtagerlandets myndigheder afgjorte  

 erstatningskrav - såfremt de ikke dækkes af afsenderlandets  

 myndigheder - gennemføres på sædvanlig måde overfor  

 vedkommende skadevolder, d.v.s. eventuelt ved medvirken af modtagerlandets  

 domstole m.v.
 I tilfælde af skader fremkaldt ved handlinger uden  

 forbindelse med tjenestens udøvelse hæfter modtagerlandet ikke  

 for erstatningskrav mod afsenderlandets personel.
 Spørgsmålet om, hvorvidt en  

 skadegørende handling falder indenfor eller udenfor begrebet  

 »udøvelse af tjenstlige pligter«, skal i tilfælde af uenighed  

 herom endeligt afgøres af ovennævnte voldgiftsmand.
Bestemmelserne om afvikling af erstatningskrav finder ikke  

 anvendelse på krigsskade, jf.
NATO-statusoverenskomstens artikel VIII,  

 stk. 2 og 5.
Bestemmelserne om den formelle fremgangsmåde ved  

 fremsættelse af erstatningskrav, sagsanlæg m.v., jf.  

 NATO-statusoverenskomstens artikel VIII, nødvendiggør ikke  

 lovhjemmel.
Som det fremgår af NATO-statusoverenskomstens artikel VIII,  

 stk. 9, kan medlemmer af afsenderlandets styrker sagsøges ved  

 modtagerlandets domstole, og den i stk. 9 indeholdte begrænsning  

 (tvangsfuldbyrdelse af visse domme) er uden reel betydning, da modtagerlandet  

 i de tilfælde, hvor begrænsningen gælder, skal udrede den  

 idømte erstatning.
Til nr. 9 Med ændringsloven foreslås § 7  

 ophævet.
NATO-statusoverenskomstens artikel X-XI vedrører  

 fritagelse fra moms og beskatning.
Gennemførelse af disse bestemmelser  

 såvel i relation til PfP-statusoverenskomsten som i relation til andre  

 lignende overenskomster, som Danmark måtte indgå, kræver  

 ikke længere særskilt lovhjemmel, idet der i henhold til lov om  

 told og importafgifter (toldloven) og lov om moms (momsloven) er hjemmel til  

 at tillade told- og afgiftsfritagelse for de i NATO-statusoverenskomstens  

 artikel XI omhandlede fritagelser.
Den generelle told- og afgiftsfritagelse  

 sker efter § 4, nr. 3, i toldloven.
Herudover kan der i henhold til  

 toldlovens § 5 samt momslovens § 36, stk. 3, ske told- og  

 momsfritagelse ved indførsel af materiel.
Det skal i forbindelse med  

 toldlovens § 5 og momslovens § 36, stk. 3, bemærkes, at  

 betegnelsen »NATO« skal fortolkes bredt således, at Partnerskab for  

 Fred og tilsvarende overenskomster er omfattet af bestemmelserne.
For så vidt angår de direkte skatter, herunder  

 indkomstbeskatning, bemærkes, at den persongruppe, som er omfattet af  

 NATO- og PfP-statusoverenskomsterne i hovedsagen, vil opholde sig i Danmark i  

 perioder af ganske kort varighed, typisk i forbindelse med  

 øvelsesvirksomhed.
De pågældende vil derfor for  

 hovedpartens vedkommende hverken blive fuldt eller begrænset  

 skattepligtige her i landet.
 Personer, der er omfattet af NATO-statusoverenskomsten, og  

 som tager længerevarende ophold i Danmark, indrømmes af  

 skatteministeren skattefritagelse i henhold til lov nr. 567 af 30. november  

 1983 om rettigheder og immuniteter for internationale organisationer.  

 Tilsvarende vilkår vil kunne indrømmes for personer omfattet af  

 PfP-statusoverenskomsten med tillægsprotokoller eller lignende  

 aftaler.
Til § 2 Med § 2 bestemmes, at loven træder i kraft  

 dagen efter bekendtgørelse i Lovtidende.
Til § 3 § 3 bestemmer, at ændringsloven ikke er  

 gældende for Færøerne og Grønland, men at den ved  

 kongelig anordning helt eller delvist kan sættes i kraft for disse  

 landsdele med de afvigelser, som de særlige færøske og  

 grønlandske forhold tilsiger i overensstemmelse med sædvanlig  

 dansk praksis.
Danmark har den 2. februar 1998 meddelt deltagerne i Det  

 Euroatlantiske Partnerskabsråd, at PfP-statusoverenskomsten indtil  

 videre vil blive gennemført i Danmark med forbehold for  

 Færøerne og Grønland i overensstemmelse med  

 sædvanlig dansk praksis.
 Dette indebærer, at den oprindelige lov gælder  

 for Færøerne og Grønland i uændret form, indtil  

 nærværende ændringslov helt eller delvist måtte blive  

 sat i kraft for disse landsdele.
Bilag 1 OVERENSKOMST MELLEM DELTAGERNE I DEN  

 NORDATLANTISKE TRAKTAT OG DE ØVRIGE DELTAGENDE STATER I PARTNERSKAB  

 FOR FRED VEDRØRENDE STATUS FOR DERES STYRKER De deltagende stater i Den Nordatlantiske Traktat, undertegnet i  

 Washington den 4. april 1949, og de stater, der tager imod invitationen til  

 Partnerskab for Fred, udfærdiget og undertegnet af stats- og  

 regeringscheferne i Den Nordatlantiske Traktats Organisation i Bruxelles den  

 10. januar 1994, og som tilslutter sig Partnerskab for  

 Fred-rammedokumentet; som tilsammen udgør de deltagende stater i Partnerskab for  

 Fred; som tager i betragtning, at en deltagers styrker ifølge aftale kan  

 blive udsendt til og modtaget på en anden deltagers territorium; som er indforstået med, at beslutninger om udsendelse og modtagelse  

 af styrker fortsat vil være genstand for særaftaler mellem  

 vedkommende deltagere; som imidlertid ønsker at fastsætte status for sådanne  

 styrker, når disse opholder sig på en anden deltagers  

 territorium; som erindrer den i London den 19. juni 1951 udfærdigede overenskomst  

 mellem deltagerne i Den Nordatlantiske Traktat vedrørende status for  

 deres styrker; er blevet enige om følgende:
ARTIKEL I Medmindre andet er bestemt i nærværende overenskomst og  

 eventuelle tillægsprotokoller med hensyn til deltagerne i  

 overenskomsten, skal alle deltagende stater i nærværende  

 overenskomst anvende bestemmelserne i den i London den 19. juni 1951  

 udfærdigede overenskomst mellem deltagerne i Den Nordatlantiske Traktat  

 vedrørende status for deres styrker, i det følgende kaldet  

 NATO/SOFA-overenskomsten, som om alle deltagerne i nærværende  

 overenskomst deltog i NATO/SOFA-overenskomsten.
ARTIKEL II 1.	Ud over NATO/SOFA-overenskomstens gyldighedsområde skal  

 nærværende overenskomst finde anvendelse på territoriet  

 tilhørende alle de deltagere i nærværende overenskomst,  

 der ikke deltager i NATO/SOFA-overenskomsten.
 2. 	Med henblik på nærværende overenskomst skal  

 henvisninger i NATO/SOFA-overenskomsten til Den Nordatlantiske Traktats  

 område anses for også at omfatte de i nærværende  

 artikels stk. 1 omtalte territorier, og henvisninger til Den  

 Nordatlantiske Traktat skal anses for at omfatte Partnerskab for  

 Fred.
ARTIKEL III Med henblik på gennemførelsen af nærværende  

 overenskomst for så vidt angår forhold vedrørende  

 deltagende stater, som ikke deltager i NATO/SOFA-overenskomsten, skal  

 bestemmelserne i NATO/SOFA-overenskomsten om, at anmodninger skal rettes til  

 eller uoverensstemmelser henvises til Det Nordatlantiske Råd, Det  

 Nordatlantiske Stedfortræderråds formand eller en voldgiftsmand,  

 forstås således, at spørgsmålet kræves afgjort  

 ved forhandling mellem de berørte deltagere uden rekurs til nogen  

 udenforstående myndighed.
ARTIKEL IV Nærværende overenskomst kan suppleres eller på anden  

 måde ændres i overensstemmelse med folkeretten.
ARTIKEL V 1.	Nærværende overenskomst står åben for  

 undertegnelse af enhver stat, der enten er kontraherende part i  

 NATO/SOFA-overenskomsten, eller som tager imod invitationen til Partnerskab  

 for Fred og tilslutter sig Partnerskab for Fred-rammedokumentet.
2. 	Nærværende overenskomst skal ratificeres,  

 tiltrædes eller godkendes.
Ratifikations-, tiltrædelses- eller  

 godkendelsesinstrumenterne skal deponeres hos Amerikas Forenede Staters  

 regering, som skal underrette alle signatarstaterne om hver enkelt  

 deponering.
3. 	30 dage efter at tre signatarstater, hvoraf mindst én er  

 kontraherende part i NATO/SOFA-overenskomsten og én har taget imod  

 invitationen til Partnerskab for Fred og tilsluttet sig Partnerskab for  

 Fred-rammedokumentet, har deponeret deres ratifikations-, tiltrædelses-  

 eller godkendelsesinstrumenter, træder nærværende  

 overenskomst i kraft i forhold til de pågældende stater.
I  

 forhold til enhver anden signatarstat træder konventionen i kraft 30  

 dage efter deponeringen af den pågældende stats  

 instrument.
ARTIKEL VI Nærværende overenskomst kan opsiges af enhver af deltagerne i  

 overenskomsten ved skriftlig opsigelsesmeddelelse til Amerikas Forenede  

 Staters regering, som skal underrette alle signatarstater om enhver  

 sådan meddelelse.
Opsigelsen skal træde i kraft et år  

 efter, at Amerikas Forenede Staters regering har modtaget meddelelsen.
Efter  

 udløbet af denne periode på et år skal  

 nærværende overenskomst ophøre med at være i kraft i  

 forhold til den part, som har opsagt den, bortset fra afvikling af  

 udestående krav opstået inden datoen for opsigelsens  

 ikrafttrædelse, men skal forblive i kraft imellem de øvrige  

 deltagere.
 Til bekræftelse heraf har undertegnede, der er behørigt  

 bemyndigede af deres respektive regeringer, underskrevet  

 nærværende overenskomst.
Udfærdiget i Bruxelles den 19. juni 1995 på engelsk og fransk,  

 begge tekster af samme gyldighed, i et enkelt originaleksemplar, som skal  

 deponeres i Amerikas Forenede Staters regerings arkiver.
Amerikas Forenede  

 Staters regering skal fremsende bekræftede genparter heraf til samtlige  

 signatarstater.
PfP-statusoverenskomsten  

 Liste over deltagere pr. 12. november 1998 Land Underskrift Dato for ratifikation Albanien 10. oktober 1996.
 9. maj 1996.
Azerbaijan 15. januar 1998.
Belgien 31. oktober 1995.
 10. oktober 1997.
Bulgarien 16. oktober 1995.
 29. maj 1996.
Canada 13. oktober 1995.
 2. maj 1996.
Danmark 3. juli 1995.
Estland 29. august 1995.
 7. august 1996.
Finland 16. december 1996.
 2. juli 1997.
Frankrig 1. december 1995.
Georgien 18. juli 1995.
 19. maj 1997.
Grækenland 9. oktober 1997.
Island 10. marts 1997.
Italien 14. marts 1996.
 23. september 1998.
Kazakhstan 31. juli 1996.
 6. november 1997.
Letland 13. december 1995.
 19. april 1996.
Litauen 31. januar 1996.
 15. august 1996.
Luxembourg 18. februar 1997.
Den tidligere  

 jugoslaviske republik  

 Makedonien 30. maj 1996.
19. juni 1996 Moldova 6. september 1996.
 1. oktober 1997.
Nederlandene 5. februar 1996.
 26. juni 1997.
Norge 19. juni 1995.
 4. oktober 1996.
Polen 3. november 1995.
 4. april 1997.
Portugal 8. september 1997.
Rumænien 3. november 1995.
 5. juni 1996.
Slovakiet 11. august 1995.
 13. december 1995.
Slovenien 31. juli 1995.
 18. januar 1996.
Spanien 16. december 1996.
 4. februar 1998.
Storbritannien 5. marts 1995.
Sverige 4. april 1996.
 13. november 1996.
Tjekkiet 2. november 1995.
 27. marts 1996.
Tyrkiet 5. februar 1996.
Tyskland 20. juli 1995.
 24. september 1998.
Ukraine 6. maj 1996.
Ungarn 21. juni 1995.
 14. december 1995.
USA 19. juni 1995.
 9. august 1995.
Uzbekistan 24. juli 1996.
 30. januar 1997.
Østrig 16. januar 1997.
 3. august 1998.
TILLÆGSPROTOKOL TIL OVERENSKOMST MELLEM DELTAGERNE  

 I DEN NORDATLANTISKE TRAKTAT OG DE ØVRIGE DELTAGENDE STATER I  

 PARTNERSKAB FOR FRED VEDRØRENDE STATUS FOR DERES STYRKER De deltagende stater i nærværende tillægsprotokol til  

 overenskomst mellem deltagerne i Den Nordatlantiske Traktat og de  

 øvrige deltagende stater i Partnerskab for Fred vedrørende  

 status for deres styrker, i det følgende kaldet »overenskomsten«; som tager i betragtning, at der i nogle af overenskomstdeltagernes  

 nationale lovgivning ikke forskrives dødsstraf; er blevet enige om følgende:
ARTIKEL I Enhver deltagende stat i nærværende tillægsprotokol,  

 forsåvidt den pågældende stat har jurisdiktion i  

 overensstemmelse med bestemmelserne i overenskomsten, må ikke fuldbyrde  

 en dødsstraf for så vidt angår medlemmer af en styrke og  

 et civilt element og sådanne medlemmers pårørende fra  

 enhver anden deltagende stat i nærværende  

 tillægsprotokol.
ARTIKEL II 1. 	Nærværende protokol står åben for  

 undertegnelse af enhver signatarstat i overenskomsten.
2. 	Nærværende protokol skal ratificeres, tiltrædes  

 eller godkendes.
Ratifikations-, tiltrædelses- eller  

 godkendelsesinstrumenterne skal deponeres hos Amerikas Forenede Staters  

 regering, som skal underrette alle signatarstaterne om hver enkelt  

 deponering.
 3. 	Nærværende protokol træder i kraft 30 dage efter  

 den dato, hvor ratifikations-, tiltrædelses- eller  

 godkendelsesinstrumenterne er deponeret af tre signatarstater, hvoraf mindst  

 én er kontraherende part i NATO/SOFA-overenskomsten og én har  

 taget imod invitationen til Partnerskab for Fred og tilsluttet sig  

 Partnerskab for Fred-rammedokumentet.
 4. 	Nærværende protokol træder i kraft i forhold til  

 enhver anden signatarstat på datoen for den pågældende  

 stats deponering af sit ratifikations-, tiltrædelses- eller  

 godkendelsesinstrument hos Amerikas Forenede Staters regering.
Udfærdiget i Bruxelles den 19. juni 1995 på engelsk og fransk,  

 begge tekster af samme gyldighed, i et enkelt originaleksemplar, som skal  

 deponeres i Amerikas Forenede Staters regerings arkiver.
Amerikas Forenede  

 Staters regering skal fremsende bekræftede genparter heraf til samtlige  

 signatarstater.
Tillægsprotokol af 19. juni 1995  

 Liste over deltagere pr. 12. november 1998 Land Underskrift Dato for ratifikation Albanien 10. oktober 1996.
 9. maj 1996.
Azerbaijan 15. januar 1998.
Belgien 31. oktober 1995.
 10. oktober 1997.
Bulgarien 16. oktober 1995.
 29. maj 1996.
Canada 13. oktober 1995.
 2. maj 1996.
Danmark 3. juli 1995.
Estland 29. august 1995.
 7. august 1996.
Finland 16. december 1996.
 1. august 1997.
Frankrig 1. december 1995.
Georgien 18. juli 1995.
 19. maj 1997.
Grækenland 9. oktober 1997.
Island 10. marts 1997.
Italien 14. marts 1996.
 23. september 1998.
Kazakhstan 31. juli 1996.
 6. november 1997.
Letland 13. december 1995.
 19. april 1996.
Litauen 31. januar 1996.
 15. august 1996.
Luxembourg 18. februar 1997.
Den tidligere  

 jugoslaviske republik Makedonien 30. maj 1996.
 19. juni 1996.
Moldova 6. september 1996.
 1. oktober 1997.
Nederlandene 5. februar 1996.
 26. juni 1997.
Norge 19. juni 1995.
 4. oktober 1996.
Polen 3. november 1995.
 4. april 1997.
Portugal 8. september 1997.
 26. juni 1997.
Rumænien 3. november 1995.
 5. juni 1996.
Slovakiet 11. august 1995.
 18. september 1996.
Slovenien 31. juli 1995.
 18. januar 1996.
Spanien 16. december 1996.
 4. februar 1998.
Sverige 4. april 1996.
 13. november 1996.
Tjekkiet 2. november 1995.
 27. marts 1996.
Tyskland 20. juli 1995.
 24. september 1998.
Ungarn 21. juni 1995.
 14. december 1995.
Uzbekistan 24. juli 1996.
 30. januar 1997.
Østrig 27. marts 1997.
 2. september 1998.
YDERLIGERE TILLÆGSPROTOKOL TIL OVERENSKOMST  

 MELLEM  

 DELTAGERNE I DEN NORDATLANTISKE TRAKTAT OG DE ØVRIGE DELTAGENDE STATER  

 I PARTNERSKAB FOR FRED VEDRØRENDE STATUS FOR DERES STYRKER De deltagende stater i nærværende tillægsprotokol, som tager hensyn til »Overenskomsten mellem deltagerne i Den  

 Nordatlantiske Traktat og de øvrige deltagende stater i Partnerskab  

 for Fred vedrørende status for deres styrker« og  

 tillægsprotokollen dertil, begge udfærdiget i Bruxelles den 19.  

 juni 1995; som tager i betragtning, at der er behov for at etablere og regulere  

 status for NATO's militære hovedkvarterer og hovedkvarterpersonel  

 på de i Partnerskab for Fred deltagende staters territorium med henblik  

 på at lette samarbejdet med individuelle Partnerskab for Fred-nationers  

 væbnede styrker; som tager i betragtning, at der er behov for at sikre en passende status  

 for det personel i de deltagende staters væbnede styrker, der er  

 knyttet til eller forbundet med NATO's militære hovedkvarterer; og som tager i betragtning, at det på grund af forholdene i navnlig  

 NATO's medlemsstater og partnerstater kan være ønskværdigt  

 at tage nærværende protokol i anvendelse til at imødekomme  

 de ovenfor anførte behov; er blevet enige om følgende:
ARTIKEL I I nærværende protokol anvendes følgende  

 terminologi:
 1.	»Paris-Protokollen« betyder »Protokollen om status for  

 internationale militære hovedkvarterer oprettet i henhold til Den  

 Nordatlantiske Traktat«, udfærdiget i Paris den 28. august  

 1952.
 a.	»Overenskomsten«, uanset hvor udtrykket måtte forekomme i  

 Paris-Protokollen, skal forstås som NATO's overenskomst om styrkernes  

 status, som har fået gyldighed ved »Overenskomsten mellem deltagerne i  

 Den Nordatlantiske Traktat og de øvrige deltagende stater i  

 Partnerskab for Fred vedrørende status for deres styrker«,  

 udfærdiget i Bruxelles den 19. juni 1995.
 b.	»Styrke« og »civilt element«, uanset hvor udtrykkene måtte  

 forekomme i Paris-Protokollen, skal forstås som defineret i  

 Paris-Protokollens artikel 3 og omfatter endvidere sådanne personer,  

 der er knyttet til eller forbundet med NATO's militære hovedkvarterer,  

 og som kommer fra andre deltagende stater i Partnerskab for Fred.
 c.	»Pårørende«, uanset hvor udtrykket måtte  

 forekomme i Paris-Protokollen, skal forstås som ægtefællen  

 til et medlem af en styrke eller et civilt element som defineret i  

 stk. b. i nærværende artikel eller et sådant medlems  

 barn, som er økonomisk afhængig af det pågældende  

 medlem.
 2.	»PfF/SOFA-overenskomsten«, uanset hvor udtrykket måtte  

 forekomme i nærværende protokol, skal forstås som  

 »Overenskomsten mellem deltagerne i Den Nordatlantiske Traktat og de  

 øvrige deltagende stater i Partnerskab for Fred vedrørende  

 status for deres styrker«, udfærdiget i Bruxelles den 19. juni  

 1995.
 3.	»NATO« skal forstås som Den Nordatlantiske Traktats  

 organisation.
 4.	»NATO's militære hovedkvarterer« skal forstås som det  

 allierede hovedkvarter samt andre internationale militære  

 hovedkvarterer eller organisationer, der er omfattet af artikel 1 og artikel  

 14 i Paris-Protokollen.
ARTIKEL II Uden præjudice for de staters rettigheder, der er medlemmer af NATO  

 eller deltager i Partnerskab for Fred, men som ikke deltager i  

 nærværende protokol, skal deltagerne i nærværende  

 protokol anvende de samme bestemmelser som de i Paris-Protokollen indeholdte  

 bestemmelser, medmindre der er foretaget ændringer heraf i  

 nærværende Protokol, for så vidt angår aktiviteter,  

 der udføres af NATO's militære hovedkvarterer og disses  

 militære og civile personel på en i nærværende  

 Protokols deltagende stats territorium.
ARTIKEL III 1.	Ud over Paris-Protokollens gyldighedsområde skal  

 nærværende protokol finde anvendelse på territoriet  

 tilhørende alle de deltagende stater i nærværende protokol  

 som beskrevet i artikel II, stk. 1, i PfF/SOFA-overenskomsten.
 2.	Med henblik på nærværende protokol skal  

 henvisninger i Paris-Protokollen til Den Nordatlantiske Traktats område  

 anses for også at omfatte de i nærværende artikels  

 stk. 1 omtalte territorier.
ARTIKEL IV Med henblik på gennemførelsen af nærværende  

 protokol for så vidt angår forhold vedrørende  

 partnerstater, skal bestemmelserne i Paris-Protokollen om, at  

 uoverensstemmelser henvises til Det Nordatlantiske Råd, forstås  

 således, at spørgsmålet kræves afgjort ved  

 forhandling mellem de berørte deltagere uden rekurs til nogen  

 udenforstående myndighed.
ARTIKEL V 1.	Nærværende protokol står åben for  

 undertegnelse af enhver stat, der er kontraherende part i  

 PfF/SOFA-overenskomsten.
2.	Nærværende protokol skal ratificeres, tiltrædes  

 eller godkendes.
Ratifikations-, tiltrædelses- eller  

 godkendelsesinstrumenterne skal deponeres hos Amerikas Forenede Staters  

 regering, som skal underrette alle signatarstaterne om hver enkelt  

 deponering.
3.	Så snart to eller flere signatarstater har deponeret deres  

 ratifikations-, tiltrædelses- eller godkendelsesinstrumenter,  

 træder nærværende protokol i kraft i forhold til de  

 pågældende stater.
I forhold til enhver anden signatarstat  

 træder konventionen i kraft pr. datoen for deponeringen af den  

 pågældende stats instrument.
ARTIKEL VI Nærværende protokol kan opsiges af enhver af deltagerne i  

 protokollen ved skriftlig opsigelsesmeddelelse til Amerikas Forenede Staters  

 regering, som skal underrette alle signatarstater om enhver sådan  

 meddelelse.
Opsigelsen skal træde i kraft et år, efter at  

 Amerikas Forenede Staters regering har modtaget meddelelsen.
Efter  

 udløbet af denne periode på et år skal  

 nærværende protokol ophøre med at være i kraft i  

 forhold til den part, som har opsagt den, bortset fra afvikling af  

 udestående krav opstået inden datoen for opsigelsens  

 ikrafttrædelse, men skal forblive i kraft imellem de øvrige  

 deltagere.
 Til bekræftelse heraf har undertegnede, der er behørigt  

 bemyndigede af deres respektive regeringer, underskrevet  

 nærværende protokol.
Udfærdiget i Bruxelles den 19. december 1997 på engelsk og  

 fransk, begge tekster af samme gyldighed, i et enkelt originaleksemplar, som  

 skal deponeres i Amerikas Forenede Staters regerings arkiver.
Amerikas  

 Forenede Staters regering skal fremsende bekræftede genparter heraf til  

 samtlige signatarstater.
Bekendtgørelse nr. 44 af 11. august 1955 i  

 Lovtidende C  

 (NATO-statusoverenskomsten af 19. juni 1951) OVERENSKOMST MELLEM DELTAGERNE I DEN NORDATLANTISKE TRAKTAT  

 VEDRØRENDE STATUS FOR DERES STYRKER Deltagerne i Den nordatlantiske Traktat, undertegnet i Washington den 4. april 1949, som tager i betragtning, at en deltagers styrker ifølge aftale kan  

 blive udsendt til at gøre tjeneste på en anden deltagers  

 territorium; som er indforstået med at beslutning om sådanne styrkers  

 udsendelse og betingelserne herfor, forsåvidt sådanne betingelser  

 ikke er fastsat ved nærværende overenskomst, fortsat vil  

 være genstand for særaftaler mellem vedkommende deltagere; som imidlertid ønsker at fastsætte status for en deltagers  

 styrker, når disse gør tjeneste på en anden deltagers  

 territorium; er blevet enige om følgende:
 Artikel I.
 1.	I denne overenskomst betyder udtrykket:
(a)	»styrke«   personel tilhørende en kontraherende parts land-,  

 sø- eller luftstridskræfter, som i forbindelse med  

 tjenestepligter befinder sig på en anden kontraherende parts  

 territorium inden for Den nordatlantiske Traktats område, dog  

 således, at de pågældende to kontraherende parter kan  

 træffe aftale om, at visse enkeltpersoner, enheder eller formationer  

 ikke skal betragtes som udgørende eller indbefattet i en »styrke«,  

 forsåvidt angår nærværende overenskomsts  

 bestemmelser; (b)	»civilt element«   det civile personel, som ledsager en  

 kontraherende parts styrke og har ansættelse ved et af den  

 kontraherende parts værn, og som ikke er statsløse personer  

 eller statsborgere i et land, der ikke er deltager i Den nordatlantiske  

 Traktat, og som ejheller er statsborgere i eller har sædvanlig  

 bopæl i det land, hvor styrken befinder sig; (c)	»pårørende«   ægtefællen til et medlem af  

 en styrke eller af et civilt element eller børn af et sådant  

 medlem, der er afhængige af underhold fra den  

 pågældende; (d)	»afsenderland«   den kontraherende part, som styrken  

 tilhører; (e)	»modtagerland«   den kontraherende part, på hvis territorium  

 styrken eller det civile element enten er stationeret eller er på  

 gennemrejse; (f)	»afsenderlandets militære myndigheder«   de myndigheder i  

 afsenderlandet, der ifølge dettes lovgivning er bemyndiget til at  

 håndhæve vedkommende lands militære lovgivning over for  

 medlemmer af dets styrker eller civile elementer; (g)	»Det nordatlantiske Råd«   det i henhold til art. 9 i Den  

 nordatlantiske Traktat oprettede råd eller ethvert af dets underordnede  

 organer, der er bemyndiget til at handle på dets vegne.
 2.	Nærværende overenskomst skal finde anvendelse på  

 myndighederne ved de kontraherende parters politiske underorganer inden for  

 de af deres territorier, for hvilke nærværende overenskomst  

 gælder, eller for hvilke den i henhold til artikel XX udstrækkes  

 til at gælde, på samme måde som den finder anvendelse  

 på de pågældende kontraherende parters centrale  

 myndigheder, dog således at ejendom, der tilhører politiske  

 underorganer, ikke skal betragtes som ejendom, der i artikel VIII's forstand  

 tilhører en kontraherende part.
 Artikel II.
Det påhviler en styrke, dens civile element og medlemmerne deraf,  

 såvel som deres pårørende at respektere modtagerlandets  

 lovgivning og at afholde sig fra enhver virksomhed, der er uforenelig med  

 ånden i nærværende overenskomst, og i særdeleshed fra  

 enhver politisk virksomhed i modtagerlandet.
Det påhviler også  

 afsenderlandet at træffe de fornødne forholdsregler i så  

 henseende.
 Artikel III.
1.	På de i nærværende artikels stk. 2 angivne  

 betingelser og under iagttagelse af de af modtagerlandet foreskrevne  

 bestemmelser vedrørende en styrkes eller dens medlemmers ind- og  

 udrejse skal sådanne personer være undtaget fra pas- og  

 visumbestemmelser og fritaget for indvandringsmyndighedernes kontrol ved  

 indrejse i og udrejse af modtagerlandets territorium.
De skal også  

 være undtaget fra modtagerlandets bestemmelser vedrørende  

 registrering af og kontrol med udlændinge, men de skal ikke derved  

 anses for at have erhvervet nogen ret til ophold eller domicil på  

 modtagerlandets territorier.
 2.	For medlemmer af en styrke vil der ikke udkræves andre end  

 følgende dokumenter, hvilke skal forevises på  

 forlangende:
(a)	et af afsenderlandet udstedt personligt identitetskort forsynet med  

 fotografi og angivelse af fulde navn, fødselsdato, rang, tjenestegren  

 samt eventuelle stamnummer; (b)	personlig eller fælles marchordre udfærdiget på  

 afsenderlandets sprog samt på engelsk og fransk af afsenderlandets  

 eller Den nordatlantiske Traktats Organisations kompetente myndigheder, og  

 hvori bekræftes den pågældende enkeltpersons eller gruppes  

 status som medlem eller medlemmer af en styrke samt den befalede  

 forlægning.
Modtagerlandet kan forlange, at en marchordre  

 kontrasigneres af en af dette land dertil beskikket  

 repræsentant.
 3.	Medlemmer af et civilt element og pårørende skal i  

 passet angives som sådanne.
 4.	Såfremt et medlem af en styrke eller et civilt element  

 ophører med at være i afsenderlandets tjeneste og ikke  

 hjemsendes, skal afsenderlandets myndigheder øjeblikkelig underrette  

 modtagerlandets myndigheder med angivelse af fornødne oplysninger.  

 Ligeledes skal afsenderlandets myndigheder underrette modtagerlandets  

 myndigheder om ethvert medlem, som er ulovligt udeblevet i mere end 21  

 dage.
5.	Dersom modtagerlandet har forlangt, at et medlem af en styrke eller  

 et civilt element fjernes fra dets territorium eller har udstedt  

 udvisningsordre imod et tidligere medlem af en styrke eller af et civilt  

 element eller imod et medlems eller tidligere medlems pårørende,  

 påhviler det afsenderlandets myndigheder at modtage den  

 pågældende på landets eget territorium eller på anden  

 måde drage omsorg for, at han modtages uden for modtagerlandets  

 territorium.
Nærværende stykke finder kun anvendelse på  

 personer, som ikke er statsborgere i modtagerlandet, og som er indrejst i  

 modtagerlandet som medlemmer af en styrke eller af et civilt element eller  

 med det formål at blive medlem deraf, og på sådanne  

 personers pårørende.
 Artikel IV.
Modtagerlandet skal enten (a)	anerkende som gyldig   uden køreprøve eller afgift  

 en køretilladelse, førerbevis eller militært  

 førerbevis udstedt af afsenderlandet eller et af dettes underorganer  

 til et medlem af en styrke eller et civilt element, eller (b)	uden at kræve køreprøve aflagt, selv udstede  

 køretilladelse eller førerbevis til ethvert medlem af en styrke  

 eller civilt element, som er i besiddelse af køretilladelse,  

 førerbevis eller militært førerbevis udstedt af  

 afsenderlandet eller et af dettes underorganer.
 Artikel V.
1.	Medlemmerne af en styrke skal som regel bære uniform.  

 Medmindre der foreligger anden aftale mellem afsenderlandets og  

 modtagerlandets myndigheder skal betingelserne for at bære civil  

 påklædning være de samme som gælder for  

 modtagerlandets styrker.
En styrkes opstillede enheder eller formationer skal  

 bære uniform, når de passerer en landegrænse.
 2.	Tjenestekøretøjer tilhørende en styrke eller et  

 civilt element skal foruden registreringsnummer være forsynet med  

 tydeligt nationalitetsmærke.
 Artikel VI.
Medlemmer af en styrke må besidde og bære våben,  

 såfremt de er bemyndiget dertil ifølge de for dem gældende  

 bestemmelser.
Afsenderlandets myndigheder skal tage anmodninger fra  

 modtagerlandet vedrørende dette spørgsmål under velvillig  

 overvejelse.
 Artikel VII.
1.	Under iagttagelse af nærværende artikels  

 bestemmelser (a)	skal afsenderlandets militære myndigheder have adgang til i  

 modtagerlandet at udøve al kriminel og disciplinær jurisdiktion,  

 som er dem tillagt i henhold til afsenderlandets lovgivning over alle  

 personer, som er undergivet dette lands militære lovgivning, (b)	skal modtagerlandets myndigheder have jurisdiktion over medlemmerne  

 af en styrke eller et civilt element og disses pårørende  

 forsåvidt angår lovovertrædelser, der er begået  

 på modtagerlandets territorium og strafbare i henhold til dette lands  

 lovgivning.
 2.	(a) Afsenderlandets militære myndigheder skal have adgang til  

 at udøve udelukkende jurisdiktion over personer, der er undergivet  

 dette lands militære lovgivning, forsåvidt angår  

 lovovertrædelser, som er strafbare i henhold til afsenderlandets  

 lovgivning, herunder lovovertrædelser vedrørende dette lands  

 sikkerhed, men som ikke er strafbare i modtagerlandet.
 (b)	Modtagerlandets myndigheder har ret til at udøve udelukkende  

 jurisdiktion over medlemmer af en styrke eller af et civilt element samt over  

 disses pårørende, forsåvidt angår  

 lovovertrædelser, som er strafbare i henhold til modtagerlandets  

 lovgivning, herunder lovovertrædelser vedrørende dette lands  

 sikkerhed, men som ikke er strafbare i afsenderlandet.
 (c)	Ved anvendelsen af nærværende artikels 2. og 3. stykke  

 anses følgende lovovertrædelser for at berøre et lands  

 sikkerhed:
(i)	forræderi, (ii)	sabotage, spionage eller krænkelse af enhver lovbestemmelse  

 vedrørende statshemmeligheder eller hemmeligheder vedrørende  

 landets forsvar.
 3.	Har begge lande adgang til at udøve jurisdiktion, finder  

 følgende regler anvendelse:
 (a)	Afsenderlandets militære myndigheder skal have fortrinsret  

 til at udøve jurisdiktion over et medlem af en styrke eller et civilt  

 element forsåvidt angår:
 (i)	Lovovertrædelser, der udelukkende er rettet imod dette lands  

 ejendom eller sikkerhed, eller lovovertrædelser, der udelukkende er  

 rettet imod et til dette lands styrke eller civile element knyttet medlems  

 eller pårørendes person eller ejendom.
 (ii)	Lovovertrædelser der hidrører fra enhver under  

 udøvelsen af tjenstlig pligt begået handling eller  

 undladelse.
 (b)	Forsåvidt angår enhver anden lovovertrædelse,  

 skal modtagerlandets myndigheder have fortrinsret til at udøve  

 jurisdiktion.
(c)	Dersom det land, der har fortrinsret, beslutter sig til ikke at  

 udøve jurisdiktion, skal det snarest muligt underrette det andet lands  

 myndigheder herom.
Myndighederne i det land, som har fortrinsret, skal  

 velvilligt overveje en af myndighederne i det andet land fremsat anmodning om  

 at ville frafalde denne ret i tilfælde, hvor det andet land anser et  

 sådant afkald for særligt betydningsfuldt.
 4.	Foranstående bestemmelser i nærværende artikel  

 hjemler ikke afsenderlandets militære myndigheder nogen adgang til at  

 udøve jurisdiktion over personer, der er statsborgere i eller har fast  

 bopæl i modtagerlandet, medmindre de er medlemmer af afsenderlandets  

 styrker.
 5.	(a)	Modtagerlandets og afsenderlandets myndigheder skal på  

 modtagerlandets territorium bistå hinanden med anholdelse af medlemmer  

 af en styrke eller af et civilt element eller disses pårørende  

 og med deres udlevering til den myndighed, som skal udøve jurisdiktion  

 i overensstemmelse med foranstående bestemmelser.
 (b) Modtagerlandets myndigheder skal straks underrette  

 afsenderlandets militære myndigheder om enhver arrestation af et medlem  

 af en styrke eller af et civilt element eller en pårørende.
 (c) Dersom et medlem af en styrke eller et civilt element, over  

 hvem modtagerlandet agter at udøve jurisdiktion, er i afsenderlandets  

 forvaring, skal han forblive i dette lands varetægt, indtil der af  

 modtagerlandet er rejst forundersøgelse eller tiltale imod  

 ham.
6.	(a)	Modtagerlandets og afsenderlandets myndigheder skal  

 bistå hinanden med at foretage alle nødvendige  

 undersøgelser af lovovertrædelser og med at indsamle og  

 forelægge bevismateriale, herunder foretage beslaglæggelse og,  

 hvor der er anledning dertil, udlevere ting, der har forbindelse med en  

 lovovertrædelse.
Udleveringen af sådanne ting kan imidlertid  

 gøres betinget af, at de tilbageleveres inden for et tidsrum, der  

 fastsættes af den myndighed, der udleverer dem.
 (b)	De kontraherende parters myndigheder skal underrette hinanden om  

 behandlingen af alle sager, hvori der er sammenstød med hensyn til  

 jurisdiktionens udøvelse.
 7.	(a)	Afsenderlandets myndigheder må ikke fuldbyrde en  

 dødsdom i modtagerlandet, dersom sidstnævnte lands lovgivning  

 ikke hjemler en sådan straf i et tilsvarende tilfælde.
 (b)	Modtagerlandets myndigheder skal velvilligt overveje en anmodning  

 fra afsenderlandets myndigheder om bistand til at iværksætte en  

 fængselsstraf, der på modtagerlandets territorium er afsagt af  

 afsenderlandets myndigheder i henhold til nærværende artikels  

 bestemmelser.
8.	En tiltalt, der af en kontraherende parts myndigheder er blevet  

 stillet for en domstol i overensstemmelse med bestemmelserne i  

 nærværende artikel og er blevet frifundet eller i tilfælde  

 af domfældelse afsoner eller har afsonet sin straf eller er blevet  

 benådet, kan ikke af en anden kontraherende parts myndigheder  

 påny tiltales inden for samme territorium for den samme  

 lovovertrædelse.
Bestemmelserne i nærværende stykke skal  

 dog ikke forhindre afsenderlandets militære myndigheder i at rejse  

 tiltale imod et medlem af dets styrke for krænkelse af  

 disciplinære regler i forbindelse med den handling eller undladelse,  

 som udgjorde en lovovertrædelse, for hvilken han har været  

 tiltalt af en anden deltagers myndigheder.
 9.	Nårsomhelst der under et modtagerlands jurisdiktion rejses  

 tiltale mod et medlem af en styrke eller et civilt element, eller mod en  

 pårørende, skal denne have ret til:
(a)	hurtig pådømmelse, (b)	forud for den retlige behandling at blive underrettet om de  

 anklager, der er rejst imod ham, (c)	at blive konfronteret med de personer, der vidner imod ham, (d)	at indstævne vidner til sin fordel, såfremt disse  

 befinder sig inden for modtagerlandets jurisdiktion, (e)	selv at vælge sin forsvarer eller opnå bistand af en  

 vederlagsfri eller beskikket forsvarer i henhold til de til enhver tid  

 gældende bestemmelser i modtagerlandet, (f)	dersom han anser det for nødvendigt at få bistand af  

 en egnet tolk, og (g)	at have forbindelse med en repræsentant for regeringen i  

 afsenderlandet og   dersom retsplejereglerne tillader det   at lade en  

 sådan repræsentant overvære sagens retlige behandling.
10.	(a)	En styrkes opstillede enheder eller formationer skal have  

 adgang til at udøve politimyndighed i lejre, anlæg og andre  

 områder, som de har rådighed over efter aftale med  

 modtagerlandet.
Styrkens militærpoliti kan træffe alle  

 behørige foranstaltninger til at sikre opretholdelsen af orden og  

 sikkerhed på sådanne steder.
 (b)	Udenfor disse områder skal sådant militærpoliti  

 kun udøve sin virksomhed i henhold til aftale med modtagerlandets  

 myndigheder, i samarbejde med disse myndigheder og kun i det omfang,  

 sådan virksomhed er nødvendig for opretholdelsen af disciplin og  

 orden blandt styrkens medlemmer.
 11.	Enhver kontraherende part skal søge gennemført en  

 sådan lovgivning, som den anser for nødvendig for på sit  

 territorium at tilvejebringe tilstrækkelig sikring og beskyttelse af  

 andre kontraherende parters installationer, udrustning, ejendom, arkiver og  

 officielle aktstykker samt for at kunne straffe personer, som måtte  

 overtræde en sådan lovgivning.
 Artikel VIII.
1.	Enhver kontraherende part frafalder ethvert krav på en anden  

 kontraherende part for skade på ejendom, der tilhører  

 førstnævnte og benyttes af dennes land-, sø- eller  

 luftstridskræfter, såfremt sådan skade (i)	er forvoldt af et medlem af eller en person ansat ved den anden  

 kontraherende parts værn under udøvelsen af tjenestepligter  

 inden for Den nordatlantiske Traktats rammer, eller (ii)	er opstået i forbindelse med brugen af et  

 køretøj, skib eller luftfartøj, der ejes af den anden  

 kontraherende part og anvendes af dennes værn, forsåvidt det  

 køretøj, skib eller luftfartøj, der har forvoldt skaden,  

 anvendtes i forbindelse med handlinger foretaget inden for Den nordatlantiske  

 Traktats rammer eller skaden er blevet forvoldt på ejendom, der  

 anvendtes under samme omstændigheder.
 Krav om bjergeløn fremsat af en kontraherende part overfor en anden  

 kontraherende part skal frafaldes, forsåvidt det bjergede fartøj  

 eller den bjergede ladning ejedes af en kontraherende part og blev anvendt af  

 dennes værn i forbindelse med handlinger foretaget inden for Den  

 nordatlantiske Traktats rammer.
 2.	(a)	I tilfælde af, at skade er blevet forvoldt under de i  

 stk. 1 omhandlede omstændigheder på anden ejendom  

 tilhørende en kontraherende part og beliggende på dennes  

 territorium, og forsåvidt de pågældende kontraherende  

 parter ikke har truffet anden aftale, skal en enevoldgiftsmand, udvalgt i  

 overensstemmelse med bestemmelserne i nedenanførte pkt. (b)  

 afgøre spørgsmålet om ansvaret og skadeserstatningen.  

 Voldgiftsmanden skal også træffe afgørelse med hensyn til  

 eventuelle modkrav hidrørende fra samme hændelse.
(b)	Den i pkt. (a) ovenfor omhandlede voldgiftsmand skal ifølge  

 aftale mellem vedkommende kontraherende parter udvælges blandt de af  

 modtagerlandets statsborgere, der beklæder eller har beklædt en  

 høj judiciel stilling.
Dersom de pågældende kontraherende  

 parter er ude af stand til i løbet af 2 måneder at blive enige  

 om valget af en sådan voldgiftsmand, kan enhver af dem anmode Det  

 nordatlantiske Stedfortræderråds formand om at udvælge en  

 person med de foran anførte kvalifikationer.
 (c)	Enhver af voldgiftsmanden truffet afgørelse skal være  

 bindende og endelig for de kontraherende parter.
 (d)	Ethvert af voldgiftsmanden tilkendt skadeserstatningsbeløb  

 skal fordeles i overensstemmelse med nærværende artikels  

 stk. 5 (e) (i), (ii) og (iii).
 (e)	Voldgiftsmandens vederlag fastsættes efter aftale mellem de  

 pågældende kontraherende parter og skal tilligemed de i  

 forbindelse med udøvelsen af hans hverv nødvendige udgifter  

 udredes af parterne i lige andele.
 (f)	Enhver kontraherende part giver imidlertid afkald på  

 erstatningskrav i alle tilfælde, hvor skaden er under følgende  

 beløb:
Belgien: 	B.fr. 70.000 Luxembourg: 	L.fr. 70.000 Canada: 	$ 1.460 Nederlandene: 	H.fl. 5.320 Danmark: 	Kr. 9.670 Norge: 	Kr. 10.000 Frankrig: 	F.fr. 490.000 Portugal: 	Esc. 40.250 Island: 	Kr. 22.800 Det forenede Kongerige: 	£ 500 Italien:	 Li. 850.000 De Forenede Stater: 	$ 1.400 Enhver anden kontraherende part, hvis ejendom er blevet beskadiget ved  

 samme hændelse, skal også frafalde sit krav indtil  

 forannævnte beløb.
I tilfælde af betydelig afvigelse i  

 valutakurserne for disse møntsorter, skal de kontraherende parter  

 træffe aftale om en passende regulering af disse beløb.
 3.	Bestemmelserne i nærværende artikels 1. og 2. stykke  

 finder anvendelse på den kontraherende parts skibe »on bare boat  

 charter« eller rekvirerede på sådanne vilkår, samt på  

 opbragte skibe (dog ikke i det omfang risikoen for tab eller ansvar  

 bæres af en anden person end vedkommende kontraherende part).
 4.	Enhver kontraherende part frafalder ethvert krav på en anden  

 kontraherende part i tilfælde, hvor et medlem af dens værn under  

 udøvelsen af tjenstlige pligter bliver såret eller afgår  

 ved døden.
 5.	Erstatningskrav (andre end kontraktmæssige krav og krav,  

 hvorpå stk. 6 eller 7 i nærværende artikel finder  

 anvendelse), der opstår som følge af handlinger eller  

 forsømmelser, der må tilskrives medlemmer af en styrke eller et  

 civilt element under udøvelsen af tjenstlige pligter, eller som  

 følge af enhver anden handling, undladelse eller begivenhed, for  

 hvilken en styrke eller et civilt element er retlig ansvarlig, og som  

 på modtagerlandets territorium forvolder skade på trediemand, som  

 ikke er en af de kontraherende parter, behandles af modtagerlandet i  

 overensstemmelse med følgende bestemmelser:
 (a)	Erstatningskrav skal anmeldes, behandles og afgøres eller  

 pådømmes i overensstemmelse med modtagerlandets love og  

 bestemmelser med hensyn til erstatningskrav, opstået i forbindelse med  

 dets egne værns virksomhed.
 (b)	Modtagerlandet kan afgøre alle sådanne  

 erstatningskrav, og betaling af erstatningsbeløbet skal erlægges  

 af modtagerlandet i dets egen valuta.
 (c)	Hvadenten sådan betaling erlægges ifølge derom  

 truffet aftale, eller ifølge dom afsagt af en af modtagerlandets  

 kompetente domstole, eller betaling nægtes af en sådan domstol,  

 skal afgørelsen være bindende og endelig for de kontraherende  

 parter.
 (d)	Afsenderlandet skal underretter om ethvert af modtagerlandet  

 udbetalt erstatningsbeløb og samtidig tilstilles en udførlig  

 beretning samt forslag til fordeling i overensstemmelse med  

 nedenstående pkt. (e) (i), (ii) og (iii). Såfremt der ikke  

 modtages svar i løbet af 2 måneder, skal den foreslåede  

 fordeling anses for at være accepteret.
 (e)	Udgifterne ved fyldestgørelse af krav i medfør af  

 foranstående punkter og nærværende artikels stk. 2,  

 skal fordeles mellem de kontraherende parter på følgende  

 måde:
 (i)	Hvor et afsenderland alene er ansvarligt, skal  

 erstatningsbeløbet fordeles med 25 pct. på modtagerlandet og 75  

 pct. på afsenderlandet.
 (ii)	Hvor mere end eet land er ansvarligt for skaden, skal  

 erstatningsbeløbet fordeles ligeligt imellem disse; hvis  

 modtagerlandet imidlertid ikke er et af de ansvarlige lande, skal dets bidrag  

 udgøre halvdelen af det beløb, der skal udredes af hvert af  

 afsenderlandene.
 (iii)	Hvor skaden forvoldes af de kontraherende parters værn, og  

 det ikke er muligt særligt at pålægge et enkelt eller flere  

 af disse værn ansvaret for skaden, skal erstatningsbeløbet  

 fordeles ligeligt imellem de pågældende kontraherende parter;  

 dersom modtagerlandet imidlertid ikke er et af de lande, hvis værn  

 forvoldte skaden, skal dets bidrag udgøre halvdelen af det  

 beløb, der skal udredes af hvert af de pågældende  

 afsenderlande.
(iv)	Modtagerlandet udfærdiger hvert halvår en  

 opgørelse over de i det forløbne halvår udbetalte  

 beløb i sager, hvor den foreslåede procentvise fordeling er  

 blevet accepteret; opgørelsen sendes til de pågældende  

 afsenderlande tillige med en anmodning om betaling.
Sådan betaling skal  

 finde sted snarest muligt i modtagerlandets valuta.
 (f)	I tilfælde hvor anvendelsen af bestemmelserne i  

 nærværende stykke pkt. (b) og (e) medfører, at en  

 kontraherende part pålægges en betydelig byrde, kan den anmode  

 Det nordatlantiske Råd om at foranledige sagen afviklet på et  

 andet grundlag.
 (g)	Der kan ikke overfor et medlem af en styrke eller et civilt element  

 foretages retlige skridt til opfyldelse af en i modtagerlandet over den  

 pågældende afsagt dom i en sag opstået i forbindelse med  

 udøvelsen af tjenstlige pligter.
 (h)	Med undtagelse af de tilfælde, hvor pkt. (e) i  

 nærværende stk. finder anvendelse på erstatningskrav,  

 der falder ind under stk. 2 i nærværende artikel, skal  

 bestemmelserne i nærværende stk. ikke finde anvendelse  

 på krav, der opstår som følge af eller i forbindelse med  

 navigation eller brug af et skib eller lastning, transport eller losning af  

 en ladning, undtagen med hensyn til erstatningskrav i forbindelse med  

 dødsfald eller skade på person, og for så vidt stk. 4  

 i nærværende artikel ikke finder anvendelse.
 6.	Erstatningskrav mod medlemmer af en styrke eller et civilt element  

 for uretmæssige handlinger eller undladelser i modtagerlandet skal,  

 når handlingen eller undladelsen ikke er begået under  

 udøvelsen af tjenstlige pligter, behandles på følgende  

 måde:
 (a)	Modtagerlandets myndigheder skal behandle erstatningskravet og  

 på en retfærdig og rimelig måde fastsætte erstatning  

 til fordringshaveren, idet alle sagens omstændigheder, herunder  

 skadelidtes egen handlemåde, skal tages i betragtning; endvidere skal  

 der udfærdiges en rapport i sagens anledning.
 (b)	Rapporten skal forelægges afsenderlandets myndigheder, som  

 derefter uden forhaling afgør, om de vil tilbyde betaling ex gratia  

 og, i bekræftende fald, beløbets størrelse.
 (c)	Såfremt der tilbydes betaling ex gratia, og dette accepteres  

 af fordringshaveren som fuldstændig fyldestgørelse af kravet,  

 foretager afsenderlandets myndigheder selv udbetalingen og underretter  

 modtagerlandets myndigheder om den trufne afgørelse og om det  

 udbetalte beløbs størrelse.
 (d)	Bestemmelserne i nærværende stk. skal ikke  

 være til hinder for, at modtagerlandets domstole behandler en sag mod  

 et medlem af en styrke eller et civilt element, indtil der er ydet  

 fuldstændig fyldestgørelse for kravet.
 7.	Erstatningskrav, der opstår som følge af uberettiget  

 brug af et køretøj tilhørende et afsenderlands  

 værn, skal behandles i overensstemmelse med stk. 6 i  

 nærværende artikel, medmindre styrken eller det civile element  

 selv er retlig ansvarlig herfor.
 8.	Såfremt der opstår uenighed om, hvorvidt en af et medlem  

 af en styrke eller et civilt element begået uretmæssig handling  

 eller undladelse har fundet sted under udøvelsen af tjenstlige  

 pligter, eller om brugen af et køretøj tilhørende  

 afsenderlandets værn var uberettiget, skal spørgsmålet  

 forelægges en i overensstemmelse med stk. 2 (b) i  

 nærværende artikel udvalgt voldgiftsmand, hvis afgørelse  

 på dette punkt skal være endelig.
 9.	Afsenderlandet kan ikke gøre fordring på, at medlemmer  

 af en styrke eller et civilt element unddrages modtagerlandets jurisdiktion i  

 civile sager undtagen i det omfang, det er fastsat i nærværende  

 artikels stk. 5 (g).
 10.	Afsender- og modtagerlandets myndigheder skal samarbejde ved  

 fremskaffelsen af bevismateriale til sikring af retfærdig behandling og  

 afgørelse af erstatningskrav, som vedrører de kontraherende  

 parter.
 Artikel IX.
 1.	Medlemmerne af en styrke eller et civilt element og deres  

 pårørende kan på stedet købe varer, der er  

 nødvendige til deres eget forbrug, og sådanne tjenesteydelser,  

 som de har behov for, på samme betingelser som modtagerlandets  

 statsborgere.
2.	Lokale varekøb til en styrkes eller et civilt elements  

 forsyning skal i almindelighed foretages gennem de myndigheder, der  

 indkøber sådanne varer til modtagerlandets værn.
For at  

 undgå at sådanne indkøb får skadelig indvirkning  

 på modtagerlandets økonomi, kan modtagerlandets kompetente  

 myndigheder i påkommende tilfælde begrænse eller forbyde  

 køb af nærmere angivne varer.
3.	Under forbehold af aftaler, som allerede er i kraft, eller som  

 herefter bliver indgået mellem bemyndigede repræsentanter for  

 afsender- og modtagerlandet, skal modtagerlandets myndigheder alene have  

 ansvaret for, at der træffes passende foranstaltninger til at stille de  

 nødvendige bygninger og områder såvel som de dermed  

 forbundne hjælpemidler og tjenesteydelser til rådighed for en  

 styrke eller et civilt element.
Disse overenskomster og foranstaltninger skal  

 såvidt muligt være i overensstemmelse med de i modtagerlandet  

 gældende bestemmelser med hensyn til beboelsesforhold for og  

 indkvartering af tilsvarende personel.
Medmindre der foreligger anden  

 udtrykkelig aftale, skal modtagerlandets lovgivning være bestemmende  

 for de rettigheder og forpligtelser, der opstår som følge af  

 besiddelsestagelsen eller anvendelsen af disse bygninger, områder,  

 hjælpemidler eller tjenesteydelser.
4.	En styrkes eller et civilt elements behov for stedlig civil  

 arbejdskraft skal imødekommes på samme måde som  

 modtagerlandets tilsvarende behov og med bistand fra modtagerlandets  

 myndigheder gennem arbejdsanvisningskontorerne.
Antagelses- og  

 arbejdsvilkårene, i særdeleshed lønninger,  

 løntillæg og bestemmelserne vedrørende  

 arbejderbeskyttelse, skal være de i henhold til modtagerlandets  

 lovgivning gældende.
Sådanne civile arbejdere, der er antaget af  

 en styrke eller et civilt element, skal i ingen henseende betragtes som  

 medlem af vedkommende styrke eller civile element.
 5.	Når en styrke eller et civilt element på det sted, hvor  

 den er stationeret, har utilstrækkelig læge- eller  

 tandlægehjælp, kan dens medlemmer og disses  

 pårørende få læge- eller tandlægebehandling,  

 herunder hospitalsindlæggelse, på de samme betingelser som  

 tilsvarende personel i modtagerlandet.
6.	Modtagerlandet skal yderst velvilligt overveje anmodninger om  

 indrømmelse af rejselettelser og nedsættelse af billetpriser for  

 en styrkes eller et civilt elements medlemmer.
Disse lempelser og  

 indrømmelser vil blive gjort til genstand for særlige aftaler  

 mellem de i betragtning kommende regeringer.
 7.	Medmindre der foreligger generelle eller specielle finansielle  

 aftaler mellem de kontraherende parter, skal styrkens myndigheder snarest i  

 stedlig valuta erlægge betaling for varer, indkvartering og tjenester,  

 der er ydet i henhold til stk. 2, 3 og 4 og om fornødent  

 stk. 5 og 6 i nærværende artikel.
 8.	Hverken en styrke, et civilt element, medlemmerne deraf eller disses  

 pårørende skal på grund af nærværende artikel  

 nyde nogen fritagelse for skatter eller afgifter, der i henhold til  

 modtagerlandets afgiftsbestemmelser er pålagt varekøb eller  

 tjenesteydelser.
 Artikel X.
 1. I det omfang beskatning i modtagerlandet afhænger af  

 ophold eller domicil, skal de tidsrum, hvori et medlem af en styrke eller et  

 civilt element befinder sig på dette lands territorium, udelukkende  

 fordi han er medlem af vedkommende styrke eller civile element, ikke,  

 forsåvidt sådan beskatning angår, betragtes som ophold  

 eller som medførende forandring af opholdssted eller domicil.  

 Medlemmer af en styrke eller et civilt element skal nyde skattefritagelse i  

 modtagerlandet med hensyn til de lønninger og emolumenter, de i denne  

 egenskab modtager fra afsenderlandet, samt med hensyn til rørligt  

 gods, hvis tilstedeværelse i modtagerlandet udelukkende skyldes  

 medlemmernes midlertidige tilstedeværelse der.
 2.	Nærværende artikel skal ikke hindre, at et medlem af en  

 styrke eller et civilt element beskattes af enhver indtægtsgivende  

 virksomhed, som han måtte deltage i i moderlandet, og som ikke har  

 forbindelse med hans ansættelse som sådant medlem, og bortset fra  

 lønninger, emolumenter og rørligt gods, som omhandlet i  

 stk. 1, skal nærværende artikel ikke hindre, at et  

 sådant medlem afkræves skat, som han er pligtig til at  

 erlægge i henhold til modtagerlandets lovgivning, selvom han anses for  

 at have opholdssted eller domicil udenfor dette lands territorium.
 3.	Nærværende artikels bestemmelser skal ikke finde  

 anvendelse på »told«, således som dette er defineret i artikel  

 XI, stk. 12.
 4.	Forsåvidt angår nærværende artikel skal  

 udtrykket »medlem af en styrke« ikke omfatte personer, der er statsborgere i  

 modtagerlandet.
 Artikel XI.
1.	Med undtagelse af de tilfælde, hvor nærværende  

 overenskomst indeholder anden udtrykkelig bestemmelse, skal medlemmer af en  

 styrke eller et civilt element såvel som deres pårørende  

 være undergivet de af modtagerlandets toldmyndigheder administrerede  

 love og forskrifter.
Modtagerlandets toldmyndigheder skal i særdeleshed  

 have adgang til i henhold til de i modtagerlandets love og forskrifter  

 indeholdte almindelige bestemmelser at visitere medlemmer af en styrke eller  

 et civilt element og deres pårørende, undersøge deres  

 bagage og køretøjer og beslaglægge genstande i  

 medfør af sådanne love eller forskrifter.
 2.	(a)	Midlertidig indførsel og genudførsel af  

 tjenestekøretøjer tilhørende en styrke eller et civilt  

 element, skal, når ind- og udførsel foregår ved  

 køretøjets egen kraft, tillades toldfrit mod forevisning af et  

 triptyque udfærdiget i overensstemmelse med den i bilaget til  

 nærværende overenskomst angivne formular.
 (b)	Når midlertidig indførsel af sådanne  

 køretøjer ikke foregår ved køretøjets egen  

 kraft, skal bestemmelserne i stk. 4 i nærværende artikel  

 anvendes ved indførselen, og bestemmelserne i stk. 8 ved  

 genudførselen.
 (c)	Tjenestekøretøjer tilhørende en styrke eller  

 et civilt element skal være fritaget for betaling af enhver skat, der  

 opkræves for køretøjers anvendelse af veje.
3.	Officielle dokumenter, der er forsynet med officielt segl, er ikke  

 undergivet toldkontrol.
Kurerer, der medfører sådanne  

 dokumenter, skal uanset deres rang være i besiddelse af en personlig  

 marchordre, udstedt i overensstemmelse med artikel III, stk. 2 (b).  

 Denne marchordre skal angive antallet af medbragte forsendelser og  

 bekræfte, at de kun indeholder officielle dokumenter.
4.	En styrke kan toldfrit indføre udrustning og rimelige  

 mængder levnedsmidler, forsyninger og andre varer, som udelukkende er  

 bestemt til brug for styrken, og   hvor modtagerlandet tillader det   til  

 brug for dens civile elementer og pårørende.
Sådan toldfri  

 indførsel er betinget af, at der ved indklareringstoldstedet, foruden  

 sådanne tolddokumenter, hvorom der træffes aftale, afgives en  

 attest udfærdiget i den mellem modtagerlandet og afsenderlandet  

 vedtagne form og underskrevet af en af afsenderlandet dertil bemyndiget  

 person.
Underretning om den person, der er bemyndiget til at underskrive  

 attesterne, såvel som underskrifts- og stempelprøver skal  

 tilstilles modtagerlandets toldmyndigheder.
 5.	Et medlem af en styrke eller et civilt element kan, første  

 gang han indrejser i modtagerlandet for at tiltræde tjeneste der, eller  

 når hans pårørende første gang indrejser for at  

 slutte sig til ham, indføre personlige ejendele og møbler  

 toldfrit for det tidsrum tjenesten varer.
6.	Medlemmer af en styrke eller et civilt element kan midlertidigt  

 toldfrit indføre private motorkøretøjer til deres eget  

 og deres pårørendes personlige brug.
Nærværende  

 artikel medfører ingen forpligtelse til at fritage private  

 motorkøretøjer for betaling af skat, der opkræves for  

 private køretøjers anvendelse af veje.
 7.	Anden indførsel, som foretages af en styrkes myndigheder, end  

 den, som udelukkende er til brug for vedkommende styrke eller dens civile  

 element, og anden indførsel end den i stk. 5 og 6 i  

 nærværende artikel omhandlede, som foretages af et medlem af en  

 styrke eller et civilt element, skal ikke i medfør af  

 nærværende artikel være berettiget til toldfrihed eller  

 undtaget fra andre indførselsbestemmelser.
8.	Varer, som i henhold til foranstående stk. 2 (b), 4, 5  

 eller 6 er blevet indført toldfrit, (a)	kan frit genudføres; forsåvidt angår varer  

 indført i henhold til stk. 4, er det dog en betingelse herfor, at  

 der forevises toldvæsenet en i overensstemmelse med nævnte  

 stk. udfærdiget attest.
Toldmyndighederne har imidlertid adgang  

 til at kontrollere, om de genudførte varer er de samme, som de i den  

 eventuelle attest beskrevne, og at de virkelig er blevet indført  

 på de i henholdsvis stk. 2 (b), 4, 5 eller 6 angivne  

 betingelser, (b)	skal normalt ikke kunne overdrages i modtagerlandet, hverken ved  

 salg eller gave.
Der kan dog i særlige tilfælde gives tilladelse  

 til sådan overdragelse på de af modtagerlandets kompetente  

 myndigheder fastsatte betingelser (f. eks. mod betaling af told og afgifter  

 og under iagttagelse af bestemmelserne vedrørende kontrol med handel  

 og valuta).
 9.	Udførsel af varer købt i modtagerlandet kan kun finde  

 sted i overensstemmelse med de i modtagerlandet gældende  

 bestemmelser.
 10.	Særlige lettelser skal indrømmes af toldmyndighederne  

 med hensyn til opstillede enheders eller formationers grænseovergang,  

 forsåvidt de pågældende toldmyndigheder i forvejen er  

 blevet behørigt underrettet.
 11.	Modtagerlandet skal træffe særlig foranstaltning til,  

 at brændstoffer, olier og smøreolier til brug for en styrkes  

 eller et civilt elements tjenestekøretøjer, luftfartøjer  

 og skibe kan leveres told- og afgiftsfrit.
 12.	I nærværende artikels stk. 1 10 betyder »told«  

 toldafgifter og alle andre ind- og udførselsafgifter med undtagelse af  

 afgifter og gebyrer, som udelukkende opkræves som betaling for ydede  

 tjenester; »indførsel« omfatter udtagelse af varer fra toldpakhus  

 eller andet toldoplag, forsåvidt de pågældende varer ikke  

 er dyrket, fabrikeret eller forarbejdet i modtagerlandet.
 13.	Bestemmelserne i nærværende artikel skal ikke blot  

 finde anvendelse på de omhandlede varer, når de indføres i  

 eller udføres fra modtagerlandet, men også når de  

 transiteres gennem en kontraherende parts territorium, og i denne henseende  

 skal udtrykket »modtagerland« i nærværende artikel anses for at  

 omfatte enhver kontraherende part, gennem hvis territorium varerne  

 transiteres.
 Artikel XII.
 1.	Modtagerlandets told- eller skattemyndigheder kan, som vilkår  

 for at indrømme de i nærværende overenskomst fastsatte  

 fritagelser og begunstigelser i told- eller afgiftsmæssig henseende,  

 forlange sådanne betingelser, som de skønner nødvendige  

 for at hindre misbrug, iagttaget.
2.	Disse myndigheder kan i tilfælde af indførsel til  

 modtagerlandet af varer, der er dyrket, fremstillet eller forarbejdet i dette  

 land, og som er blevet udført derfra uden betaling af de skatter og  

 afgifter, som ville påhvile varerne, hvis de ikke var blevet  

 udført, eller mod godtgørelse af sådanne skatter og  

 afgifter, nægte at indrømme den i nærværende  

 overenskomst foreskrevne told- og afgiftsfrihed.
Varer udtaget fra toldpakhus  

 skal anses som indførte, såfremt oplæggelsen af disse  

 varer vil være at betragte som udførsel.
 Artikel XIII.
 1.	For at forhindre overtrædelse af told- og afgiftslove og  

 forskrifter skal modtager- og afsenderlandets myndigheder bistå  

 hinanden med foretagelse af undersøgelser og indsamling af  

 bevismateriale.
 2.	En styrkes myndigheder skal yde al den bistand, som ligger indenfor  

 deres myndighedsområde, til sikring af, at genstande, der skal  

 beslaglægges af modtagerlandets told- og skattemyndigheder, eller til  

 fordel for disse, overgives disse myndigheder.
 3.	En styrkes myndigheder skal yde al den bistand, som ligger indenfor  

 deres myndighedsområde, til sikring af, at medlemmer af en styrke eller  

 et civilt element eller disses pårørende betaler de dem  

 påhvilende told-, afgifts- og bødebeløb.
 4.	De af modtagerlandets myndigheder i forbindelse med  

 overtrædelse af landets told- og afgiftsbestemmelser beslaglagte  

 tjenestekøretøjer og genstande tilhørende en styrke  

 eller dens civile element, men ikke tilhørende et medlem af styrken  

 eller det civile element, skal udleveres til den pågældende  

 styrkes kompetente myndigheder.
 Artikel XIV.
 1.	En styrke, et civilt element og medlemmerne deraf såvel som  

 disses pårørende skal fortsat være undergivet  

 afsenderlandets valutabestemmelser og skal tillige være undergivet  

 modtagerlandets valutabestemmelser.
 2.	Afsender- og modtagerlandets valutamyndigheder kan udstede  

 særlige forskrifter, som finder anvendelse på en styrke, et  

 civilt element eller medlemmer deraf såvel som på disses  

 pårørende.
 Artikel XV.
1.	Under forbehold af denne artikels stk. 2 skal  

 nærværende overenskomst forblive i kraft i tilfælde af  

 fjendtligheder, på hvilke Den nordatlantiske Traktat finder anvendelse,  

 dog således at de i artikel VIII, stk. 2 og 5 indeholdte  

 bestemmelser vedrørende afvikling af erstatningskrav ikke skal finde  

 anvendelse på krigsskade, og således at nærværende  

 overenskomsts bestemmelser, i særdeleshed bestemmelserne i art.
III og  

 VII, øjeblikkelig skal tages under fornyet overvejelse af de  

 pågældende kontraherende parter, som kan træffe aftale om  

 sådanne ændringer, som de måtte anse for ønskelige,  

 forsåvidt angår overenskomstens anvendelse mellem disse  

 parter.
2.	I tilfælde af sådanne fjendtligheder har hver af de  

 kontraherende parter ret til for sit vedkommende mod at give 60 dages varsel  

 til de øvrige kontraherende parter at suspendere anvendelsen af enhver  

 af de i nærværende overenskomst indeholdte bestemmelser.
Dersom  

 denne ret benyttes, skal de kontraherende parter øjeblikkelig  

 rådføre sig med hverandre med henblik på at træffe  

 aftale om passende bestemmelser til afløsning af de suspenderede  

 bestemmelser.
 Artikel XVI.
Alle uoverensstemmelser mellem de kontraherende parter vedrørende  

 fortolkningen eller anvendelsen af nærværende overenskomst skal  

 afgøres ved indbyrdes forhandling uden rekurs til nogen  

 udenforstående myndighed.
Med undtagelse af de tilfælde, hvor der  

 i nærværende overenskomst foreligger anden udtrykkelig  

 bestemmelse, skal uoverensstemmelser, der ikke kan afgøres ved direkte  

 forhandling, henvises til Det nordatlantiske Råd.
 Artikel XVII.
 Enhver kontraherende part kan nårsomhelst anmode om, at enhver  

 artikel i nærværende overenskomst tages op til revision.  

 Anmodning herom skal rettes til Det nordatlantiske Råd.
 Artikel XVIII.
 1.	Nærværende overenskomst skal ratificeres, og  

 ratifikationsinstrumenterne skal snarest muligt deponeres hos Amerikas  

 Forenede Staters regering, som skal underrette hver signatarmagt om datoen  

 for sådan deponering.
2.	30 dage efter, at 4 signatarmagter har deponeret deres  

 ratifikationsinstrumenter, skal nærværende overenskomst  

 træde i kraft mellem disse.
I forhold til enhver anden signatarmagt  

 skal den træde i kraft 30 dage efter deponering af dettes  

 ratifikationsinstrument.
3.	Efter at nærværende overenskomst er trådt i kraft  

 skal den, under forbehold af Det nordatlantiske Råds godkendelse og  

 på de betingelser, dette måtte fastsætte, stå  

 åben for tiltrædelse af ethvert land, der tiltræder Den  

 nordatlantiske Traktat.
Tiltrædelsen finder sted ved deponering af et  

 tiltrædelsesinstrument hos Amerikas Forenede Staters regering, som skal  

 underrette enhver stat, der har undertegnet eller tiltrådt  

 overenskomsten, om datoen for den pågældende deponering.
I  

 forhold til enhver stat, på hvis vegne et tiltrædelsesinstrument  

 deponeres, skal nærværende overenskomst træde i kraft 30  

 dage efter deponeringen af dette instrument.
 Artikel XIX.
 1.	Nærværende overenskomst kan opsiges af enhver af de  

 kontraherende parter efter udløbet af en periode på 4 år  

 fra datoen for dens ikrafttræden.
 2.	En kontraherende parts opsigelse af overenskomsten skal ske ved  

 skriftlig meddelelse fra vedkommende kontraherende part til Amerikas Forenede  

 Staters regering, som skal underrette de øvrige kontraherende parter  

 om enhver sådan meddelelse og om datoen for dens modtagelse.
3.	Opsigelsen skal træde i kraft et år efter, at Amerikas  

 Forenede Staters regering har modtaget meddelelsen.
Efter udløbet af  

 denne periode på et år, skal overenskomsten ophøre med at  

 være i kraft i forhold til den kontraherende part, som har opsagt den,  

 men den skal forblive i kraft imellem de øvrige kontraherende  

 parter.
 Artikel XX.
 1.	Med forbehold af bestemmelserne i denne artikels 2. og 3.  

 stk. skal nærværende overenskomst kun finde anvendelse  

 på de kontraherende parters hjemlige territorier.
 2.	Ethvert land kan imidlertid samtidig med deponeringen af dets  

 ratifikations- eller tiltrædelsesinstrument, eller på et  

 hvilketsomhelst senere tidspunkt notificere Amerikas Forenede Staters  

 regering, at nærværende overenskomst skal udvides til at omfatte  

 alle eller visse af de territorier indenfor Den nordatlantiske Traktats  

 område, for hvis mellemfolkelige anliggender det er ansvarligt  

 (såfremt det land, der afgiver sådan erklæring,  

 skønner det nødvendigt, dog med forbehold af afslutning af en  

 særlig overenskomst mellem dette land og hvert af de i betragtning  

 kommende afsenderlande). Nærværende overenskomst skal derefter  

 på det seneste af følgende tidspunkter udvides til at omfatte  

 det eller de deri omhandlede territorier: 30 dage efter at Amerikas Forenede  

 Staters regering har modtaget sådan meddelelse, eller 30 dage efter  

 afslutningen af en eventuel særlig overenskomst, eller når  

 overenskomsten er trådt i kraft i henhold til artikel XVIII.
 3.	Et land, som i henhold til denne artikels 2. stk. har afgivet  

 en erklæring, hvorefter nærværende overenskomst udvides til  

 at omfatte noget territorium, for hvis mellemfolkelige anliggender det er  

 ansvarligt, kan selvstændigt opsige overenskomsten forsåvidt  

 angår dette territorium i overensstemmelse med bestemmelserne i artikel  

 XIX.
 Til bekræftelse heraf har undertegnede, der er behørigt  

 bemyndigede af deres respektive regeringer, underskrevet  

 nærværende overenskomst.
Udfærdiget i London den 19. juni 1951 på engelsk og fransk,  

 begge tekster af lige gyldighed, i et enkelt eksemplar, som skal deponeres i  

 Amerikas Forenede Staters regeringsarkiver.
Amerikas Forenede Staters  

 regering skal sende bekræftede eksemplarer heraf til alle lande, der  

 har undertegnet eller tiltrådt overenskomsten.
BILAG Land	Ministerium eller styrelsesgren TRYPTIQUE* Gyldig fra	til For midlertidig indførsel i af følgende tjenstekøretøj:
Fabrikat Indregistreringsnummer	Motornummer Reservedæk Fast installeret kommunikationsanlæg Ihændehaverens navn og underskrift .
Udstedelsedato	Efter ordre af .
MIDLERTIDIGE IND- OG UDREJSER Toldstedets navn	Dato	Vedk. toldembedsmands underskrift og toldstempel Udrejse Indrejse Udrejse Indrejse Udrejse Indrejse Udrejse Indrejse Bekendtgørelse nr. 45. af 11. august 1955 i  

 Lovtidende C  

 (Paris-protokollen af 28. august 1952) PROTOKOL OM STATUS FOR INTERNATIONALE MILITÆRE  

 HOVEDKVARTERER OPRETTET I HENHOLD TIL DEN NORDATLANTISKE TRAKTAT Deltagerne i Den nordatlantiske Traktat, undertegnet i Washington den 4.  

 april 1949, som tager i betragtning, at internationale militære hovedkvarterer  

 kan blive oprettet på deres territorier ved særaftale i henhold  

 til Den nordatlantiske Traktat, og som ønsker at fastsætte status for sådanne  

 hovedkvarterer og dertil knyttet personel indenfor Den nordatlantiske  

 Traktats område, er blevet enige om nærværende protokol til den i London den  

 19. juni 1951 undertegnede overenskomst om status for deres styrker:
 Artikel 1.
 I nærværende protokol betyder udtrykket:
(a)	»overenskomsten« - den i London den 19. juni 1951 af deltagerne i  

 Den nordatlantiske Traktat undertegnede overenskomst vedrørende status  

 for deres styrker; (b)	»øverste hovedkvarter« - det øverste hovedkvarter for  

 de allierede styrker i Europa, hovedkvarteret for den allierede  

 øverstkommanderende i Atlanterhavsområdet og ethvert tilsvarende  

 internationalt militært hovedkvarter oprettet i henhold til Den  

 nordatlantiske Traktat; (c)	»allieret hovedkvarter« - ethvert øverste hovedkvarter og  

 ethvert internationalt militært hovedkvarter, som er oprettet i henhold  

 til Den nordatlantiske Traktat og direkte underordnet et øverste  

 hovedkvarter; (d)	»Det nordatlantiske Råd« - det i henhold til art. 9 i Den  

 nordatlantiske Traktat oprettede råd eller ethvert af dets underordnede  

 organer, der er bemyndiget til at handle på dets vegne.
 Artikel 2.
 Under forbehold af de følgende bestemmelser i denne protokol skal  

 overenskomsten finde anvendelse på allierede hovedkvarterer oprettet  

 på et territorium indenfor Den nordatlantiske Traktats område  

 tilhørende en deltager i nærværende protokol og på  

 sådanne hovedkvarterers militære og civile personel samt deres  

 pårørende - i det omfang de er omfattet af definitionerne i  

 denne protokols art. 3, stk. 1 (a), (b) og (c), - når dette  

 personel befinder sig på sådant territorium i forbindelse med  

 udøvelsen af et tjenstligt hverv eller, forsåvidt angår  

 pårørende, et deres ægtefælle eller forældre  

 påhvilende tjenstligt hverv.
 Artikel 3.
 1.	Med henblik på overenskomstens anvendelse på et allieret  

 hovedkvarter skal udtrykkene »styrke«, »civilt element« og  

 »pårørende«, overalt hvor de forekommer i overenskomsten have  

 den nedenfor angivne betydning:
(a)	»styrke« betyder det personel, som er knyttet til det allierede  

 hovedkvarter, og som tilhører en af Den nordatlantiske Traktats  

 deltageres land-, sø- eller luftstridskræfter; (b)	»civilt element« betyder det civile personel, som ikke er  

 statsløse personer eller statsborgere i et land, der ikke er deltager  

 i traktaten, og som ej heller er statsborgere i eller har sædvanlig  

 bopæl i modtagerlandet, og som (i) er knyttet til det allierede  

 hovedkvarter og har ansættelse ved et værn tilhørende en  

 deltager i Den nordatlantiske Traktat, eller (ii) tilhører visse af  

 Det nordatlantiske Råd fastsatte kategorier af civilt personel, som har  

 ansættelse ved det allierede hovedkvarter; (c)	»pårørende« betyder ægtefællen til et  

 medlem af en styrke eller af et civilt element, således som defineret i  

 afsnit (a) og (b) i nærværende stykke, eller børn af et  

 sådant medlem, der er afhængige af underhold fra den  

 pågældende.
 2.	Et allieret hovedkvarter skal anses som en styrke forsåvidt  

 angår overenskomstens artikler II, V, stk. 2, VII, stk. 10,  

 IX, stk. 2, 3, 4, 7 og 8 samt XIII.
 Artikel 4.
 De rettigheder og forpligtelser, som overenskomsten tillægger eller  

 pålægger afsenderlandet eller dets myndigheder med hensyn til  

 dets styrker, civile elementer eller disses pårørende, skal  

 forsåvidt angår et allieret hovedkvarter, dets personel og dettes  

 pårørende, på hvilke overenskomsten i overensstemmelse med  

 nærværende protokols art. 2 finder anvendelse, tilkomme eller  

 pålægges vedkommende øverste hovedkvarter og dets  

 undergivne myndigheder med følgende undtagelser:
(a)	den ret til at udøve kriminel og disciplinær  

 jurisdiktion, som ved overenskomstens art.
VII er tillagt afsenderlandets  

 militære myndigheder, tilkommer de militære myndigheder i det  

 land, hvis militære lovgivning den pågældende person  

 eventuelt måtte være undergivet; (b)	de forpligtelser, der i henhold til overenskomstens art.
II, III  

 stk. 4, VII stk. 5 (a) og 6 (a), VIII stk. 9 og 10 samt XIII  

 er pålagt afsenderlandet eller dets myndigheder skal påhvile  

 både det allierede hovedkvarter og det land, om hvis værn eller  

 dertil hørende medlemmer eller funktionærer eller sådannes  

 pårørende der er tale; (c)	ved anvendelsen af overenskomstens art.
III stk. 2 (a) og 5  

 samt art.
XIV skal forsåvidt angår medlemmer af en styrke og  

 deres pårørende, det land, anses som afsenderland, hvis  

 værn medlemmet tilhører eller, forsåvidt angår  

 medlemmer af et civilt element og deres pårørende, hvis  

 værn medlemmet er ansat ved; (d)	de forpligtelser, der i henhold til overenskomstens art.
VIII  

 stk. 6 og 7 er pålagt afsenderlandet, skal påhvile det land,  

 hvis værn den person tilhører, som ved sin handling eller  

 undladelse har givet anledning til erstatningskravet, eller forsåvidt  

 angår et medlem af et civilt element det land, ved hvis værn han  

 er ansat, eller såfremt et sådant land ikke findes, det allierede  

 hovedkvarter, som den pågældende tilhører.
 Både det land, som forpligtelser måtte påhvile i henhold  

 til dette stykke, og vedkommende allierede hovedkvarter skal have et  

 afsenderlands rettigheder med hensyn til udnævnelse af en voldgiftsmand  

 i henhold til artikel VIII stk. 8.
 Artikel 5.
Ethvert medlem af et allieret hovedkvarter skal være i besiddelse af  

 et af hovedkvarteret udstedt personligt identitetskort forsynet med fotografi  

 og angivelse af fulde navn, fødselssted og -dato, nationalitet, rang  

 eller grad, eventuelt stamnummer samt gyldighedsperiode.
Dette kort skal  

 forevises på forlangende.
 Artikel 6.
1.	 De forpligtelser, der i henhold til overenskomstens art.
VIII er  

 pålagt de kontraherende parter til at frafalde erstatningskrav, skal  

 påhvile både det allierede hovedkvarter og enhver i betragtning  

 kommende deltager i denne protokol.
2.	Ved anvendelsen af overenskomstens art.
VIII stk. 1 og 2  

 skal:
(a)	ejendom, der tilhører et allieret hovedkvarter eller en  

 deltager i denne protokol, og som anvendes af et allieret hovedkvarter, anses  

 som ejendom, der tilhører en kontraherende part og anvendes af dennes  

 værn; (b)	skade forvoldt af et medlem af en styrke eller et civilt element -  

 således som defineret i denne protokols art. 3 stk. 1 - eller af  

 enhver anden funktionær ved et allieret hovedkvarter, anses som skade  

 forvoldt af et medlem eller en funktionær tilhørende en  

 kontraherende parts værn; (c)	bestemmelserne i overenskomstens art.
VIII stk. 3 finde  

 anvendelse på et allieret hovedkvarter, der vil blive anset som  

 »kontraherende part« i nævnte stykkes forstand.
3.	Erstatningskrav, på hvilke overenskomstens art.
VIII  

 stk. 5 finder anvendelse, skal omfatte erstatningskrav (bortset fra  

 kontraktmæssige krav og krav, på hvilke nævnte artikels  

 stk. 6 og 7 finder anvendelse), der opstår som følge af  

 handlinger eller undladelser, der må tilskrives en funktionær ved  

 et allieret hovedkvarter, eller som følge af enhver anden handling,  

 undladelse eller begivenhed, for hvilken et allieret hovedkvarter er retlig  

 ansvarlig, og som på modtagerlandets territorium forvolder skade for  

 trediemand, som ikke er deltager i denne protokol.
 Artikel 7.
1.	Den skattefritagelse, der i henhold til overenskomstens art.
X  

 indrømmes medlemmer af en styrke eller et civilt element med hensyn  

 til lønninger og emolumenter, skal forsåvidt angår et  

 allieret hovedkvarters personel, således som defineret i denne  

 protokols art. 3 stk. 1 (a) og (b) (i), finde anvendelse på  

 lønninger og emolumenter, der er udbetalt dem i deres egenskab af  

 sådant personel af det værn, de tilhører eller er ansat  

 ved; dog skal nærværende stykke ikke fritage noget sådant  

 medlem eller funktionær for beskatning pålagt af det land, i  

 hvilket den pågældende er statsborger.
2.	De af Det nordatlantiske Råd fastsatte kategorier af  

 funktionærer ved et allieret hovedkvarter skal fritages for beskatning  

 af de lønninger og emolumenter, som et allieret hovedkvarter udbetaler  

 dem i deres egenskab af sådanne funktionærer.
Enhver deltager i  

 nærværende protokol kan imidlertid indgå en aftale med det  

 allierede hovedkvarter, hvorefter en sådan deltager ansætter og  

 til det allierede hovedkvarter anviser alle de af dens statsborgere (dog,  

 såfremt den pågældende deltager ønsker det, med  

 undtagelse af sådanne, der ikke har sædvanlig bopæl  

 indenfor dens territorium), som skal gøre tjeneste ved det allierede  

 hovedkvarters stab, og af sine egne midler betaler lønninger og  

 emolumenter til sådanne personer i henhold til en af denne deltager  

 fastsat skala.
De således ydede lønninger og emolumenter kan  

 beskattes af den pågældende deltager, men skal fritages for  

 beskatning af enhver anden deltager.
Såfremt en sådan aftale  

 indgås af nogen deltager i nærværende protokol og senere  

 ændres eller bringes til ophør, skal deltagerne i  

 nærværende protokol ikke længere være forpligtet til  

 i henhold til første punktum i nærværende stykke at  

 fritage deres statsborgere for beskatning af de lønninger og  

 emolumenter, der ydes dem.
 Artikel 8.
 1.	For at lette allierede hovedkvarterers oprettelse, opførelse,  

 vedligeholdelse og drift skal disse hovedkvarterer i videst mulige omfang  

 fritages for afgifter og skatter, der berører udgifter, de afholder i  

 det fælles forsvars interesse, og som anvendes til hovedkvarterernes  

 tjenstlige formål og udelukkende kommer hovedkvartererne til gode, og  

 enhver deltager i nærværende protokol skal optage forhandlinger  

 med de allierede hovedkvarterer, der er oprettet på dets territorium,  

 med henblik på at afslutte en overenskomst til denne bestemmelses  

 gennemførelse.
2.	Et allieret hovedkvarter skal have de rettigheder, der i henhold til  

 overenskomstens art.
XI indrømmes en styrke og på de samme  

 betingelser.
3.	Bestemmelserne i overenskomstens art.
XI stk. 5 og 6 skal ikke  

 finde anvendelse på modtagerlandets statsborgere, medmindre  

 sådanne statsborgere hører under et værn tilhørende  

 en anden deltager i denne protokol.
 4.	Udtrykket »afgifter og skatter« i denne artikel omfatter ikke  

 betaling, som opkræves for ydede tjenester.
 Artikel 9.
 Forsåvidt Det nordatlantiske Råd ikke måtte træffe  

 anden bestemmelse skal:
(a)	ethvert aktiv erhvervet for et allieret hovedkvarters  

 internationale midler afsat på dets kapitalbudget, og som  

 hovedkvarteret ikke længere behøver, realiseres i  

 overensstemmelse med en af Det nordatlantiske Råd godkendt ordning, og  

 udbyttet skal fordeles imellem eller krediteres deltagerne i Den  

 nordatlantiske Traktat i det forhold, hvori de har ydet bidrag til  

 hovedkvarterets kapitaludgifter.
Modtagerlandet skal have fortrinsret til at  

 erhverve fast ejendom, der således realiseres på dets  

 territorium, under forudsætning af, at det tilbyder vilkår, der  

 ikke er mindre fordelagtige end de vilkår, der er tilbudt af  

 trediemand.
 (b)	Grunde, bygninger eller faste installationer, der af modtagerlandet  

 er stillet til et allieret hovedkvarters rådighed uden vederlag (eller  

 kun for et nominelt vederlag), og som hovedkvarteret ikke længere  

 behøver, tilbagegives modtagerlandet, og enhver  

 værdiforøgelse eller -forringelse af den af modtagerlandet til  

 rådighed stillede faste ejendom, der skyldes hovedkvarterets brug  

 deraf, skal fastsættes af Det nordatlantiske Råd (under  

 hensyntagen til modtagerlandets herhenhørende lovgivning) og fordeles  

 imellem, krediteres eller debiteres deltagerne i Den nordatlantiske Traktat i  

 det forhold, hvori de har ydet bidrag til hovedkvarterets  

 kapitaludgifter.
 Artikel 10.
Ethvert øverste hovedkvarter er en juridisk person; det skal kunne  

 indgå kontrakter samt erhverve og afhænde ejendom.
Modtagerlandet  

 kan imidlertid gøre udøvelsen af denne ret betinget af  

 særaftaler mellem dette og det øverste hovedkvarter eller et  

 underordnet allieret hovedkvarter, der handler på det øverste  

 hovedkvarters vegne.
 Artikel 11.
1.	Under forbehold af bestemmelserne i overenskomstens artikel VIII kan  

 et øverste hovedkvarter optræde som sagsøger eller  

 sagsøgt i retssager.
Det kan imidlertid aftales mellem det  

 øverste hovedkvarter eller et af dette bemyndiget underordnet allieret  

 hovedkvarter og et modtagerland, at modtagerlandet skal handle på det  

 øverste hovedkvarters vegne i retssager, i hvilke hovedkvarteret er  

 part ved modtagerlandets domstole.
 2.	Intet tvangsfuldbyrdelsesskridt eller forholdsregler, der tilsigter  

 beslaglæggelse af eller arrest i ejendom eller midler, kan tages mod et  

 allieret hovedkvarter undtagen forsåvidt angår de i  

 overenskomstens artikel VII stk. 6 (a) og artikel XIII omhandlede  

 formål.
 Artikel 12.
 1.	Et allieret hovedkvarter kan af hensyn til gennemførelsen af  

 sit internationale budget besidde valuta af enhver art og disponere over  

 konti i en hvilkensomhelst valuta.
 2.	Deltagerne i nærværende protokol skal efter anmodning  

 fra et allieret hovedkvarter lette overførsler af et sådant  

 hovedkvarters midler fra et land til et andet og ombytning af enhver valuta,  

 som et allieret hovedkvarter besidder, til en hvilkensomhelst anden valuta,  

 når det er nødvendigt for at imødekomme et allieret  

 hovedkvarters behov.
 Artikel 13.
Et allieret hovedkvarters arkiv og andre officielle aktstykker, som  

 opbevares i lokaler, der anvendes af et sådant hovedkvarter, eller som  

 befinder sig hos et behørigt bemyndiget medlem af hovedkvarteret, skal  

 være ukrænkelige medmindre hovedkvarteret måtte have givet  

 afkald på denne immunitet.
På modtagerlandets anmodning skal  

 hovedkvarteret i nærværelse af en repræsentant for dette  

 land bekræfte dokumenternes natur for at fastslå, om de er  

 berettiget til immunitet i henhold til denne artikel.
 Artikel 14.
 1. Det nordatlantiske Råd kan beslutte, at nærværende  

 protokol eller overenskomsten helt eller delvis skal finde anvendelse  

 på ethvert i henhold til Den nordatlantiske Traktat oprettet  

 internationalt militært hovedkvarter eller international militær  

 organisation (som ikke omfattes af definitionerne i denne protokols artikel 1  

 (b) og (c)).
 2.	Når Det europæiske Forsvarsfællesskab er oprettet,  

 kan nærværende protokol bringes til anvendelse på personel  

 fra de europæiske forsvarsstyrker tilknyttet et allieret hovedkvarter  

 og på dette personels pårørende fra det tidspunkt og  

 på den måde, som Det nordatlantiske Råd måtte  

 bestemme.
 Artikel 15.
Alle uoverensstemmelser mellem deltagerne i nærværende  

 protokol eller mellem sådanne deltagere og et allieret hovedkvarter  

 vedrørende fortolkningen eller anvendelsen af protokollen skal  

 afgøres ved forhandling mellem de uenige parter uden rekurs til nogen  

 udenforstående myndighed.
Med undtagelse af de tilfælde, hvor der  

 i nærværende protokol eller i overenskomsten foreligger anden  

 udtrykkelig bestemmelse, skal uoverensstemmelser, der ikke kan afgøres  

 ved direkte forhandling, henvises til Det nordatlantiske Råd.
 Artikel 16.
 1.	Overenskomstens artikel XV samt artiklerne XVII til XX skal finde  

 anvendelse på nærværende protokol, som var de en  

 uadskillelig bestanddel heraf, men således at protokollen kan  

 revideres, suspenderes, ratificeret, tiltrædes, opsiges eller udvides i  

 overensstemmelse med disse bestemmelser uafhængigt af  

 overenskomsten.
 2. Nærværende protokol kan suppleres ved tosidig overenskomst  

 mellem modtagerlandet og et øverste hovedkvarter; et modtagerlands  

 myndigheder og et øverste hovedkvarter kan aftale, at de forinden  

 ratificering ad administrativ vej vil sætte de bestemmelser i  

 nærværende protokol eller i overenskomsten, som modtagerlandet  

 har besluttet at anvende, i kraft.
 Til bekræftelse heraf har de nedenfor anførte  

 befuldmægtigede underskrevet nærværende protokol.
Udfærdiget i Paris den 28. august 1952 på engelsk og fransk,  

 begge tekster af lige gyldighed, i et enkelt eksemplar, som skal deponeres i  

 Amerikas Forenede Staters regerings arkiver.
Amerikas Forenede Staters  

 regering skal tilstille bekræftede genparter heraf til alle lande, der  

 har undertegnet eller i tiltrådt protokollen.
 (   

  Nærværende dokument skal udfærdiges på  

 afsenderlandets sprog samt på engelsk og fransk.
