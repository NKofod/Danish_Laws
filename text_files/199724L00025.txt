Betænkning afgivet af Miljø- og  

 Planlægningsudvalget den 17. juni 1998 Betænkning over I.
Forslag til lov om ændring af lov om  

 miljøbeskyttelse, lov om naturbeskyttelse, lov om vandløb og  

 lov om planlægning (Justering af harmonikravene og genopretning af  

 vådområder i overensstemmelse med aftalen om Vandmiljøplan  

 II) II.
Forslag til lov om ændring af lov om  

 vandforsyning m.v., lov om miljøbeskyttelse og lov om  

 planlægning (Beskyttelse af drikkevandsressourcer og vandforsyning) Udvalget har behandlet lovforslagene i nogle møder  

 og har herunder stillet spørgsmål til miljø- og  

 energiministeren og fødevareministeren, som disse har besvaret  

 skriftligt.
 Endvidere har udvalget modtaget skriftlige og/eller  

 mundtlige henvendelser fra:
Dansk Familielandbrug, De Danske Landboforeninger, Landbrugsraadet og Østlige Øers Landboforeninger.
 Der er af miljø- og energiministeren og et  

 mindretal stillet ændringsforslag, hvorom henvises til de ledsagende  

 bemærkninger.
 Herefter indstiller et flertal (Socialdemokratiets,  

 Venstres, Det Konservative Folkepartis, Socialistisk Folkepartis,  

 Centrum-Demokraternes og Det Radikale Venstres medlemmer af udvalget)  

 lovforslagene til vedtagelse med de af miljø- og  

 energiministeren stillede ændringsforslag.
 Et mindretal inden for flertallet (Venstres og Det  

 Konservative Folkepartis medlemmer af udvalget) har følgende  

 bemærkninger til L 55, L 56, L 58 og L 67:
 Venstre og Det Konservative Folkeparti erkender et  

 medansvar for Vandmiljøplanen fra 1987.
 Mindretallet må konstatere, at den politiske  

 målsætning om at reducere landbrugets markbidrag med 50 pct.  

 eller 100.000 tons kvælstof endnu ikke kan registreres med de  

 målemetoder, som anvendes til trods for, at de anvisninger, som blev  

 givet i 1987 og senere, stort set blev fulgt til punkt og prikke.
 Mindretallet har derfor følt sig forpligtet til at  

 tage et medansvar for den revision af Vandmiljøplanen, som resulterede  

 i aftalen om Vandmiljøplan II.
 Det er regeringens ansvar at gennemføre aftalen, og  

 mindretallet vil ikke undlade at gøre opmærksom på, at  

 miljømålsætningen kan respekteres og opfyldes på en  

 for landbrugserhvervet lempeligere måde end den, regeringen har  

 skitseret i de fire lovforslag, som skal udmønte Vandmiljøplan  

 II.
 De mange spørgsmål, som er rejst i  

 forbindelse med forhandlingerne om Vandmiljøplan II, og  

 udvalgsarbejdet vidner om, at det er utroligt kompliceret at forene gode  

 politiske intentioner med de naturlove, som er en fast bestanddel af bondens  

 hverdag.
 Mindretallet vil kraftigt opfordre regeringen til at  

 inddrage landbrugserhvervet i de praktiske udformninger af  

 Vandmiljøplan II's regelsæt.
 Et mindretal (Dansk Folkepartis medlem af udvalget)  

 indstiller lovforslagene til forkastelse ved 3. behandling.
Dansk Folkeparti er uenig i de målsætninger i  

 aftalen om Vandmiljøplan II, som ligger til grund for lovforslagene.  

 Vandmiljøplan II pålægger landbruget krav og omkostninger  

 på baggrund af et udgangspunkt, der er diskutabelt, og som Dansk  

 Folkeparti finder forkert.
Udgangspunktet for Vandmiljøplanen fra 1987  

 var en reduktion af markbidraget med 100.000 t kvælstof, hvilket  

 allerede på daværende tidspunkt var meget omdiskuteret, herunder  

 om målet overhovedet var realistisk.
Hovedsigtet med Vandmiljøplan II er, at  

 nitratudledningen fra landbrugsarealerne skal reduceres med 37.000 t.
Dansk  

 Folkeparti finder, at kravet dels er teoretisk udregnet og dels ikke tager  

 højde for den nyeste viden om, at de luftbårne  

 kvælstofsbidrag til danske farvande menes at være lige så  

 store som den udsivning af kvælstof, der sker fra jorden.
 Da Dansk Folkeparti ikke finder udgangspunktet for  

 Vandmiljøplan II korrekt, er det naturligt, at Dansk Folkeparti heller  

 ikke støtter de midler og tiltag, som iværksættes for at  

 nå målet.
1.	Kravet om en generel reduktion af gødningstilførslen  

 med 10 pct. set i forhold til det driftsoptimale niveau, er efter Dansk  

 Folkepartis opfattelse et urimeligt krav at stille og er en klar politisk  

 diktering af, hvordan landmanden skal drive sin ejendom.
Politisk viden  

 overtrumfer landbrugsfaglig viden.
Tilmed fastsættes der bøder  

 på forbrug af kvælstofsgødning ud over de sænkede  

 normer.
2.	Kravene om en bedre udnyttelse af næringsstofressourcerne ved a)	at forøge kvælstofindholdet i husdyrgødningen  

 med 10 pct. frem til midtvejsvurderingen og herefter muligvis øge  

 denne udnyttelse, b)	at foretage en justering af harmonikravene ved bl.a. at gennemtvinge  

 en nedsættelse af dyreenheder pr. ha pr. år fra 2,1 til 1,7 ved  

 udgangen af 2002 for kvæg og, c)	at der på 6 pct. at bedrifternes omdriftsareal sås en  

 græseftergrøde, som etableres i en kornafgrøde om  

 foråret.
Disse krav finder Dansk Folkeparti er voldsomme indgreb i  

 landmandens hidtidige måde at drive sin bedrift på.
Samlet  

 vurderer Dansk Folkeparti kravene vil gøre det vanskeligere for  

 landmanden at få både lyst og glæde ved, men også  

 økonomi i, at drive sin ejendom.
3.	Den del af Vandmiljøplan II aftalen, der går på  

 at bruge tæt ved 500 millioner kroner årligt i seks år til  

 genopretning af 16.000 ha vådområder, til 20.000 ha skovrejsning,  

 til omlægning af 170.000 ha til økologisk jordbrug og til  

 aftaler om miljøvenlige jordbrugsforanstaltninger på 88.000 ha,  

 finder Dansk Folkeparti, er at gå for vidt.
I mange konkrete  

 tilfælde vil man kunne have en diskussion om, hvorvidt  

 »naturgenopretning« nu også er naturgenopretning, eller om der i  

 virkeligheden snarere er tale om naturødelæggelse.
Smukke og  

 velplejede marker beliggende i f.eks. en ådal, som gennem  

 århundrede har sikret levebrød til en familie og skabt  

 beskæftigelse til egnens befolkning, er i disse år udsat for  

 »naturgenopretning«.
Med gennemførelse af Vandmiljøplan II og  

 bevilling af betydelige midler til bl.a. dette område kan Dansk  

 Folkeparti frygte, at endnu flere levedygtige landbrugsarealer tages ud af  

 drift.
Dansk Folkeparti vil dog gerne understrege, at Dansk  

 Folkeparti kan støtte konkrete tiltag til genopretning af  

 naturområder, hvor der f.eks. er sket forurening, ligesom Dansk  

 Folkeparti vil kunne støtte beskyttelse af følsomme  

 drikkevandsområder.
Havde sådanne elementer og tiltag stået  

 alene, havde Dansk Folkeparti kunnet stemme for sådanne elementer og  

 tiltag.
 Et andet mindretal (Enhedslistens medlem af  

 udvalget) indstiller lovforslagene til forkastelse ved 3.  

 behandling.
 Enhedslistens har følgende bemærkninger til L  

 55, L 56, L 58 og L 67 samlet kaldet Vandmiljøplan II:
Enhedslisten kan ikke stemme for Vandmiljøplan II, fordi den er  

 et politisk makværk Ud over at målsætningen er for ringe til at  

 kunne skabe rent vandmiljø, generer den landmændene med endnu  

 mere detailstyring af deres driftledelse.
Det bryder landmændene sig  

 ikke om.
Derfor kan det forventes, at kreativiteten bliver rettet mod at  

 omgå den nye spændetrøje af regler.
Samtidig er aftalen  

 helt afhængig af den enkelte landmands gode vilje, fordi der er masser  

 af muligheder for landmændene til i gødningsregnskabet at  

 sløre, hvis de gøder, som de altid har gjort.
Alle med forstand  

 på landbrug ved, at gødningsregnskabet er fuldstændig  

 uegnet som kontrolinstrument, og det er der allerede kommet en stribe af  

 ekspertudtalelser om.
Hvis regeringen, Venstre, Det Konservative Folkeparti  

 og Socialistisk Folkeparti har til hensigt, at Vandmiljøplan II skal  

 overholdes, vil de være nødsaget til indføre et decideret  

 gødningspoliti, hvad der også er afsat over 20 mio. kr. til  

 årligt.
Nej til effektiv model Havde regeringen og Socialistisk Folkeparti holdt fast i  

 aftalen med Enhedslisten om en afgift på kvælstoftab over et vist  

 niveau, havde der derimod været lagt op til en sund kappestrid mellem  

 landmænd om at bruge deres faglige viden til at slippe for at betale  

 afgift på kvælstoftab.
Det samlede kvælstoftab kan opgøres simpelt  

 via momsregnskabet.
Alt kvælstof, som indkøbes i form af foder  

 og gødning, står opført her, for at momsen kan blive  

 refunderet.
Hvis man senere glemmer at opføre salg i sit momsregnskab,  

 vil man ikke kunne dokumentere, at kvælstofindholdet i de solgte  

 afgrøder og kød ikke er tabt.
Derfor vil en landmænd  

 stå i valget mellem at snyde sig selv i skat eller anføre det  

 rigtige kvælstoftab.
Hvordan landmændene vil holde på  

 kvælstoffet, bør være deres egen sag.
I praksis vil  

 græsmarker og sædskifter være vigtige redskaber, og derved  

 vil økologisk landbrug blive fremmet.
Plan for rent vand udskudt Efter vedtagelsen af Vandmiljøplan II skal man igen  

 til at vente og se, om det hjælper, selv om det er helt usandsynligt.  

 Således er det igen udskudt 5 år at få gennemført en  

 plan, som virker på vandmiljøet.
Landmændene er igen taget  

 som gidsler - de ved ikke, hvad de kan regne med, når de  

 planlægger bedriftens fremtid, og store fejlinvesteringer er derfor  

 uundgåelige.
Økologien giver rent vand Fremme af økologisk landbrug er den eneste vej til  

 et rent vandmiljø, efter at det med den nye vandmiljøplan er  

 opgivet at indføre et økonomisk incitament til at holde  

 på kvælstoffet.
Når EU bestemmer, at Danmark skal finde sig  

 i gensplejsning, vækstfremmere, pesticider og tilsætningsstoffer,  

 er det godt med økologisk fødevareproduktion som  

 alternativ.
Enhedslistens konkrete kritik af Vandmiljøplan II  

 Vandmiljøplan II er opbygget som et skrivebordsregnestykke De enkelte poster i Vandmiljøplan II's regnestykke  

 modarbejder hinanden: På den ene side må landmændene nu  

 bringe mindre mængder husdyrgødning på markerne  

 (højere udnyttelsesprocent), og på den anden side henstiller  

 forligspartierne til, at landmændene udnytter foderet bedre, så  

 der kommer mindre kvælstof i gødningen.
Det er endvidere umuligt  

 at kontrollere, om de fleste af posterne i skrivebordsregnestykket bliver  

 efterlevet.
Målsætningen er blot, at EU's nitratdirektiv  

 skal opfyldes.
Det vil sige, at den nuværende grænseværdi  

 for nitratindhold i grundvandet skal overholdes.
Det betyder, at målet  

 er højst 10 gange så meget nitrat i grundvandet, som der var i  

 1950'erne, inden brugen af kunstgødning blev udbredt.
EU kræver,  

 at harmonikravet reguleres ned, hvilket umiddelbart lyder positivt, men det  

 fører til, at strukturudviklingen øges, fordi jordpriserne  

 stiger, uden at det nedsætter kvælstofudvaskningen.
Kunstgødningsforbruget og gødningsregnskabet  

 er de instrumenter, man vil anvende til at kontrollere om  

 Vandmiljøplan II indfries.
Til illustration af problemstillingen med  

 at anvende gødningsregnskabet som kontrolinstrument, beregnede  

 Danmarks Miljøundersøgelser, at landmændene i 1996 havde  

 en udnyttelsesprocent af husdyrgødningen på 22 (dvs. at de 78  

 pct. er kvælstoftab), mens landmændenes egne indberetninger til  

 Plantedirektoratet i gødningsregnskaberne viste et gennemsnit på  

 54 pct. i gødningsudnyttelse, jf.
Vandmiljø-97,  

 Redegørelse fra Miljøstyrelsen nr. 4, 1997.
De våde enge er et vådeskud Våde enge, som får nitraten i drænvandet  

 til at fordampe som frit kvælstof, hjælper ikke på  

 nedsivningen til grundvandet.
Alligevel tæller de med i regnestykket,  

 som primært er lavet af hensyn til, at der ikke må komme for  

 meget nitrat i grundvandet.
Det er rensningsfilosofferne, der står bag,  

 og en økologisk bevidsthed om, at kvælstof er en ressource, er  

 volapyk for rensningsfilosoffer.
Det bliver også meget dyrt for staten.
Det er hovedstrategien,  

 at der skal betales årlig kompensation på seks et halvt tusinde  

 kroner pr. hektar.
Det betyder, at staten i stedet kunne have eksproprieret  

 og sikret sig dispositionsretten over jorden for et beløb svarende til  

 almindeligvis 5 års udbetalinger.
 Da engene primært skal findes på frivillig basis, bliver  

 der ikke tale om de store sammenhængende områder, som  

 naturmæssigt er mest interessante.
 Endelig er formålet med de våde enge maksimal  

 kvælstoffjernelse, og det betyder, at engene skal stå så  

 meget under vand som muligt, hvilket modarbejder brug til græsning.  

 Hvis staten i stedet stillede store græsningsarealer billigt til  

 rådighed, ville der blive økonomi i at fede de 70.000 tyrekalve  

 op, som i dag eksporteres levende til udlandet med det formål at  

 udløse kalvedræberpræmier eller til opfedning som  

 tremmekalve.
SFL-områder Allerede i dag bliver ordningen udnyttet af færre,  

 end der er penge til, fordi den ikke er attraktiv nok.
Derfor er det  

 usandsynligt, at målet bliver nået.
Skovrejsning Det er alt for dyrt at betale private op til 70.000 kr.  

 pr. ha for at rejse skov.
Staten kan gøre det for det samme incl.  

 køb af jord.
Bedre foderudnyttelse Bedre foderudnyttelse er ren snak, og der er ingen  

 konkrete instrumenter endsige muligheder for at eftervise, at det sker.  

 På grund af stramningen af harmonikravet for svin vil landmændene  

 have direkte interesse i ikke at hæve foderudnyttelsen, fordi der  

 så kommer mindre kvælstof i gødningen.
Mængden af  

 kvælstof i foderindkøbet er netop ikke medtaget i  

 Vandmiljøplan II.
Stramning af harmonikravet for svin Stramning af harmonikravet fra 1,7 til 1,4 for svin giver  

 højere jordpriser på grund af den øgede  

 efterspørgsel.
Det vil øge strukturudviklingen.  

 Selvfølgelig vil husdyrgødningen blive fordelt bedre og dermed  

 mindske overgødskning med fosfor, men det vil ikke nedsætte  

 kvælstofbelastningen, da landmændene konkret vil udskifte  

 husdyrgødning med kunstgødning.
Medmindre man mener, at  

 kunstgødning er vejen frem for at nedsætte nitratudvaskningen,  

 giver stramning af harmonikravet ingen nedsat kvælstofudvaskning.
Der  

 er i gennemsnit 0,9 dyreenheder pr. ha i Danmark, så det vil heller  

 ikke sætte nogen begrænsninger på husdyrproduktionen   ikke  

 engang på Mors.
Desuden vil det resultere i, at der eksporteres flere  

 levende grise til færdigfedning i Tyskland (i 1997 var det 850.000  

 smågrise samt 250.000 levende slagtesvin, som blot skulle slagtes til  

 en lidt højere notering på et tysk slagteri) for at undgå  

 den relativt højere gødningsmængde i forhold til  

 indtjening, som slagtesvin giver i forhold til et sohold.
Selvfølgelig  

 er det udmærket, at man skal have mere jord, så landmanden bedre  

 kan fodre sine dyr med hjemmedyrket foder, men det er meget problematisk, at  

 presset på at eje jord øges.
Skærpede krav til udnyttelse af nitrat i husdyrgødning Dette punkt vil føre til, at husdyrgødningen  

 tæller for en større mængde kvælstof, og derfor vil  

 der være plads til mindre kunstgødning, før  

 gødningsnormen nås.
Mere økologisk landbrug er ren hensigtserklæring Den samlede vandmiljøplan fremmer ikke omstillingen  

 til økologisk landbrug, og den foreslår udelukkende en  

 øget målsætning uden konkrete instrumenter bag, som kan  

 få flere til at lægge om. 10 mio. kr. til afsætning af  

 økologiske varer er udmærket, men det ændrer på  

 ingen måde de samlede konsekvenser af Vandmiljøplan II.
Den  

 ekstrabevilling i Vandmiljøplan II, der sørger for, at der er  

 penge nok til at udbetale arealtilskud til fremtidens økologiske  

 omlæggere, er udmærket, men det ændrer ikke ved, at selv en  

 borgerlig regering vil være nødt til at finde pengene til  

 omlægningstilskud for ikke at få skyld for bevidst at stoppe  

 udviklingen.
Afsnittet om økologi er et figenblad for at gøre  

 det sværere at kritisere Vandmiljøplan II for at være  

 blottet for fremme af økologisk landbrug.
Efterafgrøder Formålet med efterafgrøder er at forhindre  

 kvælstoffet i at forsvinde vinteren over.
At sørge for, at alle  

 bedrifter har mindst 6 pct. græsareal er udmærket, men det er  

 reelt kun svinebønder, som ligger under med i gennemsnit 4 pct.  

 græsarealer.
Selv planteavlere ligger i gennemsnit på 6 pct.  

 Arealet med vinterkorn er eksploderet siden reglen med 65 pct.  

 vintergrønne marker blev indført.
Det har ført til  

 større udvaskning af kvælstof på grund af den høje  

 gødskningsnorm og udbringning af gødning om efteråret, og  

 det har ført til øget sprøjtning.
I stedet burde der  

 dyrkes vårsæd med udlagt græs på de 420.000 ha, som,  

 siden reglen om de vintergrønne marker blev indført for 10  

 år siden, er konverteret fra vårsæd til vintersæd.  

 Det ville beregnet med Miljøstyrelsens egne tal resultere i, at  

 udvaskningen blev nedsat med 16.000 tons kvælstof.
 Nedsat gødningsnorm med 10 pct.
Gødningsnormen er ikke noget instrument, som egner  

 sig til miljøformål.
På sandjorde må man gøde  

 mere, fordi der er større udvaskning.
Regner det mere, må man  

 også gøde mere osv.
Der er opstillet en utrolig bureaukratisk  

 lovgivning, hvor hver jordbonitetsklasse har et fast udbytte for hver  

 afgrøde, hvor landmanden skal bevise, at der før har  

 været højere udbytte for at få lov til at gøde  

 efter et højere udbytte.
Endelig kan landmanden jo dyrke  

 afgrøder med høj gødningsnorm såsom  

 vinterafgrøder i stedet for vårkorn, hvilket giver en ca. 30  

 pct. større gødningsnorm.
 Et tredje mindretal (Kristeligt Folkepartis medlem  

 af udvalget) indstiller lovforslagene til forkastelse ved 3.  

 behandling, men vil stemme for de stillede ændringsforslag.
 L 55, L 56 og L 58 udgør tilsammen den  

 væsentligste del af udmøntningen af »Vandmiljøplan II«.  

 Disse lovforslag kan Kristeligt Folkeparti ikke stemme for, såfremt der  

 ikke sker tilbageførsel til landbruget af de merudgifter, erhvervet  

 pålægges som følge af Vandmiljøplan II, og  

 såfremt der ikke sker administrative lettelser for landbruget.
Kristeligt Folkeparti føler et medansvar for hele  

 komplekset på grund af partiets medvirken i den oprindelige  

 vandmiljøplan fra 1987, men Kristeligt Folkeparti finder ikke, at  

 regeringen i tilstrækkeligt omfang har godtgjort, at effekten af de  

 eksisterende tiltag til forbedring af vandmiljøet har været  

 utilstrækkelige til at opfylde målsætningerne på  

 området.
Det er i hvert fald stadig alt for tidligt at vurdere  

 effekten.
På trods af denne vurdering kan Kristeligt  

 Folkeparti godt acceptere målsætningerne og de fleste tiltag i  

 Vandmiljøplan II-aftalen, ikke fordi Kristeligt Folkeparti er  

 overbeviste om, at de er nødvendige, men fordi Kristeligt Folkeparti  

 gerne vil bruge forsigtighedsprincippet.
Det vil sige at lade tvivlen komme  

 miljøet tilgode, når det drejer sig om beskyttelse af vort  

 grundvand og genoprettelse af vort vandmiljø.
Beskyttelse af drikkevandet samt forbedring og bevarelse  

 af miljøet er en sag af interesse for hele samfundet.
Når  

 forligspartierne for hele samfundets skyld vælger at benytte  

 forsigtighedsprincippet, og netop forsigtighedsprincippet er afgørende  

 for at vælge de tiltag, der bruges i lovforslagene, mener Kristeligt  

 Folkeparti også, at hele samfundet skal betale.
Landbruget skal derfor  

 have økonomisk kompensation for de omkostninger som tiltagene vil  

 påføre landbruget.
Kristeligt Folkeparti har undersøgt, om et  

 ændringsforslag om kompensation kan stilles til lovforslag nr.
L 58,  

 hvor de største omkostningsbelastende tiltag findes.
Dette vil  

 ifølge fødevareministerens svar ikke være lovteknisk  

 hensigtsmæssigt.
Det bøjer Kristeligt Folkeparti sig for og vil  

 senere finde en anden mulighed for at bringe forslaget på bane.
Fødevareministeren meddeler også, at en  

 kompensation skal notificeres som statsstøtte over for  

 Europa-Kommissionen med henblik på at undgå  

 konkurrenceforvridning.
Det finder Kristeligt Folkeparti svært at  

 acceptere, idet Kristeligt Folkeparti ikke har konstateret, at tiltagene i  

 lovkomplekset her, der har en konkurrenceforvridende effekt for landbruget,  

 skal notificeres.
Vedrørende de konkrete lovforslag, kan Kristeligt  

 Folkeparti ikke gå ind for de skærpede harmonikrav, der vil  

 fremme den i forvejen meget uheldige strukturudvikling hen imod stadig  

 større enheder for de få selvstændige.
Kristeligt  

 Folkeparti mener, at det er en unødvendig opstramning, der bidrager  

 meget lidt til den samlede reduktion af kvælstofudledningen, og det er  

 meget omkostningsbelastende for landbruget.
Kristeligt Folkeparti har derfor  

 stillet ændringsforslag om, at de eksisterende harmonikrav bevares.
 Kristeligt Folkeparti finder, at flere af de enkelte  

 bestemmelser i lovkomplekset er alt for ufleksible, og at f.eks. den meget  

 firkantede reduktion af kvælstofnormen vil vanskeliggøre en  

 dynamisk udvikling af planteproduktionen.
Endelig finder Kristeligt Folkeparti, at hele planen er  

 unødigt bureaukratisk.
Det fremgår direkte af  

 bemærkningerne, hvor meget alene kontrol af landbrugets  

 kvælstofregnskab vil koste i Fødevareministeriets regi.  

 Omkostningen i landbruget alene til øget regnskabsførelse vil  

 være meget større.
Ændringsforslag  

 til I.
Forslag til lov om ændring af lov om  

 miljøbeskyttelse, lov om naturbeskyttelse, lov om vandløb og  

 lov om planlægning (Justering af harmonikravene og genopretning af  

 vådområder i overensstemmelse med aftalen om Vandmiljøplan  

 II) Af	et mindretal (KRF):
Til titlen 1) Ordene »lov om miljøbeskyttelse« udgår.
Til § 1 2) Paragraffen udgår.
 Af	miljø- og energiministeren, tiltrådt af et  

flertal (udvalget med undtagelse af DF og EL):
Til § 2 3) Efter nr. 2 indsættes som nyt nummer:  

 »01. Efter § 60 indsættes som ny paragraf med tilhørende  

 overskrift:
»Genopretning af vådområder med henblik på at  

 forbedre vandmiljøet § 60 a.
Miljø- og energiministeren kan med henblik  

 på genopretning af vådområder, som skal medvirke til at  

 forbedre vandmiljøet, bemyndige amtsrådet til at udøve de  

 beføjelser, som er tillagt miljø- og energiministeren i henhold  

 til § 55, stk. 1, nr. 1, § 55, stk. 2 og 3, § 57, stk. 1, § 59, stk. 1, og §  

 60, stk. 1 og 3, samt i henhold til § 55, stk. 1, nr. 3, dog kun for så  

 vidt angår ydelse af tilskud.
 Stk. 2. Miljø- og energiministeren kan fastsætte  

 regler om og retningslinjer for, hvorledes amtsrådets beføjelser  

 skal udøves.
Stk. 3. Miljø- og energiministeren kan fastsætte  

 regler om adgangen til at påklage afgørelser, der er truffet i  

 henhold til bemyndigelse efter stk. 1, herunder at afgørelserne ikke  

 skal kunne påklages til anden administrativ myndighed, jf. dog § 60,  

 stk. 3.«« Bemærkninger Til nr. 1 og 2 Med ændringsforslagene udgår bestemmelserne om  

 justering af harmonikrav.
Til nr. 3 Naturbeskyttelseslovens kapitel 8 indeholder regler om  

 naturforvaltning, herunder bestemmelser om, at miljø- og  

 energiministeren kan erhverve og sælge fast ejendom, yde tilskud til  

 bl.a. genopregning af naturområder og ekspropriere fast ejendom under  

 nærmere angivne betingelser, når det er af væsentlig  

 betydning at råde over ejendommen for at gennemføre  

 foranstaltninger til fremme af lovens formål.
I aftalen om Vandmiljøplan II er det forudsat, at  

 udvaskning af kvælstof fra landbrugsarealer reduceres med 5.600 tons om  

 året gennem genopretning af 16.000 ha vådområder.  

 Miljø- og Energiministeriet vil i et landsplandirektiv  

 pålægge amtsrådene inden for en af ministeren fastsat frist  

 at tilvejebringe regionplantillæg, som efter de i landsplandirektivet  

 nærmere fastsatte kriterier udpeger de lavbundsarealer, der er  

 potentielt egnede som vådområder.
Der henvises i øvrigt  

 til bemærkningerne til lovforslagets § 4.
 Amtsrådene vil endvidere få ansvaret for  

 udformningen af vådområdeprojekter og projektudførelsen,  

 herunder erhvervelser, salg, engangskompensation og eventuel  

 ekspropriation.
 Projektmidlerne fordeles til amtsrådene af Skov- og  

 Naturstyrelsen efter indstilling fra Naturforvaltningsudvalget og i  

 overensstemmelse med på forhånd fastsatte kriterier.
Ændringsforslaget har til formål at give  

 miljø- og energiministeren hjemmel til at bestemme, at  

 amtsrådene tillægges de beføjelser, der er  

 nødvendige for at kunne gennemføre  

 vådområdeprojekterne.
Det drejer sig om beføjelsen til at  

 erhverve fast ejendom og afholde drifts- og anlægsudgifter på  

 erhvervede ejendomme, jf. § 55, stk. 1, nr. 1, at yde tilskud til  

 genopretning af naturområder, jf. § 55, stk. 1, nr. 3 for en del,  

 sælge fast ejendom, jf. § 55, stk. 2, pålægge og  

 gøre forkøbsret gældende, jf. § 57, stk. 1, og § 59, stk.  

 1, samt ekspropriere fast ejendom, jf. § 60, stk. 1, som foreslået  

 ændret i lovforslagets § 2, nr. 2. Amtsrådet træder  

 endvidere i stedet for miljø- og energiministeren ved  

 gennemførelse af ekspropriation, jf. § 60, stk. 3.
 Det bemærkes, at ydelse af tilskud efter § 55, stk.  

 1, nr. 3, efter den hidtidige praksis omfatter udbetaling af  

 éngangstilskud (éngangskompensation).
Miljø- og energiministerens beføjelse til at  

 fastsætte regler om og retningslinjer for udøvelsen af  

 amtsrådenes beføjelser vil blive udmøntet i en delegation  

 til amtsrådene med det i ændringsforslaget angivne indhold og i  

 øvrigt efter lignende principper som ved delegation af  

 ministerbeføjelser til styrelser mv. under Miljø- og  

 Energiministeriet.
Det indebærer bl.a., jf. stk. 3, at  

 afgørelser truffet af amtsrådene efter delegation fra ministeren  

 ikke vil kunne påklages i større omfang, end hvad der  

 gælder ved ministerens delegation til Skov- og Naturstyrelsen af  

 ministerbeføjelser i henhold til kapitel 8 om Naturforvaltning, jf.  

 bekendtgørelse nr. 1 af 2. januar 1998 om henlæggelse af opgaver  

 og beføjelser til Skov- og Naturstyrelsen.
De regler, der vil blive udstedt efter bestemmelserne i  

 stk. 2 og 3, vil endvidere omfatte kriterier for projekttyper, der er  

 berettigede til støtte af de midler, som på de årlige  

 finanslove afsættes til genopretning af vådområder, og  

 regler om det nærmere indhold af amtsrådenes årlige  

 afrapporteringsforpligtelse.
Derudover forudses fastsat retningslinjer for  

 gennemførelsen af vådområdeprojekterne.
Det fremgår af aftalen om Vandmiljøplan II,  

 at der senest den 15. september 2000 skal foreligge en vurdering af, hvorvidt  

 der samlet må forventes en reduktion af markbidraget på under  

 eller over 100.000 tons med udgangen af år 2003. I denne vurdering  

 indgår også effekten af genopretning af vådområder i  

 lyset af de indvundne erfaringer.
Når denne vurdering foreligger, vil  

 det være naturligt at overveje, om den giver anledning til en revision  

 af de efter § 60 a fastsatte regler.
II.
Forslag til lov om ændring af lov om  

 vandforsyning m.v., lov om miljøbeskyttelse og lov om  

 planlægning (Beskyttelse af drikkevandsressourcer og  

 vandforsyning) Af	miljø- og energiministeren, tiltrådt af et  

flertal (udvalget med undtagelse af DF og EL):
Til § 1 1) Efter nr. 17 indsættes som nye numre:  

 »01. I § 53, stk. 3, der bliver stk. 4, ændres  

 »stk. 2« til: »stk. 3«.
02. I § 54, stk. 1, ændres »stk. 1 og 2« til: »stk.  

 1-3«.« Bemærkninger Til nr. 1 Der er tale om en redaktionel ændring i forbindelse  

 med indsættelse af et nyt stk. 2 i § 53.
Pernille Blach Hansen (S)  Inger Bierbaum (S)  Martin  

 Glerup (S) Lis Greibe (S)  Anne-Marie Meldgaard (S)  Steen Gade (SF) fmd.  

 Sonja Albrink (CD) Vibeke Peschardt (RV)  Søren Kolstrup (EL) Hans  

 Christian Schmidt (V) Bodil Thrane (V)  Hanne Severinsen (V) Jens Vibjerg (V)  

  Henriette  Kjær (KF) nfmd.  Frank Dahlgaard (KF) Svend Aage Fauerholdt  

 (DF) Ole M.
Nielsen (KRF) Fremskridtspartiet havde ikke medlemmer i udvalget.
Bilag Nogle af udvalgets spørgsmål til miljø-  

 og energiministeren og dennes svar herpå Spørgsmål 1:
Ministeren bedes kommentere henvendelsen af 6. april 1998  

 fra Østlige Øers Landboforeninger vedrørende  

 Vandmiljøplan II, jf.
L 55 og L 56 - bilag 2.
 Svar:
 Da spørgsmålet vedrører  

 fødevareministerens lovgivning, har jeg forespurgt  

 Fødevareministeriet, der har svaret følgende:
 »I lovforslaget er det fastsat, at kvælstofnormerne  

 fastsættes af Ministeren for Fødevarer, Landbrug og Fiskeri.  

 Dette vil i praksis ske efter høring af relevante organisationer.  

 Landbrugets Rådgivningscenter er et centralt led heri, idet  

 Rådgivningscentret er den eneste institution, som har  

 forsøgsdata vedrørende gødskning for en lang række  

 afgrøders vedkommende.
For så vidt angår spørgsmålet om  

 proteinindholdet i hvede, er det hensigten at tage dette i betragtning i  

 forbindelse med den fremtidige normfastsættelse.
Det er imidlertid  

 fastsat i aftalen vedrørende Vandmiljøplan II, at der samlet er  

 tale om en nedsættelse af normerne på 10%, beregnet som et  

 vægtet gennemsnit.
Hensigten med nedsatte kvælstofnormer er blandt  

 andet, at producenterne skal søge at anvende dyrkningsteknikker, som  

 begrænser kvælstoftabene mest muligt.
Såfremt man tillod  

 anvendelse af N-min analyser, og herved havde mulighed for at øge  

 kvælstoftilførslen ad denne vej, ville en del af incitamentet  

 til at begrænse kvælstoftabene forsvinde.
N-min prøver kan fortsat anvendes til styring af  

 kvælstoffordelingen til de enkelte marker.
Det er imidlertid en  

 betingelse, at bedriftens samlede kvælstofkvote ikke overskrides.
Hensigten med efterafgrøder er naturligvis at  

 begrænse nitratudvaskningen.
Såfremt der kan opnås samme  

 miljøeffekt ved anvendelse af andre efterafgrøder end  

 græs, er lovudkastet formuleret så fleksibelt, at denne mulighed  

 ikke udelukkes.
Med hensyn til spørgsmålet om placering af  

 efterafgrøder er det korrekt, at frigivelsen af organisk bundet  

 kvælstof i efterårsmånederne er højere desto mere  

 organisk gødning, der tilføres jordbunden.
I forliget om  

 Vandmiljøplan II har man dog valgt at lade kravet om  

 efterafgrøder gælde for alle bedrifter, uafhængigt af  

 husdyrintensiteten.« Spørgsmål 2:
 Ministeren bedes kommentere henvendelsen af 4. maj 1998  

 fra De danske Landboforeninger, Landbrugsraadet og Dansk Familielandbrug, jf.  

 L 55 - bilag 4.
Svar:  

 Vedrørende: »Opstramning af harmonikrav« Spørgsmålet om forholdet til landbrugsloven  

 har jeg forelagt for fødevareministeren, som har oplyst  

 følgende:
 »En stramning af harmonireglerne vil med gældende  

 regler få generel betydning for arealkravet.
På grund af blandt andet overgangsreglerne,  

 hvorefter en væsentlig del af ejendommene først skal opfylde  

 arealkravet efter år 2000, drejer det sig på kort sigt om  

 få ejendomme.
Fødevareministeren vil tage  

 spørgsmålet op enten i forbindelse med en kommende ændring  

 af landbrugsloven eller på anden måde.« I henvendelsen fra landbrugets organisationer henstilles  

 der til, at opstramningen af harmonikravene for eksisterende brug med  

 søer, fjerkræ og blandet husdyrhold først træder i  

 kraft i 2010 i stedet for i december 2002. Som argument herfor anføres  

 det, at disse brugstyper har brug for en længere overgangsperiode.
 Fristen for ikrafttrædelsen er fastsat med  

 udgangspunktet i aftalen om Vandmiljøplan II af 17. februar 1998,  

 hvoraf det fremgår, at harmonikravet ændres i overensstemmelse  

 med nitratdirektivets tidsfrister, og at det er parternes hensigt, at  

 regeringen skal forhandle med EU-Kommissionen om at fastsætte et  

 harmonikrav på 140 kg N/ha for øvrige brug.
 Som det fremgår af lovbemærkningerne er det  

 forudsat, at tilpasningen i løbet af den fire års periode, som  

 går forud for ikrafttræden af det strammere harmonikrav, kan ske  

 via større fodereffektivitet, indgåelse af aftaler om  

 udbringning af husdyrgødning eller erhvervelse af  

 tillægsjord.
 Forventningen om en forbedret fodereffektivitet er baseret  

 på faglige vurderinger, blandt andet refereret i »Bæredygtigt  

 landbrug« - Oversigt over resultater fra forskningsprogrammet  

 Bæredygtigt landbrug - reduktion af gødnings- og  

 pesticidforbruget.
 Forbedret fodereffektivitet er et vigtigt instrument i  

 Vandmiljøplan II aftalen, dels som et selvstændigt instrument  

 til at nedbringe nitratudledningen fra landbrugsarealerne, og dels som et  

 potentiale, der tillader en stramning af harmonikravene, uden at det  

 indebærer en reduktion i husdyrholdet på den enkelte bedrift.  

 Parterne bag aftalen om Vandmiljøplan II vil derfor nøje  

 følge udviklingen i fodereffektivitet.
Endelig henledes opmærksomheden på pkt. 6 i  

 Vandmiljøplan II-aftalen, hvorefter der skal foretages en  

 midtvejsevaluering af den samlede plan.
Denne evaluering vil finde sted i  

 folketingsåret 1999-2000.
Vedrørende begrænsning af lovforslaget til at gælde  

 for udvidelser/ændringer Landbrugets organisationer udtrykker i henvendelsen  

 ønske om, at der fastsættes bestemmelser som betyder, at  

 opstramningerne kun kommer til at gælde ved besætningsudvidelser  

 eller -ændringer med henblik på at undgå lovgivning med  

 tilbagevirkende kraft.
Det er ved Vandmiljøplan II-aftalen og besvarelsen  

 af åbningsskrivelsen til Kommissionen lagt til grund, at stramningen af  

 harmonikravene sker i overensstemmelse med nitratdirektivets tidsfrister det  

 vil sige henholdsvis december 1998 og december 2002 og for såvel  

 eksisterende husdyrhold som for udvidelser/etableringer.
Der er ikke i  

 direktivet indeholdt mulighed for, at lade stramningen af harmonireglerne  

 gælde for ændringer/udvidelser alene.
 Vurderingen af miljøeffekterne, jf. bilaget til  

 Vandmiljøplan II, er ligeledes baseret på, at stramningen sker i  

 henholdsvis 1998 og i 2002.
 Der ikke er tale om lovgivning med tilbagevirkende kraft,  

 lovforslaget regulerer den fremtidige produktion.
 Det er i bemærkningerne til lovforslaget lagt til  

 grund, at tilpasningen - herunder for eksisterende brug - kan ske enten ved  

 mere effektiv fodring, ved indgåelse af udbringningsaftaler eller ved  

 køb eller forpagtning af jord.
For så vidt angår stramningen til 1, 4 DE/ha  

 for svinebrug og andre husdyrbrug er der en overgangsperiode på fire  

 år til denne tilpasning.
Det fremgår endvidere af  

 lovbemærkningerne, at stramningen til 1,4 DE/ha for slagtesvin ikke  

 forventes at udgøre en reel stramning.
For så vidt angår  

 konsekvenserne for sohold, fjerkræbrug og blandede brug, skal jeg  

 henvise til ovenfor, hvor jeg henleder opmærksomheden på, at det  

 følger af Vandmiljøplan II-aftalen, at der skal foretages en  

 midtvejsevaluering af den samlede plan, og at denne evaluering vil finde sted  

 i folketingssamlingen 1999/2000.
Lovforslaget hænger således nøje sammen  

 med Vandmiljøplan II-aftalen og nitratdirektivet, og der er herefter  

 ikke mulighed for alene at lade stramningerne gælde for udvidelser  

 eller ændringer.
Jeg finder det endvidere væsentligt, at der  

 eksisterer en række tilpasningsmuligheder, herunder at der er en  

 4-årig overgangsperiode for stramningen på 1,4 DE.
 Jeg har forelagt spørgsmålet  

 vedrørende genopretning af vådområder,  

 ekspropriationshjemmel, kunstigt afvandede arealer og Landsplandirektiv  

 for Skov- og Naturstyrelsen, hvis svar jeg kan henholde mig til:
»Genopretning af vådområder Landbrugets organisationer anbefaler, at man ikke  

 fokuserer snævert på det politiske mål om etablering af  

 16.000 ha med våde enge, men giver mulighed for at yderligere arealer  

 kan blive tilvejebragt.
Forligspartierne bag Vandmiljøplan II har  

 besluttet, hvordan målet om fjernelse af 37.000 tons kvælstof  

 skal nås.
Blandt andet skal der ved genopretning af 16.000 ha  

 vådområder fjernes 5.600 tons kvælstof.
Forligspartierne  

 har tillige besluttet at afsætte de nødvendige økonomiske  

 midler til genopretning af disse vådområder i alt 100 mill. kr.  

 årligt i perioden 1999-2003. Såfremt denne økonomiske  

 ramme giver mulighed for at genoprette flere hektarer til  

 vådområder, vil dette spørgsmål blive drøftet  

 med forligspartierne.
 Landbrugets organisationer anbefaler, at amtskommunerne  

 sikres en central placering i arbejdet med etablering af våde enge.
 Amtskommunerne skal inddrages mest muligt, og der skal i  

 det praktiske arbejde lægges stor vægt på et lokalt og  

 fleksibelt samarbejde, der kan understøttes af den ekspertise og  

 erfaring, der findes såvel i Skov- og Naturstyrelsen og  

 Strukturdirektoratet.
 Landbrugets organisationer anbefaler, at amtskommunerne  

 ikke bliver forhindret i at etablere våde enge, både som  

 små og store projekter.
 Der er ikke fastsat krav om, hvilken størrelse de  

 genoprettede vådområder skal have.
Ekspropriationshjemmel Landbrugets organisationer anbefaler, at reglerne om  

 etablering af våde enge og den tilhørende ekspropriationshjemmel  

 placeres i vandløbsloven og ikke i naturbeskyttelsesloven.
Desuden  

 foreslås, at det af selve ekspropriationsbestemmelsen fremgår, at  

 der er tale om en undtagelsesbestemmelse.
Naturbeskyttelsesloven indeholder en hjemmel for  

 miljø- og energiministeren til under nærmere angivne betingelser  

 at ekspropriere fast ejendom til naturgenopretning, herunder genopretning af  

 vådområder.
I aftalen om Vandmiljøplan II er det forudsat,  

 at bestemmelsen i naturbeskyttelsesloven skal præciseres, hvis den ikke  

 indeholder en tilstrækkelig klar hjemmel til at ekspropriere til  

 genopretning af vådområder med det hovedformål at forbedre  

 vandmiljøet.
Det må anses for lovteknisk uheldigt, hvis man  

 vælger at ændre vandløbsloven, således at  

 ekspropriationshjemlen i denne lov skal anvendes i forbindelse med  

 naturgenopretningsprojekter, når hovedsigtet er at forbedre  

 vandmiljøet, mens naturbeskyttelseslovens ekspropriationsbestemmelse  

 skal anvendes, når hovedsigtet er at skabe bedre vilkår for  

 planter og dyr.
I mange tilfælde vil formålet med genopretningen  

 kunne være blandet, og ikke mindst når der er tale om  

 ekspropriationshjemler, bør der ikke kunne opstå tvivl om,  

 hvorvidt det er bestemmelsen i naturbeskyttelsesloven eller i  

 vandløbsloven, som skal anvendes i en konkret sag.
Af lovbemærkningerne til ændringen af  

 naturbeskyttelseslovens § 60, stk. 1 fremgår klart, at ekspropriation  

 kun kan anvendes i tilfælde, hvor en enkelt eller nogle få  

 lodsejere forhindrer et projekt, hvortil der i øvrigt er stor  

 tilslutning.
Dette er der også henvist til i lovforslagets  

 bemærkninger, hvorfor en præcisering i selve lovteksten er  

 unødvendig.
En optagelse af disse bemærkninger i selve  

 lovteksten ville iøvrigt kræve, at der i bemærkningerne  

 til denne skete en nærmere præcisering af f.eks. begreberne  

 »enkelte lodsejere« og »stor tilslutning«, hvilket ikke skønnes  

 hensigtsmæssigt.
 Landbrugets organisationer fremhæver, at der  

 bør lægges afgørende vægt på, at alle  

 områder omfattet af naturbeskyttelseslovens § 3 kan udlægges som  

 vådområder, såfremt de saglige forhold herfor er  

 tilstede.
Af lovbemærkningerne fremgår, at  

 områder, der er omfattet af naturbeskyttelseslovens § 3 om beskyttede  

 naturtyper, som udgangspunkt kun berøres af genopretning af  

 vådområder i det omfang, det vil være til gavn for de  

 beskyttede naturtyper.
Projekter, der omfatter eller får konsekvenser  

 for § 3-områder, skal undergives sædvanlig myndighedsbehandling,  

 og der skal konkret af den pågældende amtskommune tages stilling  

 til, om der kan dispenseres fra § 3.
Naturtypebeskyttelsen, som i varierende form har  

 eksisteret de sidste ca. 20 år, er et af de væsentligste  

 instrumenter til at beskytte vilde dyr og planter og dermed også til  

 opfyldelsen af en række internationale forpligtelser og  

 EU-forpligtelser.
Desuden er naturtypebeskyttelsen et vel og fast integreret  

 led i den fysiske planlægning, således at beskyttelsen hermed i  

 vidt omfang er afvejet og prioriteret i forhold til andre, herunder  

 samfundsmæssige, interesser.
Det ville derfor ikke være  

 acceptabelt, såfremt denne beskyttelse automatisk skulle vige for  

 genopretning af vådområder som led i Vandmiljøplan II.  

 Dette er da heller ikke forudsat i aftalen herom.
Der er derfor ikke med lovforslaget forudsat en  

 ændring af den praksis, der med støtte i bemærkningerne i  

 tidligere love og den gældende lov om naturbeskyttelse har udviklet sig  

 på §3-området.
På den anden side er det dog forudsat, at  

 der kan meddeles dispensation fra § 3 bl.a., hvis en sådan dispensation  

 ud fra en samlet vurdering fører til en naturmæssig forbedring i  

 projektområdet.
Dispensation vil således kunne gives f.eks. hvis  

 et berørt område konkret vurderes at opfylde § 3 kriterierne,  

 men kvalitativt og kvantitativt ikke kan begrunde, at et  

 vådområdeprojekt med andre naturmæssige forbedringer i  

 projektområdet forhindres gennemført.
Kunstigt afvandede arealer Landbrugets organisationer henstiller, at ændringen  

 i vandløbslovens § 46 a ændres, så den alene vil  

 være gældende for de arealer, som amtskommunerne måtte  

 udpege som indsatsområder for potentielle våde enge.
Som anført i lovbemærkningerne tager  

 forslaget til ny § 46 a sigte på at undgå, at potentielle  

 vådområder - som følge af den øgede konkurrence om  

 arealet, som Vandmiljøplan II må forventes at medføre -  

 vil blive yderligere afvandet og dermed forhindret genoprettet.
Forslaget  

 bidrager endvidere til at undgå yderligere nitratudvaskning fra disse  

 områder.
Hvis reglen ikke gælder i hele landet, må det  

 forudses, at der kan ske en intensiveret afvanding, altså en yderligere  

 grundvandssænkning, i de pumpede lavbundsområder.
Da  

 kvælstofudvaskningen fra pumpede lavbundsarealer er stor, vil det  

 medføre, at det bliver vanskeligere at nå reduktionsmålene  

 i Vandmiljøplan II.
 Det må forventes, at indsatsen med genopretning af  

 vådområder til kvælstoffjernelse skal fortsætte efter  

 år 2003. En yderligere grundvandssænkning ville betyde, at dette  

 ville blive vanskeligt, ligesom det ville vanskeliggøre  

 naturgenopretning med andre hovedformål.
Landsplandirektiv Landbrugets organisationer støtter, at amterne  

 udpeger de potentielle områder for våde enge, og at reglerne  

 derfor fastsættes i et landsplandirektiv.
Men organisationerne  

 henstiller, at Folketinget bekræfter, at der alene tænkes  

 på bymæssig bebyggelse eller offentlige anlæg, så  

 almindelig landbrugsmæssig anvendelse og bebyggelse fortsat vil  

 være mulig inden for de udpegede områder.
Landsplandirektivet vil fastlægge, at der ikke  

 må planlægges for eller meddeles landzone tilladelser til byggeri  

 og anlæg, som kan forhindre, at det naturlige vandstandsniveau kan  

 genskabes indenfor de udpegede områder.
Det vil fremgå af  

 direktivet, at der her tænkes på bolig- og erhvervsbebyggelse  

 samt tekniske anlæg, som ikke er erhvervsmæssigt  

 nødvendige for landbruget.
Landsplandirektivet vil blive sendt til  

 udtalelse hos blandt andet landbrugets organisationer, inden det  

 gennemføres.« Spørgsmål 6:
Kan justitsministeriets lovkontor udelukke at det er et  

 ekspropriativt indgreb, der i medfør af Grundlovens § 73 alene kan  

 gennemføres ved lov og imod fuld erstatning, at såfremt  

 bemyndigelsen i L 55, § 1, nr. 3, udmøntes på en sådan  

 måde, at eksisterende lovlige bedrifter ikke kan fortsætte i  

 overensstemmelse med allerede givne godkendelser m.v., eksempelvis ved at  

 jordkøb eller besætnings [reduktion] bliver  

 nødvendig? Svar:
 Jeg har forelagt spørgsmålet for  

 Justitsministeriets Lovkontor, der har svaret, som det fremgår af  

 vedlagte notat.
Justitsministeriet Lovafdelingen Slotsholmsgade 10 1216 København K.
Den 15. juni 1998 Miljø- og Energiministeriet Miljøstyrelsen Strandgade 29 1401 København K Ved telefaxskrivelse af 2. juni 1998 har Miljø- og  

 Energiministeriet anmodet Justitsministeriet om en udtalelse til brug for  

 besvarelsen af spørgsmål nr. 6 fra Folketingets Miljø- og  

 Planlægningsudvalg vedrørende forslag til lov om ændring  

 af lov om miljøbeskyttelse, lov om naturbeskyttelse, lov om  

 vandløb og lov om planlægning (E 55/L 56 - bilag l8).
I den anledning har justitsministeriet udarbejdet et notat  

 om forholdet mellem grundlovens § 73 og ændring af de gældende  

 harmonikrav vedrørende husdyrgødning.
Notatet  

 vedlægges.
 Som det fremgår af notatet (pkt. 5), er  

 Justitsministeriet enig med Miljø- og Energiministeriet i, at  

 ordningen med de nye harmonikrav vil kunne gennemføres som almindelig  

 erstatningsfri regulering.
Med venlig hilsen Poul Dahl Jensen NOTAT  

  

 om
forholdet mellem grundlovens § 73 og  

 ændring af de gældende harmonikrav 
  

 vedrørende hundyrgødning 1. Baggrund Ved telefaxskrivelse af 2. juni 1998 har Miljø- og  

 Energiministeriet anmodet Justitsministeriet om en udtalelse til brug for  

 besvarelsen af spørgsmål nr. 6 fra Folketingets Miljø- og  

 Planlægningsudvalg vedrørende forslag til lov om ændring  

 af lov om miljøbeskyttelse, lov om naturbeskyttelse, lov om  

 vandløb og lov om planlægning (L 55/L 56 - bilag 18).
 Spørgsmålet har følgende ordlyd:
»Kan Justitsministeriets lovkontor udelukke, at det er et  

 ekspropriativt indgreb, der i medfør af Grundlovens § 73 alene kan  

 gennemføres ved lov og mod fuld erstatning, (at) såfremt  

 bemyndigelsen i L 55, § 1, nr. 3, udmøntes på en sådan  

 måde, at eksisterende lovlige bedrifter ikke kan fortsætte i  

 overensstemmelse med allerede givne godkendelser m.v., eksempelvis ved at  

 jordkøb eller besætnings[re]duktion bliver  

 nødvendig?« I det følgende redegøres nærmere for  

 dette spørgsmål.
Indledningsvis beskrives den gældende  

 retstilstand (pkt. 2). Dernæst beskrives lovforslaget (pkt. 3),  

 hvorefter der redegøres for grundlovens § 73 (pkt. 4).  

 Justitsministeriets vurdering fremgår af pkt. 5.
2. Den gældende retstilstand  

 2.1. Indholdet af reglerne De gældende harmonikrav er fastsat i  

 bekendtgørelse nr. 1159 af 19. december 1994 om erhvervsmæssigt  

 dyrehold, husdyrgød ning, ensilage m.v. som ændret ved  

 bekendtgørelse nr. 906 af 14. oktober 1996.
Harmonikravet angiver en norm for, hvor meget  

 husdyrgødning der må udbringes pr. ha pr. år i gennemsnit  

 for hele landbrugsejendommen.
Denne norm beregnes i dyreenheder (DE).
 Det fremgår af bekendtgørelsens § 28, stk. 1,  

 at der inden for en landbrugsejendom, der drives som svinebrug, og på  

 brug uden husdyrproduktion, højst må udbringes  

 husdyrgødning fra 1,7 DE pr. ha pr. år.
Inden for en landbrugsejendom, der drives som  

 kvægbrug, må der indtil den 19. december 1999 højst  

 udbringes husdyrgødning fra 2,3 DE pr. ha pr. år.
Fra den 19.  

 december 1999 til den 19. december 2003 må der højst udbringes  

 husdyrgødning fra 2,1 DE og fra 19. december 2003 1,7 DE, jf.  

 bekendtgørelsens § 28, stk. 2.
 Hvis kvægbrugene dyrker bestemte typer  

 afgrøder, der i særlig grad er i stand til at optage  

 gødningens næringsstoffer, kan de ovennævnte harmonikrav  

 fraviges, jf. bekendtgørelsens § 28, stk. 3, der har følgende  

 ordlyd:
»Inden for en landbrugsejendom, der drives som  

 kvægbrug, må der fra den 19. december 1999 højst udbringes  

 husdyrgødning fra 2,3 dyreenheder pr. ha pr. år, hvis over 70  

 pct. af arealet til rådighed for udbringning udgøres af roer,  

 græs eller græsefterafgrøder.
Fra den 19. december 2003  

 må der højst udbringes husdyrgødning fra 2,1 dyreenheder  

 pr. ha pr. år, hvis over 60 pct. og op til 70 pct. af arealet til  

 rådighed for udbringning udgøres af roer, græs eller  

 græsefterafgrøder; hvis over 50 pct. og op til 60 pct. af  

 arealet udgøres af de nævnte afgrøder, må der  

 højst udbringes husdyrgødning fra 1,9 dyreenheder pr. ha pr.  

 år.« Inden for andre husdyrbrug må der indtil den 19.  

 december 2003 højst udbringes husdyrgødning fra 2,0 DE pr. ha  

 pr. år.
Fra den 19. december 2003 må der højst udbringes  

 husdyrgødning fra 1,7 DE, jf. bekendtgørelsens § 28, stk.  

 4.
 En dyreenhed er en beregningsenhed, der modsvarer en  

 malkeko af stor race uden opdræt, jf. bekendtgørelsens § 2, nr.  

 11. I et bilag til bekendtgørelsen er der en tabel for omregning af  

 andre husdyr til dyrenheder.
Ved beregning af den mængde kvælstof for en  

 dyreenhed, der må udbringes pr. ha pr. år, tages udgangspunkt i  

 et normtal for det pågældende dyr.
Dette normtal ganges med  

 antallet af dyr pr. dyreenhed, således som dette er fastsat i bilaget  

 til bekendtgørelsen.
Normtallet for en malkeko er ca. 115 kg.  

 Harmonikravet ifølge bekendtgørelsen er 2,3 dyreenheder, jf.  

 ovenfor.
Den mængde kvælstof fra malkekøer, der må  

 tilføres markerne, er derfor 265 kg pr. ha pr. år (115 x  

 2,3).
Normtallet for et slagtesvin er 2,7 kg.
Efter bilaget til  

 bekendtgørelsen svarer en dyreenhed til 30 slagtesvin.
Den samlede  

 mængde kvælstof pr. dyreenhed er således for svin 81 kg.  

 Harmonikravet for svinebrug er 1,7, jf. ovenfor.
Den mængde  

 kvælstof fra slagtesvin, der må tilføres markerne, er ca.  

 138 kg pr. ha pr. år (81 x 1,7).
 Den mængde kvælstof fra sohold, der må  

 tilføres markerne, er ca. 156 kg pr. ha pr. år.
 Med hensyn til andre husdyrbrug er intervallet ca. 160-215  

 kg kvælstof pr. ha pr. år.
Fra den 19. december 1999 ændres opgørelsen  

 af DE, således at en dyreenhed modsvarer 100 kg kvælstof.
Dette  

 indebærer for kvægbrug, at der fra dette tidspunkt (hvis det  

 gældende normtal lægges til grund) må udledes 15 kg  

 kvælstof mindre pr. dyreenhed end i dag.
Med et harmonikrav på  

 2,3 svarer det til ca. 35 kg kvælstof mindre pr. ha.
For  

 svinebrug (slagtesvin) indebærer det, at der fra den 19. december 1999  

 maksimalt må udledes 100 kg kvælstof og dermed 19 kg mere pr.  

 dyreenhed end i dag.
Med et harmonikrav på 1,7 svarer det til ca. 32 kg  

 mere kvælstof pr. ha end i dag.
 2.2. Historik m.v.
De nugældende harmonikrav blev oprindelig fastsat i  

 § 25 i bekendtgørelse nr. 15 af 24. januar 1986 om  

 husdyrgødning og ensilage m.v.
Harmonikravene skulle være  

 opfyldt senest den 31. december 1989 eller senest fra det tidspunkt, hvor den  

 pågældende ejendom skiftede ejer, dyreholdet blev udvidet, eller  

 der blev udbetalt støtte efter lov om støtte til  

 miljøforbedrende foranstaltninger i landbruget, jf.  

 bekendtgørelsens § 36, stk. 7.
 Ved ændringen af  

 husdyrgødningsbekendtgørelsen i 1996 blev harmonikravene med  

 hensyn til kvæg og andre husdyr ændret med virkning fra den 19.  

 december 1999, og der blev med virkning fra samme dato gennemført en  

 anden definition af en dyreenhed (gældende for alle husdyrbrug).  

 ændringerne skete for at opfylde EU's nitratdirektiv.
 Ved Rådets direktiv 91/676 om beskyttelse af vand  

 mod forurening forårsaget af nitrater, der stammer fra landbruget, er  

 der således fastsat regler, der har til formål at nedbringe og  

 forebygge forurening af vand med nitrater.
Efter direktivets artikel 5, stk. 4, jf. bilag III, stk.  

 2, skal medlemsstaterne træffe foranstaltninger, der sikrer, at  

 husdyrbrug ikke tilfører deres jord husdyrgødning, der  

 indeholder mere end 170 kg N (kvælstof) pr. hektar.
Dog kan  

 medlemsstaterne under »det første fireårige handlingsprogram«  

 tillade, at der tilføres jorden husdyrgødning, som indeholder  

 op til 210 kg N (kvælstof) pr. hektar.
Endvidere kan en medlemsstat  

 fastsætte andre mængder for den maksimalt tilladte  

 tilførsel af husdyrgødning, f.eks. hvis gødningen  

 udbringes på arealer med afgrøder, der optager meget  

 kvælstof.
3. Lovforslaget  

 3.1. Indhold og formål Bestemmelsen i lovforslagets § 1, nr. 3, der skal  

 træde i kraft den 1. juli 1998 (jf. lovforslagets § 5),  

 indebærer, at der i miljøbeskyttelseslovens § 7 indsættes  

 et nyt stykke som nr. 11. Herefter vil miljø- og energiministeren  

 kunne fastsætte regler om følgende:
»anvendelse af husdyrgødning og anden organisk  

 gødning i jordbruget med henblik på at beskytte vandløb,  

 søer og havet samt grundvandet mod forurening.« Det fremgår af bemærkningerne til  

 lovforslaget, at bemyndigelsen vil blive udnyttet ved, at der i en  

 bekendtgørelse fastsættes regler med følgende  

 indhold:
 1)	Fra december 1998 skal kvægbrug som hovedregel overholde et  

 harmonikrav på 2,1 DE pr. ha pr. år og fra december 2002 et krav  

 på 1,7 DE.  

 For kvægbrug, hvor mindst 70 pct. af udbringningsarealet er  

 dækket af særligt kvælstofoptagende afgrødetyper  

 (roer, græs og græsefterafgrøder), vil harmonikravet  

 være 2,3 DE pr. ha pr. år fra december 1998. Dette harmonikrav  

 vil ikke blive ændret i december 2002.  

 Det anførte gælder også for kvæg, der står  

 på blandede brug.
 2)	Fra december 1998 skal svinebrug (inkl. landbrug uden husdyr)  

 overholde et harmonikrav på 1,7 DE pr. ha pr. år, og fra december  

 2002 et krav på 1,4 DE.
3)	Fra december 1998 skal andre husdyrbrug (fjerkræproduktioner  

 og blandede bedrifter) overholde et harmonikrav på 2,0 DE pr. ha pr.  

 år og fra december 2002 et krav på 1,4 DE.  

 For kvæg defineres en dyreenhed som 100 kg kvælstof fra december  

 1998. For svinebrug og andre husdyrbrug vil dyreenheden fra december 2002  

 ligeledes blive defineret som 100 kg kvælstof.
Indtil da anvendes den  

 nugældende definition, jf. herom pkt. 2.1 ovenfor.
 Formålet med lovforslaget er »at sikre  

 retegrundlaget for iværksættelse af de initiativer til  

 begrænsning af udledning af kvælstof, som er indeholdt i  

 regeringens aftale med [en række politiske partier] om  

 Vandmiljøplan II af 17. februar 1998 på områder, hvor der  

 ikke i forvejen er det fornødne hjemmelsgrundlag« (lovforslaget, side  

 3).
Vandmiljøplan II er en opfølgning af  

 indsatsen for at forbedre vandmiljøet, som begyndte med vedlagelsen af  

 Vandmiljøplan I i 1987. Den miljømæssige  

 målsætning i Vandmiljøplan I fastholdes.
Lovforslaget skal  

 medvirke til at nå målet fra 1987 om at reducere markbidraget med  

 100.000 tons kvælstof.
Det er målet i Vandmiljøplan II, at  

 nitratudledningen fra landbrugsarealerne reduceres med yderligere ca. 37.000  

 tons.
Lovforelaget udgør også et led i  

 implementeringen af EU's nitratdirektiv.
Ved brev af 14. november 1997 modtog  

 regeringen en såkaldt åbningsskrivelse fra Europa-Kommissionen.  

 Heri gøres det gældende, at Danmark efter Kommissionens  

 opfattelse ikke overholder nitratdirektivet.
Det anføres bl.a., at  

 husdyrgødningsbekendtgørelsens harmonikrav - for så vidt  

 angår kvægbrug og andre husdyrbrug - ikke er i overensstemmelse  

 med direktivets tidsplan for nedbringelse af kvælstofmængderne i  

 forbindelse med udbringning af husdyrgødning.
 Justeringen af harmonikravet vil betyde, at  

 nitratudledningen fra landbrugsarealerne reduceres med 300 tons årligt,  

 jf. nærmere lovforslaget, side 5 f.
3.2. Virkninger af lovforslaget I forhold til de gældende regler i  

 husdyrgødningsbekendtgørelsen, jf. pkt. 2.1 ovenfor,  

 indebærer lovforslaget følgende:
1)	For kvægbrug: Ændringen af harmonikravet og  

 beregningsenheden sker 1 år tidligere end efter reglerne i den  

 gældende bekendtgørelse.
Det gælder også for  

 kvæg, der står på blandede brug.  

 Den eksisterende mulighed for at fravige harmonikravet, hvor 50-70 pct. af  

 udbringningsarealet udgøres af særligt kvælstofoptagende  

 afgrøder, falder bort.
Derimod vil harmonikravet på 2,3 blive  

 opretholdt, hvis mindst 70 pct. af udbringningsarealet udgøres af  

 særligt kvælstofoptagende afgrøder.
 2)	For svinebrug (inkl. brug uden husdyr): Den ændring af  

 beregningsenheden, der efter den gældende bekendtgørelse skulle  

 træde i kraft i december 1999, træder først i kraft i  

 december 2002. Den forhøjelse af kvælstofudledningen fra den 19.  

 december 1999, som ændringen af beregningsenheden giver mulighed for,  

 jf. pkt. 2.1 ovenfor, bortfalder således, inden den er trådt i  

 kraft.  

 Fra december 2002 må der udledes 1,4 DE (beregnet efter den nye  

 definition) i stedet for 1,7.
 3)	Andre husdyrbrug: Den ændring af beregningsenheden, der efter  

 den gældende bekendtgørelse skulle træde i kraft i  

 december 1999, træder først i kraft i december 2002.  

 Fra december 2002 må der udledes 1,4 DB (beregnet efter den nye  

 definition). Efter de gældende regler er harmonikravet på 2,0  

 frem til den 19. december 2003, hvor det bliver til 1,7 DE (beregnet efter  

 den nye definition).
 I de almindelige bemærkninger til lovforslaget (side  

 6) anføres bl.a., at det er Miljøstyrelsens vurdering, at  

 »husdyrproducenterne kan tilpasse sig enten ved en mere effektiv fodring for  

 den enkelte husdyrkategori som helhed, ved indgåelse af aftaler om  

 udbringning af husdyrgødning, ved køb eller forpagtning af jord  

 eller eventuelt ved en kombination af disse muligheder.« Dette har  

 miljø- og energiministeren også givet udtryk for i besvarelsen  

 af spørgsmal nr. 2 fra Folketingets Miljø- og  

 Planlægningsudvalg.
 Det anføres endvidere i bemærkningerne til  

 lovforslaget, at de samlede erhvervsøkonomiske konsekvenser forbundet  

 med skærpelsen af harmonikravene maksimalt skønnes at være  

 i størrelsesordenen 30 mio. kr.
 Herefter anføres bl.a. følgende om  

 konsekvenserne for de enkelte sektorer:
». . . Konsekvenser for kvægsektoren Hvad angår ændringerne for kvægbrug, er  

 der stort set tale om en videreførelse af den implementering af  

 nitratdirektivet, som blev igangsat med ændringen af  

 husdyrgødningsbekendtgørelsen i 1996. Ændringerne  

 består alene i, at de respektive grænser skal overholdes et  

 år tidligere, end efter de eksisterende regler, og at der ikke vil  

 kunne opnås trinvis lempeligere harmonikrav på bedrifter, hvor  

 50-70 af udbringningsarealet udgøres af særligt  

 kvælstofoptagende afgrøder.
I det følgende beskrives  

 konsekvenserne af ændringen af  

 husdyrgødningsbekendtgørelsen i 1996 og ændringen i  

 nærværende lovforslag under ét.
Ca. en fjerdedel af kvægbrugene har i dag et areal  

 med grovfoder (roer, græs og græsefterafgrøder), som  

 udgør 70 % af bedriftens areal.
Det lægges til grund, at  

 kvægbrug med harmonireglerne i 1996 har været indstillet på  

 at foretage en tilpasning af sædskiftet for at kunne tilføre  

 husdyrgødning svarende til 2,3 DE/ha.
Overgangsperiodens afkortning  

 fra godt 3 år til godt 2 år vurderes således ikke at have  

 væsentlig erhvervsøkonomiske konsekvenser.
Kvægsektoren er i færd med at tilpasse sig  

 muligheden for reduktion af kvælstofudskillelsen pr. dyreenhed som  

 følge af en mere effektiv fodring.
Den gennemsnitlige  

 kvælstofmængde i husdyrgødning fra malkekøer,  

 fastsat som normtal, er ca. 115 kg kvælstof/DE.
Som konsekvens af  

 ændringerne vil der være behov for yderligere tilpasning.
Det vil  

 kræve en længerevarende omlægning af foderforsyningen samt  

 udvikling af et bedre fodervurderingssystem.
Tilpasningsbehovet vil  

 således afhænge af udviklingen i forskning og udviklingen  

 indenfor fodringspraksis.
Muligheden for at bibeholde 2,3 DE/ha for  

 kvægbedrifter medfører, at det kun er et begrænset antal  

 kvægbedrifter, der  bliver disharmoniske som følge af  

 ændringerne.
Det vurderes, at der er tale om op til 1200  

 kvægbedrifter og op til 15.000 kvægdyreenheder.
. . . Konsekvenser for svinesektoren De forestående stramninger for svinebrug har  

 forskellig effekt for slagtesvineproduktion og sohold.
 For slagtesvin svarer det nuværende krav på  

 1,7 DE/ha til en tilførsel på ca. 138 kg kvælstof i  

 henhold til normtallene fra 1997. Stramningen til 140 kg kvælstof i  

 2002 udgår således reelt ingen stramning.
For sohold svarer det nuværende harmonikrav på  

 1,7 DE/ha til en tilførsel på ca. 156 kg kvælstof/ha.  

 Ændringen i 2002 til 140 kg kvælstof udgør således  

 en stramning på ca. 10%. Det vurderes, at stramningen vil ramme cirka  

 500 bedrifter med sohold, hvilket vil føre til en forøgelse af  

 antallet af overskydende dyreenheder på bedrifter med søer  

 på ca. 10-15.000 DE ved den aktuelle fodringspraksis.
Det vurderes  

 imidlertid, at der er mulighed for væsentlige foderforbedringer inden  

 for soholdet.
Selv med en forholdsvis forsigtig forudsætning om en  

 foderforbedring for sektoren som helhed svarende til 10% reduktion af  

 kvælstofudskillelsen inden december 2002 vil kravet om 1,4 DE/ha  

 næppe reelt betyde en stramning for soholdet, for så vidt  

 angår antallet af producerede dyr.
. . . Konsekvenser for andre husdyrbrug (fjerkræsektoren og  

 blandede brug) Ved det gældende harmonikrav på 2,0 DE/ha for  

 brug i kategorien »andre husdyrbrug« er ca. 800 bedrifter disharmoniske.  

 På disse bedrifter står ca. 50.000 overskydende dyreenheder.
De  

 disharmoniske bedrifter omfatter bl.a. et antal fjerkræbrug ved meget  

 lille jordtilliggende.
 Efter stramningen til 1,4 DE/ha vurderes det, at ca. 650  

 bedrifter yderligere vil blive disharmoniske, og at der vil være  

 yderligere ca. 27.000 overskydende dyreenheder.
 Herudover vil et antal blandede bedrifter med  

 kvægbesætning kunne blive disharmoniske som følge af  

 ændringen af definitionen af en dyreenhed til 100 kg N for  

 kvægsektoren.
Ligesom i kvægsektoren og i svinesektoren vil den  

 nuværende produktion, forstået som antallet af dyr, kunne  

 opretholdes helt eller delvist i det omfang, der gennemføres en mere  

 effektiv proteinfodring indenfor fjerkræ-, svine- og  

 kvægsektorerne som helhed.« Med hensyn til spørgsmålet om, hvort stort  

 tab det enkelte landbrug vil lide som følge af de nye harmonikrav, har  

 Miljø- og Energiministeriet i skrivelser af 8. og 11. juni 1998 til  

 Justitsministeriet oplyst følgende:
»Miljø- og Energiministeriet lægger til  

 grund, at der kan ske tilpasning til stramningerne som ovenfor anført.  

 Det vil afhænge af en række konkrete faktorer, om der overhovedet  

 vil ske tab i dækningsbidrag for den enkelte landmand, og hvor stort  

 dette tab i givet fald vil blive.
På baggrund af tal fra  

 Fødevareministeriet har Miljøstyrelsen foretaget beregninger i  

 en række typeeksempler.
I disse regneeksempler har tabet i  

 dækningsbidrag ikke oversteget 5 %. I den særlige situation, hvor  

 der er tale om kvægbrug, der ikke kan benytte sig af adgangen til at  

 fravige kravet om 1,7 DE, kan der dog blive tale om et tab i  

 dækningsbidrag på ca. 4-6 % i tilfælde, hvor al yderligere  

 overskydende gødning skal føres til arealer i 50 km's afstand.  

 Hertil kan evt komme ekstra kørselsomkostninger ifm ventetid.« 3.3. Baggrunden for den særlige bemyndigelsesbestemmelse og  

 forholdet til grundlovens § 73 I bemærkningerne til lovforslagets § 1, nr. 3,  

 anføres det, at de gældende bestemmelser i  

 miljøbeskyttelseslovens §§ 7, 16 og 19, stk. 5, udgør det  

 hjemmelsmæssige grundlag for de gældende harmonikrav i  

 husdyrgødningsbekendtgørelsen.
Herefter anføres bl.a.  

 (lovforslaget, side 8):
»Aftalen om VMP II indebærer som anført  

 stramninger i harmonikravet.
Miljø- og Energiministeriet finder  

 på denne baggrund anledning til at foreslå hjemmelsgrundlaget  

 præciseret, idet en tilpasning til de ændrede krav efter  

 omstændighederne vil kunne ramme mere byrdefuldt for den enkelte  

 landmand, end ved de tidligere administrative stramninger af kravene.
Den  

 enkelte landmand har hidtil typisk kunnet tilpasse sig harmonikravene ved at  

 indgå økonomisk neutrale aftaler med omkringliggende  

 landmænd om levering af yderligere husdyrgødning i takt med  

 kravenes stramning, eller landmanden har kunnet købe eller forpagte  

 tillægsjord.
De forestående stramninger vil efter  

 omstændighederne kunne blive økonomisk mere byrdefulde, idet  

 strukturudviklingen i dag i visse regioner gør tilpasningen til  

 skærpede harmonikrav vanskeligere, fordi der i disse regioner allerede  

 inden stramningerne er en høj dyretæthed.
Her vil det kunne  

 blive nødvendigt at transportere husdyrgødningen i  

 større afstande, hvilket vil gøre udbringningen dyrere, eller  

 at betale en merpris for køb eller forpagening af jord.« Om forholdet mellem de nye harmonikrav og grundlovens § 73  

 anføres følgende i bemærkningerne til lovforslagets § 1,  

 nr. 3 (lovforslaget, side 10):
»Det er Miljø- og Energiministeriets vurdering, at  

 der ved fastsættelse af de ovenfor beskrevne skærpede harmonikrav  

   ligesom ved fastsættelse af de eksisterende harmonikrav   set i  

 forhold til grundlovens § 73 er tale om almindelig erstatningsfri regulering  

 af ejendomsrettens grænser.« 4. Grundlovens § 73  

 4.1. Generelt om bestemmelsen Grundlovens § 73 har følgende ordlyd:
»§ 73. Ejendomsretten er ukrænkelig.
Ingen kan  

 tilpligtes at afstå sin ejendom, uden hvor almenvellet kræver  

 det.
Det kan kun ske ifølge lov og mod fuldstændig  

 erstatning.« Bestemmelsen indebærer, at ekspropriation kun kan  

 finde sted med hjemmel i loven, jf.
Peter Germer, Statsforfatningsret (2.  

 udgave, 1995), side 240 ff.
Indeholder en lov ikke hjemmel til indgreb af  

 ekspropriativ karakter, kan et sådant indgreb ikke foretages, jf.  

 Henrik Zahle, Dansk forfatningsret 3, Menneskerettigheder (1997), side 173.  

 Det gælder, uanset om der betales erstatning.
 Hvis der er hjemmel i loven til at foretage  

 ekspropriation, opstiller grundlovens § 73 de yderligere krav, at  

 ekspropriationen skal være påkrævet af hensyn til  

 almenvellet, og at der betales fuldstændig erstatning.
4.2. Hvilke rettigheder er beskyttet af bestemmelsen? Det er kun indgreb i »ejendom«, der kan indebære  

 ekspropriation.
Er der tale om et indgreb i en rettighed, der ikke har  

 karakter af en ejendom i grundlovens forstand, vil der således, uanset  

 indgrebets karakter, ikke kunne være tale om ekspropriation, jf.
Henrik  

 Zahle, a.st., side 163.
Grundlovens ejendomsretsbegreb er vidt.
Det omfatter ikke  

 alene ejendomsret i traditionel forstand, men også f.eks.  

 begrænsede rådighedsrettigheder såsom brugsrettigheder  

 (leje- eller forpagtningsrettigheder), servitutter og panterettigheder, jf.  

 nærmere Henrik Zahle, a.st., side 164 f.
4.3. Hvornår er et indgreb i en beskyttet rettighed  

 ekspropriativt?  

 4.3.1. Generelt om problemstillingen Det er ikke enhver regulering i forhold til en ret, som er  

 beskyttet af grundlovens § 73, der udgør ekspropriation.
Det er således almindeligt antaget, at  

 lovgivningsmagten uden at der foreligger ekspropriation   kan regulere  

 udøvelsen af de rettigheder, der er beskyttet af § 73, idet  

 lovgivningsmagten kan opstille almindelige regler om begrænsning af  

 borgernes handlefrihed og i deres råden over, hvad de ejer, jf.
Max  

 Sørensen, Statsforfatningsret, 2. udgave ved Peter Germer (1973), side  

 405.
 Afgrænsningen mellem på den ene side de  

 indgreb, der er tvangsafståelse i grundlovens forstand, og for hvilke  

 der derfor skal ydes ejeren erstatning, og på den anden side de  

 indgreb, der kun indebærer en regulering af ejendomsrettens  

 udøvelse, og som ejeren derfor må affinde sig med uden  

 erstatning, kan imidlertid give anledning til tvivl.
Det er i den forfatningsretlige litteratur og praksis  

 almindeligt antaget, at afgørelsen af, om et indgreb har karakter af  

 ekspropriation, må bero på et samlet skøn over indgrebets  

 beskaffenhed, jf. bl.a.
Henrik Zahle, a.st., side 173 ff, Max  

 Sørensen, a.st., side 412, og Alf Ross, Dansk Statsforfatningsret, 3.  

 udg. ved Ole Espersen (1980), side 666 f.
Som momenter, der må  

 tillægges betydning ved udøvelsen af dette skøn, peges  

 navnlig på indgrebets formål, i hvilken grad indgrebet i  

 ejendomeretten er generelt eller konkret, herunder om det rammer mange eller  

 få ejere, indgrebets intensitet, om indgrebet angår en aktuel  

 eller kun en fremtidig råden, samt om indgrebet går ud på  

 at overføre ejendomsret fra en hidtidig ejer til en ny eller på  

 en tilintetgørelse af denne råden.
Lovgivningpraksis på  

 området antages også at kunne tillægges betydning.
Om lovgivningspraksis på miljøområdet  

 kan henvises til pkt. 3 i Justitsministeriets og Miljø- og  

 Energiministeriets redegørelse af 17. december 1996 om udviklingen i  

 forvaltningsmyndighedernes adgang til privat ejendom uden retskendelse og om  

 udviklingen i anvendelse af erstatningsfri regulering inden for plan-,  

 miljø- og naturbeskyttelsesområdet.
Redegørelsen blev den  

 17. december 1996 fremsendt til Folketingets Miljø- og  

 Planlægningsudvalg.
 Der kan endvidere henvises til et responsum af november  

 1996, som er udarbejdet af Bent Christensen og Henrik Zahle.
4.3.2. Nærmere om intensitetsvurderingen Som det fremgår af det, som er anført i pkt.  

 4.3.1 ovenfor, tillægges indgrebets intensitet betydning for  

 vurderingen af, om indgrebet er ekspropriativt.
 Herom anfører Bent Christensen og Henrik Zahle i  

 det nævnte responsum bl.a. følgende (side 16 f):
»For bedømmelsen af, om en regulering er  

 ekspropriativ eller ej, spiller det således en rolle, med hvilken  

 vægt eller intensitet indgrebet påvirker ejerens muligheder for  

 at gøre brug af sin ejendom.
I dette kriterium ligger, at visse  

 reguleringer har så svag betydning for ejerens  

 rådighedsmuligheder, at man ikke bør inddrage  

 ekspropriationssynspunktet.
Alle må tåle nogle omlægninger  

 af deres livsforhold, dette gælder også ejere af fast ejendom, og  

 først når indgrebet når over en vis  

 tolerancetærskel, kan grundloven påberåbes.
Dette synspunkt dækker naturligvis i første  

 omgang sådanne reguleringer, som kun har økonomisk minimal  

 betydning.
Selv om et krav kan opgøres, er det så  

 begrænset, at det ikke kan komme i betragtning.
Dette kvantitative synspunkt har i og for sig ikke stor  

 betydning i forbindelse med fast ejendom.
Hvis en ekspropriation  

 indebærer afståelse af et ganske beskedent areal, og  

 værdien af det afståede areal er lav, skal der dog ikke desto  

 mindre betales erstatning.
Tærskelsynspunktet afskærer  

 således ikke fra at få små erstatningsbeløb.
Intensiteten gar snarere på, hvor centralt i ejerens  

 rådighed indgrebet rammer.
Og intensitetssynspunktet afskærer fra  

 erstatning i situationer, hvor der i og for sig ikke er nogen tvivl om, at  

 ejeren er genstand for en regulering, der utvivlsomt har negative  

 konsekvenser for værdien af ejerens ejendom.
Intensitetsbedømmelsen har to retninger af  

 særlig betydning for rådigheden over fast ejendom.
For det  

 første er der en tilbøjelighed til at koncentrere sig om de  

 indgreb, som griber ind i ejerens aktuelle rådighed.
Hvis en  

 ejendomsretlig vurdering kræver en ændring eller måske  

 endda et stop for en pågående erhvervsmæssig udnyttelse af  

 en fast ejendom, taler dette for en erstatning; på den anden side taler  

 den omstændighed, at en regulering ikke sætter nogen  

 begrænsning for den aktuelle rådighed, for, at der ikke er nogen  

 erstatningspligt.
En regulering af en landbrugs- eller skovejendom, der ikke  

 hindrer den driftsform, som aktuelt udføres, vil således ofte  

 blive betragtet som ikke-ekspropriativ.
Mens på den anden side en  

 regulering, som indebærer, at en aktuelt udfoldet driftsform må  

 afbrydes, ofte   hvis de øvrige kriterier også taler derfor  

 vil blive anset for ekspropriativ.
 En anden afgrænsning af indgrebets intensitet kan  

 følge en geografisk grænse . . .
Grundlaget for denne intensitetsbedømmelse er  

 antagelig den tanke, at en ejer må finde sig i at blive bedømt  

 på sine egne præmisser: en pågående udnyttelse af en  

 fast ejendom må efter ejerens synspunkt accepteres som økonomisk  

 rimelig.
Hvis reguleringen ikke hindrer, at den pågående  

 virksomhed fortsætter, og at de som grundlag for denne virksomhed  

 gjorte investeringer dermed får mulighed for forrentning og  

 afskrivning, er indgrebet ikke af nogen særlig intensitet i forhold til  

 ejeren.« Bent Christensen og Henrik Zahle nævner  

 husdyrgødningsbekendtgørelsen under afsnittet »Krav til  

 fremtidige brug« (side 7 ff), og det konkluderes (side 23), at regler »der  

 kan rubriceres i denne kategori, . . . som udgangspunkt [er] almindelige,  

 erstatningsfrie reguleringer af ejendomsrettens grænser.
Først  

 når reguleringen har virkninger, der gør rubricering i en af de  

 andre kategorier [f.eks. kategorien: »Forbud mod fortsættelse af hidtil  

 lovlig virksomhed«] ligeså rimelig, kan der blive tale om erstatning og  

 så kun på grundlag af grundlovens § 73 direkte som følge  

 af atypiske tab. . . .« 4.3.3. Vilkår for erhvervsudøvelse m.v.
Henning Skovgaard, Offentlige myndigheders  

 erstatningsansvar (1983), side 135 ff, gennemgår  

 spørgsmålet om, i hvilke tilfælde vilkår for  

 erhvervsudøvelse og virksomhedsindskrænkning eller -forbud  

 udløser erstatning.
Herom anføres bl.a.:
 »Den overvejende del af alle offentligt fastsatte  

 erhvervsvilkår fastsættes og ændres i mere eller mindre  

 olympisk ophøjethed på lovgiver- og departementsniveau, hvor  

 generaliteten i vilkårene og den manglende kontakt til den enkelte  

 skadelidende hæmmer anvendelsen i det traditionelle fejlansvar eller i  

 byrdeansvaret (Grl. § 73). Der vil også typisk være tale om  

 vilkår eller vilkårfastsættelse, som erhvervsvirksomheder  

 kan assimilere uden alt for stort besvær.
De afgørende momenter belyses meget anskueligt af  

 holdningen til vederlagsfri pligtaflevering af tryksager, sml.
U 1960.695 som  

 fastslog, at loven herom ikke stred mod Grl. § 73. Afgørelsen var led  

 i en politisag mod en forlægger, der havde undladt at opfylde  

 afleveringspligten.
Foruden indgrebets generelle karakter og begrænsede  

 intensitet (få eksemplarer, den økonomiske byrde kunne  

 overvæltes på aftagerne) fremhævede landsretten tillige den  

 historiske tradition.
Rigtigere end henvisningen til den historiske tradition  

 havde nok været at fremhæve det særlige almennyttige  

 formål og vilkårets forudberegnelighed.
Formentlig burde en  

 lignende ordning kunne udstrækkes til andre medieproducenter, f.eks.  

 film (video), grammofonplader, musikcasetter.
Der kan næppe  

 gøres en undlagelse for særligt kostbare eksemplarer. . . .  

 Afleveringspligtens karakter af et forudberegneligt vilkår for enhver  

 produktion af denne slags betyder, at den særlige økonomiske  

 byrde måske kan forhindre visse produktioner, men denne ulempe vil ikke  

 efter dansk tradition få domstolene til at intervenere . . .
 Heller ikke begrænsninger af produktionsvolumen . .  

 ., hvem man må handle med . . ., byrdefulde kontrolrutiner i henhold  

 til sundhedslovgivningen . . ., eller endog meget byrdefulde ændringer  

 af visse forudsætninger for en given erhvervsvirksomhed som fjernelse  

 af beskyttelsestold . . ., højere aldersgrænser for  

 biografpublikum . . . og ændringer af udstyrsbekendtgørelser og  

 lign. i henhold til færdselslovgivningen . . . har givet domstolene  

 anledning til at reagere.
 Ligeså giver maksimalpriser i almindelighed ikke  

 domstolene anledning til erstatningsretlige betænkeligheder. . .
 Først ved mere singulære indgreb finder man  

 også tilfælde af erstatningspligt i denne kategori, . . .
 . . .
Der er en jævn overgang fra de vilkår . . .,  

 som blot forringer en virksomheds økonomi   ved forøgede  

 omkostninger eller mistede indtægter   til sådanne indgreb som  

 helt eller delvis bringer virksomheden til fald.
At vilkår i  

 individuelle tilfælde kan true virksomheden på eksistensen er  

 ikke i sig selv et indicium for erstatningsværdigheden.
For den  

 erstatningsretlige vurdering må forhold, som udgør indgrebets  

 generelle egnethed dertil, være afgørende, medens særlig  

 sårbarhed i vidt omfang må forblive indehaverens risiko.
Den  

 almindelige erstatningsrets »thin skull rule« har kun begrænset  

 gyldighed (til fejlansvar) og kan næppe tages for et udgangspunkt  

 overhovedet.
For øvrigt må det ikke overses, at de meget  

 ubestemte termer: erhverv, virksomhed og erhvervsvirksomhed dækker over  

 en meget vid skala af forskelligartede beskyttelsesobjekter   fra den  

 jobsøgende med universitetegrad og studiegæld, taxavognmanden  

 med en enkelt eller to biler på gaden til foretagender med millioner  

 investeret.
Et realistisk billede kan kun tegnes ved hjælp af momenter  

 i en ansvarsstandard.
Sådan er da også metoden i domspraksis  

 på grundlag af Grl. § 73.
U 1972.603 H (1971.666): Politisag, forbud mod  

 molergravning i henhold til naturfredningsloven § 46, stk. 1, nr. 1, som dog  

 på grund af en vis dispensation tillod virksomheden at overleve.
U  

 1904.231 om fredningsperiode for laks m.v. i Tange å.
Sml. herved NRt  

 1973.705 og 1976.718 om totalfredning af lakseelve i henhold til  

 naturfredningsloven, som ikke indbragte henholdsvis en erhvervsfisker og  

 grundejer nogen erstatning, men anderledes NRt 1979.971 hvor erstatning blev  

 givet til forpagter af tørvemose, såvidt ses fordi investeringen  

 gik tabt.
U 7962.276 H (kommentarer 375) om tab af marketenderibevilling  

 lagde vægt på en allerede bestående risiko herfor. . .
Men hvor indgrebet er tilstrækkeligt specielt, kan  

 det lykkes at trænge igennem med en erstatningspåstand . . .« Der foreligger to nyere domme, som giver  

 ekspropriationserstatning for forbud mod fortsættelse af en hidtidig  

 virksomhed.
Det drejer sig om Østre Landsrets dom i Ugeskrift for  

 Retsvæsen 1980, side 955 ff, og højesteretsdommen i Ugeskrift  

 for Retsvæsen 1997, side 157 ff.  

 Sagens omstændigheder i den nævnte landsretsdom var  

 følgende:
Et firma, der i øvrigt drev almindelig handel med  

 Grønland, åbnede i 1972 en fragtrute mellem København og  

 Godthåb med et chartret skib.
I 1973 genindførtes ved lov  

 Kongelig grønlandske Handels besejlingsmonopol af hensyn til besejling  

 også af mindre rentable havne i Grønland og til dels også  

 af hensyn til rentabiliteten af Kongelig grønlandske Handels  

 besejlingsafdeling i Danmark.
Loven indeholdt dispensationshjemmel, men  

 ministeriet for Grønland nægtede at dispensere fra forbudet for  

 længere tid end indtil udgangen af 1973.
Landsrettens flertal gav firmaet medhold i, at-lovens  

 forbud mod søtransport til Grønland, der havde hindret firmaet  

 i at fortsætte sin virksomhed, var ekspropriativt, og firmaet fik  

 erstatning herfor.
Flertallet lagde vægt på, at formålet  

 med det offentlige indgreb delvis var af privatøkonomisk karakter,  

 ligesom indgrebet var helt specielt, da det kun ramte dette ene firma.
 Om denne doms resultat anfører Henning Skovgaard;  

 a.st., side 140, bl.a.:
»Sagen kunne formentlig dele et hvilket som helst juridisk  

 kollegium.
Når jeg synes, at flertallets resultat, med en vis tvivl om  

 erstatningsudmålingen, er rigtigt, beror det på den meget korte  

 frist   et halvt år   til afvikling af virksomheden.
Det forekommer mig  

 at være en for ringe hensyntagen til firmaet under de foreliggende  

 omstændigheder, altså et stærkt svækket, men dog e.o.  

 betydningsfuldt fejlmoment.« I højesteretsdommen i Ugeskrift for Retsvæsen  

 1997, side 157 ff, var omstændighederne følgende:
Et aktieselskab C erhvervede i årene 1942-1956  

 tidsubegrænsede rettigheder til råstofindvinding på nogle  

 arealer i Robberdale-området på Bornholm, på hvilke der  

 findes sand og grus af særlig kvalitet.
I forbindelse med  

 gennemførelsen af råstofloven i 1972 blev C's  

 indvindingsrettigheder anmeldt som eksisterende rettigheder, til hvilke  

 tilladelse ikke krævedes.
I 1984 overdrog C sine rettigheder til  

 aktieselskabet A mod betaling af bl.a. en afgift pr. ton opgravet sand/grus.  

 Ved § 22, stk. 2, i råstofloven af 1977 var det bestemt, at alle  

 ældre grusgravningsrettigheder anmeldt i henhold til 1972-loven  

 bortfaldt den 1. juli 1988, men det var i lovens forarbejder forudsat, at  

 tilladelse til fortsat indvinding normalt ville blive givet.
Det udtaltes i  

 forarbejderne endvidere, at indehaveren af en anmeldt ret, såfremt  

 tilladelse ikke blev givet, ville kunne være erstatningsberettiget  

 efter grundlovens § 73. Ved kendelse af 18. oktober 1988 afslog  

 Miljøankenævnet A's ansøgning med henvisning til, at  

 dette ville stride mod vandindvindingsmæssige interesser, idet der i  

 grundvandet i Robberdale-området, der forsynede Rønne  

 Vandværk, var konstateret forurening med jern og sulfat, som efter  

 nævnets vurdering måtte tilskrives såvel en  

 grundvandssænkning forårsaget af vandindvindingen som  

 råstofindvindingen.
A og C påstod herefter erstatning efter  

 grundlovens § 73. Dette gav Højesteret dem medhold i med  

 følgende begrundelse:
 »Af de grunde, der er anført af landsrettens  

 mindretal, har Miljøankenævnets afslag over for [A og C]  

 på at give tilladelse karakter af et individuelt indgreb, der må  

 ligestilles med et forbud.
Om afslaget udløser krav på erstatning efter  

 grundlovens § 73, må tillige afhænge af forbindelsen mellem  

 grusgravningen og de vandindvindingsmæssige interesser, som afslaget  

 tilgodeså . . . Højesteret finder det på denne baggrund  

 ikke sandsynliggjort, at råstofindvindingen i væsentligt omfang  

 havde medvirket til den konstaterede forurening af grundvandet med jern og  

 sulfat.
Det må herefter tillægges afgørende betydning, om  

 fortsat råstofindvinding ville indebære en nærliggende fare  

 for forurening af vandforsyningen, jf. herved også bestemmelsen i den  

 dagældende miljøbeskyttelseslovs § 14, stk. 2, 2. pkt., om  

 erstatning i anledning af forbud til forebyggelse af fare for forurening af  

 vandindvindingsanlæg (den gældende lovs § 63, 2. pkt.) og  

 forarbejderne til denne bestemmelse . . . Efter det foreliggende er en  

 sådan nærliggende fare ikke sandsynliggjort.« 5. Vurdering  

 5.1. Problemafgrænaning Lovforelagets § 1, nr. 3, bemyndiger miljø- og  

 energiministeren til at fastsætte regler om, hvilken mængde  

 husdyrgødning en landmand må udbringe på sine  

 landbrugsarealer.
 Fastsættelse af sådanne regler (harmonikrav)  

 udgør efter Justitsministeriets opfattelse indgreb i en rettighed  

 (råden over fast ejendom), der er beskyttet efter grundlovens § 73, se  

 hertil pkt. 4.2 ovenfor.
I bemærkningerne til lovforslaget redegøres  

 for, på hvilken måde bemyndigelsen i lovforslagets § 1, nr. 3,  

 vil blive udnyttet, jf. herom pkt. 3.1 ovenfor.
Miljø- og  

 Energiministeriet giver i den forbindelse udtryk for, at de  

 påtænkte ændringer i harmonikravene ikke vil have karakter  

 af ekspropriation, jf. pkt. 3.3 ovenfor.
Bestemmelsen i lovforelagets § 1, nr. 3, må herefter  

 forstås således, at der ikke er hjemmel til ekspropriation.
Hvis  

 de nye administrativt fastsatte harmonikrav har karakter af ekspropriation,  

 betyder det derfor, at de er ugyldige.
Det gælder, uanset om der  

 betales erstatning herfor, jf. pkt. 4.1 ovenfor.
 Spørgsmålet er på denne baggrund, om  

 der er grundlag for Miljø- og Energiministeriets opfattelse om, at de  

 påtænkte ændringer af harmonikravene kan gennemføres  

 som almindelig erstatningsfri regulering.
 Dette spørgsmål vurderes i det  

 følgende.
5.2. Er der tale om ekspropriation? De påtænkte ændringer af harmonikravene  

 har generel karakter, idet de berører alle landbrug.
Fremrykningen af tidspunktet for justering af  

 harmonikravene vedrørende kvægbrug (fra december 1999 til  

 december 1998) og for andre husdyrbrug (fra december 2003 til december 2002)  

 anses nødvendig for at opfylde EU's nitratdirektiv.
De nye harmonikrav  

 indgår i øvrigt som et led i opfyldelsen af  

 nitratdirektivet.
 De nye harmonikrav vil varetage det saglige formål  

 at beskytte vandløb, søer og havet samt grundvandet mod  

 forurening, og kravene tager sigte på at reducere den udledning i  

 naturen af kvælstof, som landbruget selv   ved brug af  

 husdyrgødning   medvirker til.
Der overføres ikke ved ændringerne  

 rettigheder fra landbruget til staten eller tredjemand.
Der  

 tilintetgøres heller ikke ejendomsret.
Der er alene tale om  

 vilkår for erhvervsudøvelsen (landbrugsdrift). Lovgivningsmagten  

 har vid adgang til   som led i erstatningsfri regulering af ejendomsrettens  

 grænser   at fastsætte sådanne vilkår, jf. herved  

 pkt. 4.3.3 ovenfor.
Sådanne miljømæssigt begrundede krav  

 til erhvervsudøvelsen og ændringer heri er i øvrigt  

 påregnelige.
Det bemærkes herved, at der siden 1986 har  

 været harmonikrav vedrørende husdyrgødning, jf. pkt. 2.2  

 ovenfor.
Som anført i pkt. 4.3.2 antager Bent Christensen og Henrik  

 Zahle, at de nugældende harmonikrav i  

 husdyrgødningsbekendtgørelsen ikke udgør ekspropriation.
De nye harmonikrav vedrører den fremtidige brug af  

 husdyrgødning. Ændringerne vil ikke blot omfatte  

 landbrugsvirksomhed, der påbegyndes eller udvides efter de nye reglers  

 ikrafttræden, men vil også berøre allerede etablerede  

 landbrugs mulighed for at bringe husdyrgødning ud på deres  

 marker i samme omfang som hidtil.
Endvidere vil ændringerne  

 indebære, at bl.a. svinebrug vil miste den mulighed for en øget  

 udbringning af husdyrgødning, der følger af den gældende  

 bekendtgørelses regler om ændring i beregningen af dyreenhed,  

 jf. pkt. 2.1 sammenholdt med pkt. 3.2 ovenfor.
 Ved vurderingen af betydningen af disse ændringer  

 for det enkelte landbrug lægger Justitsministeriet Miljø- og  

 Energiministeriets oplysninger herom til grund, jf. pkt. 3.2 ovenfor.
 Efter disse oplysninger kan de eksisterende bedrifter  

 tilpasse sig de strammere harmonikrav enten ved en mere effektiv fodring, ved  

 indgåelse af udbringningsaftaler eller ved køb eller forpagtning  

 af jord.
Det vil afhænge af en række konkrete faktorer,  

 om der overhovedet vil ske tab i dækningsbidrag (fortjeneste) for den  

 enkelte landmand, og hvor stort dette tab i givet fald vil blive.
På  

 baggrund af tal fra Fødevareministeriet har Miljøstyrelsen  

 foretaget beregninger i en række typeeksempler.
I disse regneeksempler  

 har tabet i dækningsbidrag ikke oversteget 5 pct.
I den særlige  

 situation, hvor der er tale om kvægbrug, der ikke kan benytte sig af  

 adgangen til at fravige kravet om 1,7 DE, kan der dog blive tale om et tab i  

 dækningsbidrag på ca. 4-6 pct., hvis al yderligere overskydende  

 gødning skal føres til arealer i 50 km's afstand.
Hertil kan  

 eventuelt komme ekstra kørselsomkostninger i forbindelse med  

 ventetid.
Opfyldelsen af de nye harmonikrav vil således efter  

 det oplyste kunne medføre et mindre økonomisk tab for de  

 berørte landbrugsbedrifter.
Denne virkning af de nye harmonikrav kan  

 imidlertid ikke sidestilles med et forbud mod at fortsætte den  

 hidtidige landbrugsdrift, se hertil pkt. 4.3.2 ovenfor.
 Samlet må harmonikravene efter Justitsministeriets  

 opfattelse karakteriseres som generelle, miljømæssigt begrundede  

 vilkår for udøvelse af landbrugsvirksomhed med henblik på  

 at begrænse den miljøbelastning, der netop stammer fra  

 udbringning af husdyrgødning.
 På den anførte baggrund er Justitsministeriet  

 enig med Miljø- og Energiministeriet i, at ordningen med de nye  

 harmonikrav vil kunne gennemføres som almindelig erstatningsfri  

 regulering.
 Spørgsmål 7:
Kan ministeren bekræfte, at ekspropriationshjemlen i  

 L 56 § 2 nr. 2   for så vidt angår pesticider   ikke vil blive  

 udnyttet før der foreligger det nødvendige  

 dokumentationsgrundlag i form af følsomhedsanalyser, jf.  

 Drikkevandsudvalgets betænkning, side 146? Svar:
 Den faktiske størrelse af de områder, hvor  

 der vil være behov for en begrænsning  af pesticidanvendelsen,  

 kan først fastlægges præcist på baggrund af en mere  

 detaljeret kortlægning og følsomhedsvurdering.
En sådan kortlægning kan først  

 gennemføres, når der foreligger det nødvendige faglige  

 grundlag, som skal sikre, at vurderingen og kortlægningen foretages ud  

 fra fastsatte kriterier og derved på et ensartet grundlag.
Dette  

 grundlag vil bl.a. fastsætte krav til kortlægningen og til  

 sikkerhedsniveauet for beskyttelsen og vil blive fastsat i form af en  

 vejledning eller bekendtgørelse.
Relevante myndigheder og  

 organisationer vil i denne forbindelse blive hørt.
 Først når vejledningen eller  

 bekendtgørelsen foreligger, kan pesticidfølsomme områder  

 udpeges, og der kan vedtages indsatsplaner for gennemførelse af  

 forbedrende foranstaltninger, som kan medføre ekspropriative  

 indgreb.
 Det er således korrekt, at det ikke vil være  

 muligt at foretage tvangsmæssige indgreb, førend det  

 nødvendige faglige grundlag er tilvejebragt.
 Spørgsmål 8:
Såfremt spørgsmålet besvares  

 bekræftende bedes ministeren bekræfte, at  

 følsomhedsanalyser alene vil blive baseret på faglige,  

 geologiske kriterier, jf.
Drikkevandsudvalgets betænkning, side  

 147? Svar:
 Der henvises til besvarelsen af spørgsmål  

 7.
 Spørgsmål 9:
Kan ministeren bekræfte, at kortlægningen af  

 såvel de nitratfølsomme indvindingsområder som  

 indsatsområder kun kan ske under anvendelse af samme ensartede og  

 objektive kriterier, som er lagt til grund i Drikkevandsudvalgets  

 betænkning, side 104? Svar:
Identifikationen af nitratfølsomme  

 indvindingsområder vil hovedsageligt skulle ske ved en kombination af  

 vandanalyser og kendskab til områdets generelle geologiske beskyttelse.  

 Amterne vil i det væsentlige kunne foretage denne identificering  

 på grundlag af allerede eksisterende viden.
Der vil blive fastsat  

 ensartede og objektive kriterier for amternes udpegning af  

 nitratfølsomme indvindingsområder på baggrund af  

 Drikkevandsudvalgets betænkning.
Udpeges nitratfølsomme indvindingsområder  

 herefter til indsatsområder, skal der udarbejdes indsatsplaner.  

 Indsatsplanen skal baseres på en nærmere kortlægning af  

 arealanvendelse og forureningskilder, hvis indhold og omfang må  

 afhænge af de allerede foretagne undersøgelser.
For at sikre at  

 indsatsplanerne udarbejdes på et ensartet grundlag, vil der blive  

 fastsat nærmere regler om grundlaget for og indholdet i  

 indsatsplanerne.
Retningslinierne vil specificere kravene i forhold til  

 forskellige typer af forureningskilder herunder nitrat.
Der henvises i  

 øvrigt til lovforslagets bemærkninger, herunder de specielle  

 bemærkninger ad § 13, side 16.
Spørgsmål 12:  

 Ad L 56 Kan ministeren bekræfte, at myndighedernes adgang  

 til ekspropriation er begrænset til de situationer, hvor en landmand  

 nægter at tilrettelægge sin arealanvendelse efter de principper  

 kommunen og amtet har udstukket samt de situationer, hvor en landmand selv  

 ønsker ekspropriation p.g.a. omfanget af dyrkningsrestriktionerne  

 m.v.? Svar:
Efter den foreslåede ny bestemmelse i  

 miljøbeskyttelseslovens § 26a har amtsrådet og  

 kommunalbestyrelsen ikke adgang til at ekspropriere ejendomsretten til en  

 ejendom, hverken i de i spørgsmålet nævnte eller i andre  

 tilfælde.
Bestemmelsen giver kun hjemmel til at pålægge  

 rådighedindskænkninger og andre foranstaltninger, som er  

 nødvendige til at sikre drikkevandsinteresserne.
Hvis der ikke kan opnås enighed om erstatningens  

 størrelse indbringes spørgsmålet for  

 taksationsmyndighederne efter de eksisterende regler i  

 miljøbeskyttelseslovens § 61, som finder anvendelse ved al  

 erstatningsfastsættelse efter miljøbeskyttelsesloven.
Denne  

 bestemmelse henviser til de relevante bestemmelser i lov om offentlige veje.  

 Som det er beskrevet i bemærkningerne til lovforslaget følger  

 det af disse regler, at hvis der pålægges intensive  

 rådighedsindskrænkninger kan såvel grundejeren som  

 myndigheden over for taksationskommissionen kræve hele ejendommen  

 afstået.
Betingelsen for, at ejeren kan kræve, at myndigheden  

 overtager ejendommen er, at ejendommen ikke skønnes  

 hensigtsmæssig at kunne bevares som selvstændig ejendom eller  

 udnyttes på rimelig måde.
Betingelsen for, at myndigheden kan  

 kræve ejendommen afstået, er, at erstatningen for ejendommens  

 værdiforringelse skønnes at komme til at stå i  

 åbenbart misforhold til restejendommens værdi.
Det  

 forudsættes i den situation, at ejeren ikke vil acceptere en  

 erstatning, der i følge taksationskommissionen står i rimeligt  

 forhold til restværdien.
I begge tilfælde er det  

 taksationsmyndighederne, der skønner, om betingelserne er opfyldt.
 Det skal endelig oplyses, at Miljøstyrelsen i  

 forbindelse med udarbejdelsen af nærværende lovforslag har  

 fået oplyst af Kommissarius for Statens Ekspropriationer, at  

 tvangsmæssig overtagelse uhyre sjældent kommer på tale.
 I øvrigt henvises til bemærkningerne til  

 lovforslagets § 2, nr. 2.
 Lovforslaget indeholder ikke nye regler om  

 tvangsmæssig afståelse af ejendomsretten, og jeg går  

 således ud fra, at reglerne tilgodeser det ønske om beskyttelse  

 af grundejerne, som spørgsmålet er udtryk for.
 Spørgsmål 14:
 Ministeren bedes redegøre for, hvad der skal  

 forstås ved ordene »rimelige vilkår« i § 2, nr. 2 (§  26a, stk.  

 1).
 Svar:
Rådighedsindskrænkninger som f.eks.  

 dyrkningsaftaler i forbindelse med realiseringen af en indsatsplan kan kun  

 indgås mod fuld kompensation.
Udregningen af denne kompensation skal  

 derfor afspejle det tab, som grundejeren vil lide i forbindelse hermed.  

  Fastsættelsen af kompensationens størrelse sker i en dialog  

 mellem grundejeren og myndigheden.
Mener myndigheden eller grundejeren at  

 kompensationen ikke synes rimelig, kan rådighedsindskrænkningen  

 blive pålagt grundejeren, hvorefter det er taksationsmyndighederne, der  

 fastsætter erstatningens størrelse.
 Spørgsmål nr. 15:  

 Ad besvarelsen af  spørgsmål 2, øverst side 5:
Ministeren bedes uddybe, hvad der menes med, at der ikke  

 er fastsat krav om, hvilken størrelse de genoprettede  

 vådområder skal have.
Betyder det, at det er muligt for amterne  

 at lave »små projekter«, og ikke blot »større samlede  

 områder«? Svar:
 Jeg har forelagt spørgsmålet for Skov- og  

 Naturstyrelsen, hvis svar jeg kan henholde mig til:
»Det er ikke afgørende, om de  

 vådområder, der skal genoprettes i henhold til VMP II, er »store«  

 eller »små« projekter, når blot de opfylder de kriterier, der er  

 opstillet for projekterne.
Herunder skal de holde sig inden for de  

 økonomiske rammer i Vandmiljøplan II, der lægger op til  

 et lavt ambitionsniveau i projekterne m.h.t. anlægsinvesteringer.
Erfaringer fra tidligere genopretningsprojekter af  

 vådområder viser, at projektomkostningerne pr. ha i store  

 projekter ofte er væsentligt mindre end i små projekter.
Det  

 skyldes, at de anlæg, der er nødvendige for at gennemføre  

 projekterne, ofte er uafhængige af arealernes størrelse   eller  

 ligefrem kan være mindre ved større sammenhængende  

 projekter.
Behovet for anlægsinvesteringer kan øges  

 væsentligt, hvis projektafgrænsningen ikke følger  

 naturlige, hydrologiske skel i landskabet.
I så fald kan der være  

 betydelige omkostninger ved at afværge effekten af vandstandsstigningen  

 på naboarealet.
De små projekter vil alt andet lige oftere have  

 en anden afgrænsning end den naturlige afgrænsning.« Spørgsmål 16:
 Ministeren bedes samtidig bekræfte, at udpegning af  

 et areal i henhold til § 3 i lov om naturbeskyttelse kun i ganske  

 særlige tilfælde vil blive en hindring for projekternes  

 gennemførelse.
 Svar:
 Jeg skal henvise til side 6-7 i besvarelsen af  

 spørgsmål 2 (L55/L56 - bilag 5).
 Spørgsmål nr 17:
Kan  ministeren bekræfte, at amterne selv kan  

 igangsætte projekter om genopretning af vådområder uden at  

 skulle rette henvendelse til andre myndigheder.
I benægtende fald bedes  

 ministeren fremlægge den administrationsmodel der skal anvendes.
 Svar:
Det er hensigten, at amterne skal identificere,  

 igangsætte, udforme og gennemføre projekterne til genopretning  

 af vådområder.
Herunder skal amterne stå for erhvervelser,  

 salg, éngangskompensation og eventuel ekspropriation.
De  

 økonomiske midler hertil fordeles projektvis til amterne af Skov- og  

 Naturstyrelsen efter indstilling fra Naturforvaltningsudvalget og i  

 overensstemmelse med på forhånd fastsatte kriterier.
 Hertil kan komme anvendelse af miljøvenlige  

 jordbrugsforanstaltninger, jordfordeling og eventuelt andre ordninger under  

 fødevareministeren.
Amterne skal naturligvis indhente de fornødne  

 myndighedsgodkendelser af projekterne, før de kan realiseres.
Det  

 gælder f.eks. i henhold til vandløbsloven,  

 naturbeskyttelsesloven, planloven og landbrugsloven.
Amterne er ofte selv  

 myndighed på disse områder, men der kan også være  

 tale om, at en godkendelse skal indhentes hos anden myndighed, f.eks. efter  

 vandløbsloven hos kommunerne hvis et projekt berører et  

 kommunalt vandløb.
 Spørgsmål 18:
 Kan ministeren bekræfte, at hvis en landmand  

 påføres rådighedsindskrænkninger som følge af  

 drikkevandsbeskyttelse, og hvis der ikke kan opnås dyrkningsaftale,  

 skal have fuld kompensation for sine tab.
 Svar:
Det kan besvares bekræftende, at  

 rådighedsindskrænkninger, som følge af en indsatsplan i  

 henhold til forslagets § 1 nr. 5 (ny §§ 12-13d i vandforsyningsloven)  

 medfører fuld kompensation til landmanden, ligesom  

 rådighedsindskrænkninger pålagt efter forslagets § 2 nr. 2  

 og 3 ( ny § 26 a  og 64 a i miljøbeskyttelsesloven) medfører  

 fuld erstatning.
Til gengæld vil den foreslåede  

 godkendelsesordning i forslagets § 2 nr. 1(ny § 19, stk. 6 og 7 i  

 miljøbeskyttelsesloven) ikke medføre kompensation til  

 landmanden, jf. også bemærkningerne hertil, idet der er tale om  

 en generel godkendelsesordning for fremtidige etableringer eller udvidelser  

 af husdyrhold i de områder der er udpeget.
En sådan ordning anses  

 for en erstatningsfri regulering.
