Nr LSF 177 Forslag til Lov om tandplejere den 17. januar 1996 Vedtaget ved tredjebehandling den 21. maj 1996 Lov nr. 498 af 12/06/1996 Kapitel 1 Autorisation § 1. Ret til at udøve virksomhed som tandplejer og betegne sig som  

 tandplejer har kun den, der har modtaget autorisation som tandplejer i  

 henhold til § 2, stk. 1, eller § 4, stk. 2.
 § 2. Den, der har bestået en af undervisningsministeren godkendt  

 uddannelse for tandplejere, har ret til autorisation som tandplejer.
 Stk. 2. Regler om uddannelse af tandplejere fastsættes af  

 undervisningsministeren efter forhandling med sundhedsministeren.
 § 3. Autorisation som tandplejer meddeles af Sundhedsstyrelsen,  

 der fører fortegnelse over autoriserede tandplejere.
Stk. 2. Autorisation kan dog ikke meddeles den, der må antages at  

 være farlig for sine medmennesker under udøvelse af sin virksomhed som  

 tandplejer enten på grund af udvist grov uduelighed eller på grund af  

 legemlige eller sjælelige mangler.
Autorisation kan endvidere nægtes under de  

 i straffelovens § 78, stk. 2, nævnte omstændigheder.
 Stk. 3. For autorisation betales et af sundhedsministeren fastsat  

 gebyr.
 § 4. Sundhedsministeren kan fastsætte bestemmelser om udøvelse af  

 virksomhed som tandplejer, som er nødvendige for gennemførelsen af  

 overenskomst om fælles nordisk arbejdsmarked og direktiver vedtaget af Den  

 Europæiske Union.
Stk. 2. Sundhedsstyrelsen kan meddele autorisation som tandplejer  

 til personer, der i udlandet har gennemgået en uddannelse, som kan  

 ligestilles med den i § 2, stk. 1, nævnte uddannelse.
Autorisationen kan  

 tidsbegrænses.
 § 5. Autorisation som tandplejer kan fratages og generhverves  

 efter reglerne i lov om sundhedsvæsenets centralstyrelse m.v.
Stk. 2. En tandplejer kan over for Sundhedsstyrelsen fraskrive sig  

 autorisationen for tid eller indtil videre.
Autorisationen generhverves, når  

 en fastsat tidsfrist for fraskrivelsen er udløbet, og kan i øvrigt, også  

 inden for en fastsat tidsfrist, generhverves efter ansøgning til  

 Sundhedsstyrelsen, såfremt de omstændigheder, der begrundede fraskrivelsen,  

 ikke længere findes at være til stede.
Stk. 3. Sundhedsstyrelsens afgørelse kan påklages til  

 sundhedsministeren.
Afslår sundhedsministeren klagen, kan klageren forlange  

 afgørelsen indbragt for domstolene, såfremt der er forløbet mindst 1 år,  

 efter at den pågældende har fraskrevet sig autorisationen, eller efter at  

 generhvervelse senest er nægtet ved dom.
Sundhedsministerens afgørelse skal  

 indeholde oplysning om adgangen til at begære domstolsprøvelse og om fristen  

 herfor.
Stk. 4. Begæring efter stk. 3 om domstolsprøvelse skal fremsættes  

 over for sundhedsministeren inden 3 uger efter, at sundhedsministerens  

 afgørelse er meddelt den pågældende.
Sundhedsministeren anlægger sag i den  

 borgerlige retsplejes former.
 Stk. 5. Er dansk autorisation som tandplejer givet på grundlag af  

 autorisation i et andet land, kan Sundhedsstyrelsen fratage vedkommende  

 autorisationen, dersom autorisationen i vedkommende andet land bliver  

 frataget den pågældende eller på anden måde taber sin gyldighed.
 § 6. Sundhedsstyrelsen giver offentlig meddelelse om  

 autorisationer samt om fratagelser og fraskrivelser i medfør af § 5.
Kapitel 2 Rettigheder og pligter § 7. Virksomhed som tandplejer omfatter patientundersøgelse,  

 fjernelse af hårde tandbelægninger og rodafglatning, pudsning og polering af  

 tandrestaureringer, herunder fjernelse af fyldningsoverskud samt anlæggelse  

 af infiltrationsanalgesi (lokalbedøvelse).
 Stk. 2. Virksomhed som tandplejer omfatter endvidere instrumentel  

 fjernelse af bløde tandbelægninger samt afpudsning af tænderne og indsætning  

 og aftagning af tandreguleringsapparatur.
 Stk. 3. Sundhedsministeren kan fastsætte nærmere regler om  

 tandplejernes virksomhedsområde.
 Stk. 4. Sundhedsstyrelsen fastsætter regler om ordination og  

 anvendelse af lægemidler som led i udøvelsen af tandplejervirksomhed.
 § 8. Tandlægers virksomhed berøres ikke af denne lov.
 Stk. 2. Sundhedsministeren kan fastsætte nærmere regler om  

 tandplejeres adgang til at anvende medhjælpere ved instrumentel behandling af  

 patienter.
 Stk. 3. Klinikassistenters virksomhed berøres ikke af § 7, stk. 2.
 § 9. Tandplejere skal føre journal over deres virksomhed efter  

 nærmere af Sundhedsstyrelsen fastsatte regler.
 Stk. 2. De i stk. 1 nævnte journaler, herunder røntgenbilleder,  

 skal opbevares i mindst 10 år fra seneste optegnelse.
 § 10. En tandplejer er under udøvelse af sin virksomhed forpligtet  

 til at udvise omhu og samvittighedsfuldhed, herunder ved valg og instruktion  

 af medhjælp.
 § 11. En tandplejer skal ved udfærdigelse af erklæringer, som  

 vedkommende afgiver i sin egenskab af tandplejer, udvise omhu og upartiskhed.
Stk. 2. En tandplejer er forpligtet til på begæring fra en  

 offentlig myndighed at afgive attest til offentligt brug om fagmæssige  

 iagttagelser vedrørende en person, som tandplejeren har undersøgt eller  

 behandlet.
De oplysninger, der modtages i henhold til denne bestemmelse, er  

 at betragte som tjenestehemmeligheder.
 Stk. 3. En tandplejer er forpligtet til at afgive de  

 indberetninger og anmeldelser, som af hensyn til den offentlige sundhedspleje  

 afkræves den pågældende af sundhedsmyndighederne.
 § 12. Reklamering for virksomhed som tandplejer må kun ske ved  

 meddelelse af navn, stilling, adresse og træffetid samt om eventuel  

 tilslutning til overenskomst med det offentlige.
 Stk. 2. Stk. 1 omfatter ikke reklamering, der udelukkende sker  

 over for tandplejepersonale.
Kapitel 3 Tilsyn § 13. Tandplejere er undergivet tilsyn af Sundhedsstyrelsen efter  

 lov om sundhedsvæsenets centralstyrelse m.v.
 Stk. 2. En tandplejer er forpligtet til på begæring af  

 tilsynsmyndigheden at afgive alle oplysninger, der er nødvendige for  

 gennemførelse af tilsynet.
Kapitel 4 Straffebestemmelser § 14. Den, der uden at have autorisation som tandplejer betegner  

 sig som tandplejer eller på anden måde bidrager til forhold, der er egnede  

 til at vække forestilling om, at den pågældende har en sådan autorisation,  

 straffes med bøde.
 § 15. En tandplejer, der gør sig skyldig i grovere eller gentagen  

 forsømmelse eller skødesløshed under udøvelsen af sin virksomhed, straffes  

 med bøde eller hæfte.
 § 16. Uberettiget virksomhed som tandplejer straffes med bøde  

 eller hæfte.
 Stk. 2. Overtrædelse af § 9, stk. 2, § 11, § 12, stk. 1, og § 13,  

 stk. 2, straffes med bøde.
 Stk. 3. I forskrifter, der er udfærdiget i medfør af denne lov,  

 kan der fastsættes bødestraf for overtrædelse af bestemmelser i  

 forskrifterne.
Kapitel 5 Ikrafttrædelses- og overgangsbestemmelser § 17. Loven træder i kraft den 1. juli 1996.
 Stk. 2. En person, der ved lovens ikrafttræden udøver virksomhed  

 som tandplejer, kan uanset bestemmelserne i denne lov fortsætte sin  

 virksomhed indtil 2 år og 6 måneder efter lovens ikrafttræden, jf.  

 bekendtgørelse nr. 230 af 29. april 1974 om tandplejere.
§ 18. Personer, der har bestået den 2-årige uddannelse som  

 tandplejer, jf.
Undervisningsministeriets bekendtgørelse nr. 668 af 13. juli  

 1994 om uddannelse af tandplejere og kliniske tandteknikere, og derudover  

 forud for lovens ikrafttræden har udøvet klinisk virksomhed som tandplejer  

 svarende til fuldtidsbeskæftigelse i mindst 3 år i løbet af de forudgående 5  

 år, har ret til autorisation som tandplejer.
 Stk. 2. For personer, der ikke har gennemført et af  

 Sundhedsstyrelsen godkendt kursus i infiltrationsanalgesi, meddeles  

 autorisation efter stk. 1 med den begrænsning, at den pågældende ikke har ret  

 til at foretage infiltrationsanalgesi.
 Stk. 3. Personer, der har bestået den 2-årige tandplejeruddannelse  

 og derudover har gennemført og bestået et af undervisningsministeren godkendt  

 supplerende kursus i teoretisk og klinisk odontologi, har ret til  

 autorisation som tandplejer.
 Stk. 4. Personer, der alene har bestået den 2-årige  

 tandplejeruddannelse, har ret til autorisation som tandplejer med de  

 begrænsninger, at den pågældende ikke har adgang til at udøve selvstændig  

 virksomhed som tandplejer eller til at foretage infiltrationsanalgesi.
 § 19. Sundhedsstyrelsen træffer afgørelse om autorisation efter §  

 18. Ansøgning om autorisation efter § 18 skal indsendes til Sundhedsstyrelsen  

 inden 2 år efter lovens ikrafttræden.
 Stk. 2. Sundhedsministeren kan dispensere fra denne tidsfrist, når  

 det findes begrundet i usædvanlige forhold, at ansøgning ikke er indsendt i  

 overensstemmelse med stk. 1.
 § 20. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske forhold tilsiger.
Oprindeligt fremsat forslag Kapitel 1 Autorisation § 1. Ret til at udøve virksomhed som tandplejer og betegne sig som  

 tandplejer har kun den, der har modtaget autorisation som tandplejer i  

 henhold til § 2, stk. 1, eller § 4, stk. 2.
 § 2. Den, der har bestået en af undervisningsministeren godkendt  

 uddannelse for tandplejere har ret til autorisation som tandplejer.
 Stk. 2. Regler om uddannelse af tandplejere fastsættes af  

 undervisningsministeren efter forhandling med sundhedsministeren.
 § 3. Autorisation som tandplejer meddeles af Sundhedsstyrelsen,  

 der fører fortegnelse over autoriserede tandplejere.
Stk. 2. Autorisation kan dog ikke meddeles den, der må antages at  

 være farlig for sine medmennesker under udøvelse af sin virksomhed som  

 tandplejer enten på grund af udvist grov uduelighed eller på grund af  

 legemlige eller sjælelige mangler.
Autorisation kan endvidere nægtes under de  

 i borgerlig straffelov § 78, stk. 2, nævnte omstændigheder.
 Stk. 3. For autorisation betales et af sundhedsministeren fastsat  

 gebyr.
 § 4. Sundhedsministeren kan fastsætte bestemmelser om udøvelse af  

 virksomhed som tandplejer, som er nødvendige for gennemførelsen af  

 overenskomst om fælles nordisk arbejdsmarked og direktiver vedtaget af Den  

 Europæiske Union.
Stk. 2. Sundhedsstyrelsen kan meddele autorisation som tandplejer  

 til personer, der i udlandet har gennemgået en uddannelse, som kan  

 ligestilles med den i § 2, stk. 1, nævnte uddannelse.
Autorisationen kan  

 tidsbegrænses.
 § 5. Autorisation som tandplejer kan fratages og generhverves  

 efter reglerne i lov om sundhedsvæsenets centralstyrelse m.v.
Stk. 2. En tandplejer kan over for Sundhedsstyrelsen fraskrive sig  

 autorisationen for tid eller indtil videre.
Autorisationen generhverves, når  

 en fastsat tidsfrist for fraskrivelsen er udløbet, og kan i øvrigt, også  

 inden for en fastsat tidsfrist, generhverves efter ansøgning til  

 Sundhedsstyrelsen, såfremt de omstændigheder, der begrundede fraskrivelsen,  

 ikke længere findes at være til stede.
Stk. 3. Sundhedsstyrelsens afgørelse kan påklages til  

 sundhedsministeren.
Afslår sundhedsministeren klagen, kan klageren forlange  

 afgørelsen indbragt for domstolene, såfremt der er forløbet mindst 1 år,  

 efter at den pågældende har fraskrevet sig autorisationen, eller efter at  

 generhvervelse senest er nægtet ved dom.
Sundhedsministerens afgørelse skal  

 indeholde oplysning om adgangen til at begære domstolsprøvelse og om fristen  

 herfor.
Stk. 4. Begæring efter stk. 3 om domstolsprøvelse skal fremsættes  

 over for sundhedsministeren inden 3 uger efter, at sundhedsministerens  

 afgørelse er meddelt den pågældende.
Sundhedsministeren anlægger sag i den  

 borgerlige retsplejes former.
 Stk. 5. Er dansk autorisation som tandplejer givet på grundlag af  

 autorisation i et andet land, kan Sundhedsstyrelsen fratage vedkommende  

 autorisationen, dersom autorisationen i vedkommende andet land bliver  

 frataget den pågældende eller på anden måde taber sin gyldighed.
 § 6. Sundhedsstyrelsen giver offentlig meddelelse om  

 autorisationer samt om fratagelser og fraskrivelser i medfør af § 5.
Kapitel 2 Rettigheder og pligter § 7. Virksomhed som tandplejer omfatter patientundersøgelse,  

 fjernelse af hårde tandbelægninger og rodafglatning, pudsning og polering af  

 tandrestaureringer, herunder fjernelse af fyldningsoverskud samt anlæggelse  

 af infiltrationsanalgesi (lokalbedøvelse).
 Stk. 2. Virksomhed som tandplejer omfatter endvidere instrumentel  

 fjernelse af bløde tandbelægninger samt afpudsning af tænderne og indsætning  

 og aftagning af tandreguleringsapparatur.
 Stk. 3. Sundhedsministeren kan fastsætte nærmere regler om  

 tandplejernes virksomhedsområde.
 Stk. 4. Sundhedsstyrelsen fastsætter regler om ordination og  

 anvendelse af lægemidler som led i udøvelsen af tandplejervirksomhed.
 § 8. Tandlægers virksomhed berøres ikke af denne lov.
 Stk. 2. Sundhedsministeren kan fastsætte nærmere regler om  

 tandplejeres adgang til at anvende medhjælpere ved instrumentel behandling af  

 patienter.
 Stk. 3. Klinikassistenters virksomhed berøres ikke af § 7, stk. 2.
 § 9. Tandplejere skal føre journal over deres virksomhed efter  

 nærmere af Sundhedsstyrelsen fastsatte regler.
 Stk. 2. De i stk. 1 nævnte journaler, herunder røntgenbilleder,  

 skal opbevares i mindst 10 år fra seneste optegnelse.
 § 10. En tandplejer er under udøvelse af sin virksomhed forpligtet  

 til at udvise omhu og samvittighedsfuldhed, herunder ved valg og instruktion  

 af medhjælp.
 § 11. En tandplejer skal ved udfærdigelse af erklæringer, som  

 vedkommende afgiver i sin egenskab af tandplejer, udvise omhu og upartiskhed.
Stk. 2. En tandplejer er forpligtet til på begæring fra en  

 offentlig myndighed at afgive attest til offentligt brug om fagmæssige  

 iagttagelser vedrørende en person, som tandplejeren har undersøgt eller  

 behandlet.
De oplysninger, der modtages i henhold til denne bestemmelse, er  

 at betragte som tjenestehemmeligheder.
 Stk. 3. En tandplejer er forpligtet til at afgive de  

 indberetninger og anmeldelser, som af hensyn til den offentlige sundhedspleje  

 afkræves den pågældende af sundhedsmyndighederne.
 § 12. Reklamering for virksomhed som tandplejer må kun ske ved  

 meddelelse af navn, stilling, adresse og træffetid samt om eventuel  

 tilslutning til overenskomst med det offentlige.
 Stk. 2. Stk. 1 omfatter ikke reklamering, der udelukkende sker  

 over for tandplejepersonale.
Kapitel 3 Tilsyn § 13. Tandplejere er undergivet tilsyn af Sundhedsstyrelsen efter  

 lov om sundhedsvæsenets centralstyrelse m.v.
 Stk. 2. En tandplejer er forpligtet til på begæring af  

 tilsynsmyndigheden at afgive alle oplysninger, der er nødvendige for  

 gennemførelse af tilsynet.
Kapitel 4 Straffebestemmelser § 14. Den, der uden at have autorisation som tandplejer betegner  

 sig som tandplejer eller på anden måde bidrager til forhold, der er egnede  

 til at vække forestilling om, at den pågældende har en sådan autorisation,  

 straffes med bøde.
 § 15. En tandplejer, der gør sig skyldig i grovere eller gentagen  

 forsømmelse eller skødesløshed under udøvelsen af sin virksomhed, straffes  

 med bøde eller hæfte.
 § 16. Uberettiget virksomhed som tandplejer straffes med bøde  

 eller hæfte.
 Stk. 2. Overtrædelse af § 9, stk. 2, § 11, § 12, stk. 1, og § 13,  

 stk. 2, straffes med bøde.
 Stk. 3. I forskrifter, der er udfærdiget i medfør af denne lov,  

 kan der fastsættes bødestraf for overtrædelse af bestemmelser i  

 forskrifterne.
Kapitel 5 Ikrafttrædelses- og overgangsbestemmelser § 17. Loven træder i kraft den 1. juli 1996.
 Stk. 2. En person, der ved lovens ikrafttræden udøver virksomhed  

 som tandplejer, kan uanset bestemmelserne i denne lov fortsætte sin  

 virksomhed indtil 2 år og 6 måneder efter lovens ikrafttræden, jf.  

 bekendtgørelse nr. 230 af 29. april 1974 om tandplejere.
§ 18. Personer, der har bestået den 2-årige uddannelse som  

 tandplejer, jf.
Undervisningsministeriets bekendtgørelse nr. 668 af 13. juli  

 1994 om uddannelse af tandplejere og kliniske tandteknikere, og derudover  

 forud for lovens ikrafttræden har udøvet klinisk virksomhed som tandplejer  

 svarende til fuldtidsbeskæftigelse i mindst 3 år i løbet af de forudgående 5  

 år, har ret til autorisation som tandplejer.
 Stk. 2. For personer, der ikke har gennemført et af  

 Sundhedsstyrelsen godkendt kursus i infiltrationsanalgesi, meddeles  

 autorisation efter stk. 1 med den begrænsning, at den pågældende ikke har ret  

 til at foretage infiltrationsanalgesi.
 Stk. 3. Personer, der har bestået den 2-årige  

 tandplejeruddannelse, og derudover har gennemført og bestået et af  

 undervisningsministeren godkendt supplerende kursus i teoretisk og klinisk  

 odontologi, har ret til autorisation som tandplejer.
 Stk. 4. Personer, der alene har bestået den 2-årige  

 tandplejeruddannelse har ret til autorisation som tandplejer med de  

 begrænsninger, at den pågældende ikke har adgang til at udøve selvstændig  

 virksomhed som tandplejer eller til at foretage infiltrationsanalgesi.
 § 19. Sundhedsstyrelsen træffer afgørelse om autorisation efter §  

 18. Ansøgning om autorisation efter § 18 skal indsendes til Sundhedsstyrelsen  

 inden 2 år efter lovens ikrafttræden.
 Stk. 2. Sundhedsministeren kan dispensere fra denne tidsfrist, når  

 det findes begrundet i usædvanlige forhold, at ansøgning ikke er indsendt i  

 overensstemmelse med stk. 1.
 § 20. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget Formålet med lovforslaget er gennem en lovmæssigt fastsat  

 autorisationsordning for tandplejere at øge forbrugernes sikkerhed og den  

 generelle service inden for tandplejen samtidig med, at tandplejere kan udøve  

 selvstændig virksomhed, hvor de tidligere var hjælpekraft for tandlægerne.  

 Dette gennemføres ved, at kun den, der fra Sundhedsstyrelsen har modtaget  

 autorisation, må betegne sig som tandplejer, samtidig med at virksomhed som  

 tandplejer kun må udføres af personer, som har opnået autorisation.
 Der ligger en forbrugermæssig tryghed i, at man gennem en  

 autorisationsordning let kan identificere tandplejere, samtidig med at det  

 offentlige garanterer for de uddannelsesmæssige kvalifikationer.
 Samtidig forpligtes tandplejere til, i lighed med hvad der gælder for  

 andet autoriseret sundhedspersonale, at udvise omhu og samvittighedsfuldhed i  

 deres virke som tandplejere, jf. § 10.
2. Nærmere om lovforslaget Autorisation kan efter forslaget kun opnås af den, der har bestået en af  

 Undervisningsministeriet godkendt uddannelse for tandplejere.
Med den  

 foreslåede autorisationsordning opnår tandplejere adgang til udøvelse af  

 selvstændig virksomhed som tandplejer uden forudgående henvisning fra en  

 tandlæge.
I forbindelse med lovforslaget er det aftalt med Undervisningsministeriet,  

 at tandplejeruddannelsen samtidig udvides fra 2 til 21/2 år, hvorved  

 uddannelsen styrkes på en række tandlægefaglige områder med henblik på  

 udøvelse af selvstændig tandplejervirksomhed.
Som en konsekvens af denne  

 ændring af uddannelsen etableres med lovforslaget en overgangsordning for  

 allerede uddannede tandplejere.
 Den foreslåede autorisationsordning medfører ingen ændringer i, at  

 tandplejere er omfattet af Sundhedsstyrelsens tilsynsvirksomhed, og at klager  

 over tandplejernes sundhedsfaglige virksomhed bliver varetaget af  

 Sundhedsvæsenets Patientklagenævn.
3. Baggrunden for lovforslaget Med Indenrigsministeriets bekendtgørelse nr. 230 af 29. april 1974 om  

 tandplejere blev tandplejere indført i tandplejen som en hjælpekraft til  

 aflastning af tandlægen i dennes kliniske og forebyggende arbejde.
Efter denne bekendtgørelse kan personer, der har gennemgået uddannelsen  

 som tandplejer, anvendes som medhjælpere ved instrumentel behandling i  

 forbindelse med patientundersøgelser, fjernelse af hårde og bløde  

 tandbelægninger, afpudsning af tænder m.v.
Efter de gældende bestemmelser  

 skal tandplejernes behandling udføres efter tandlægens instruktion og under  

 dennes tilsyn, hvorved menes, at tandlægen har ansvaret for, at tandplejerens  

 arbejde er fagligt forsvarligt.
 Baggrunden for, at tandplejere blev indført i tandplejen, var den udbredte  

 forekomst af tandsygdomme i befolkningen, samtidig med at der var mangel på  

 tandlæger.
Tandplejeruddannelsen blev oprettet som en kort videregående uddannelse af  

 to års varighed.
Formålet med uddannelsen var, at de færdiguddannede  

 tandplejere skulle opnå sådanne kundskaber samt praktiske og kliniske  

 færdigheder, at de var kvalificerede til at varetage sundhedsfremmende,  

 sygdomsforebyggende og terapeutiske opgaver i overensstemmelse med skiftende  

 samfundsbehov.
 I tiden efter indførelsen af tandplejerne i tandplejen viste det sig  

 vanskeligt for de uddannede tandplejere at finde beskæftigelse.  

 Sundhedsstyrelsen nedsatte derfor i 1991 efter opfordring fra  

 Sundhedsministeriet en arbejdsgruppe sammensat af repræsentanter fra  

 Sundhedsministeriet, Sundhedsstyrelsen, Skolerne for Klinikassistenter og  

 Tandplejere, Tandlægeuddannelsen samt de faglige organisationer på området.  

 Arbejdsgruppen skulle identificere de bestående problemer for tandplejerne og  

 fremkomme med forslag til løsninger på dem.
 Arbejdsgruppen afgav i december 1993 en rapport om tandplejernes  

 funktionsområde og beskæftigelsessituation (Tandplejerrapporten).  

 Arbejdsgruppen var enig om at foreslå:
 - at de hidtidige tre kompetenceniveauer i tandplejen bevares, dvs.  

 svarende til den nuværende klinikassistent-, tandplejer- og  

 tandlægekompetence.
- at uddannelsessystemet for klinikassistenter og tandplejere  

 sammenbygges, og at klinikassistenternes mulighed for at videreuddanne sig  

 til tandplejere lettes betydeligt, dvs. udover de i dag etablerede  

 deltidsuddannelser ved Københavns og Aarhus universiteter, - at tandplejernes uddannelse forbedres vedrørende klinikdrift og  

 klinikadministration.
Arbejdsgruppen diskuterede også spørgsmålet om autorisation af  

 tandplejerne.
Spørgsmålet blev i arbejdsgruppen diskuteret i relation til en  

 vurdering af de forskellige muligheder for den fremtidige organisation af  

 tandplejerne.
Arbejdsgruppen opstiller i Tandplejerrapporten 4 modeller  

 herfor:
 I: Lovgrundlaget for tandplejernes virke fortsætter uændret (ingen  

 autorisation).
 II: Tandplejerne autoriseres, men der kræves fortsat ansættelse hos en  

 tandlæge, for at tandplejerne kan arbejde klinisk.
 III: Tandplejerne autoriseres med ret til at oprette selvstændige  

 tandplejerklinikker, men patienter må kun modtages efter henvisning fra en  

 tandlæge.
 IV: Tandplejerne autoriseres med ret til at oprette selvstændige  

 tandplejerklinikker, hvor der kan behandles patienter både med og uden  

 henvisning fra tandlæge.
 Tandplejerrapporten gav ikke nogen afklaring af spørgsmålet om  

 autorisation, da arbejdsgruppens medlemmer var uenige på dette punkt.  

 Sundhedsstyrelsen og Skolerne for Klinikassistenter og Tandplejere kan i  

 rapporten anbefale, at tandplejerne autoriseres efter model III.
I forlængelse af Tandplejerrapporten blev der i Undervisningsministeriets  

 regi nedsat en arbejdsgruppe, der skulle følge op på de uddannelsesmæssige  

 konklusioner i Tandplejerrapporten samt komme med eventuelle forslag til  

 ændringer i de to uddannelser.
Efter aftale mellem sundhedsministeren og  

 undervisningsministeren har arbejdsgruppen også set på de uddannelsesmæssige  

 konsekvenser af en autorisation af tandplejerne efter de 4 modeller i  

 Tandplejerrapporten.
Arbejdsgruppen afgav i august 1995 rapport om tandplejer- og  

 klinikassistentuddannelserne.
På grundlag af den tandlægefaglige vurdering  

 fra Skolerne for Klinikassistenter og Tandplejere anbefaler arbejdsgruppen,  

 at tandplejeruddannelsen forlænges fra de nuværende 2 år til 21/2 år, såfremt  

 tandplejerne autoriseres efter model III eller model IV.
En stor del af tandplejernes kliniske arbejde foregår som instrumentel  

 behandling.
Selvstændig udøvelse af tandplejervirksomhed indebærer således en  

 vis sundhedsmæssig risiko for patienterne, såfremt den foretages af ukyndige.  

 Regeringen finder derfor, at der med en autorisationsordning for tandplejerne  

 sikres patienterne en øget forbrugermæssig sikkerhed på tandplejeområdet.  

 Dertil kommer de fordele, der ligger i, at lovgivningen vedrørende  

 tandplejernes rettigheder og pligter samles, samtidig med at tandplejerne  

 forpligtes til, i lighed med hvad der gælder for andet autoriseret  

 sundhedspersonale, at udvise omhu og samvittighedsfuldhed i deres virke som  

 tandplejere.
Regeringen finder ud fra en servicemæssig betragtning, at tandplejerne  

 skal autoriseres efter model IV, idet denne model giver tandplejerne bedre  

 muligheder for at etablere sig.
Tandplejerne bliver ved denne model mindre  

 afhængige af tandlæger, og patienterne kan selv vælge, om de ønsker  

 behandling hos en tandlæge eller en tandplejer.
4. Tandplejeruddannelsen Uddannelsen til tandplejer er en kort videregående uddannelse, der i dag  

 har en varighed af 2 år.
I forbindelse med autorisationen forlænges  

 uddannelsen til 21/2 år.
Uddannelsen er i dag reguleret af  

 Undervisningsministeriets bekendtgørelse nr. 668 af 13. juli 1994 om  

 uddannelse af tandplejere og kliniske tandteknikere.
 Optagelse til tandplejeruddannelsen er i dag betinget af, at ansøgeren har  

 en adgangsgivende eksamen, eller bestået adgangsprøve til de videregående  

 social- og sundhedsuddannelser, eller folkeskolens udvidede afgangsprøve i  

 dansk, matematik, fysik/kemi og engelsk, eller en statsanerkendt  

 klinikassistentuddannelse.
Uddannelsen finder sted på Skolerne for Klinikassistenter og Tandplejere,  

 tilknyttet universiteterne i København og Århus.
Optaget på de to skoler er  

 ca. 100 studerende om året.
 For så vidt angår uddannelsens nærmere indhold og ændringer i uddannelsen  

 som følge af autorisationen henvises til bemærkningerne til § 2.
5. Andre lande I Sverige fik tandplejerne i 1991 autorisation med adgang til at udøve  

 selvstændig virksomhed.
Tandplejerne kan her på selvstændigt grundlag stille  

 diagnoser og bedømme sygdomsudvikling samt anlægge lokalbedøvelse.  

 Henvisninger kan ske fra tandlæge til tandplejer og omvendt, men tandplejeren  

 afgør, om patienten har behov for tandlægekonsultation eller behandling, og  

 tandplejeren afgør også, hvilket interval mellem undersøgelserne, der skal  

 foreslås over for patienten.
 I Norge er tandplejerne ikke autoriserede, men der er gennemført  

 vellykkede forsøg med vidtgående delegation til tandplejere (Nord-Trans og  

 Sandefjord), ligesom der arbejdes på gennemførelse af en 3-årig  

 forsøgsuddannelse til tandplejer.
I Holland har tandplejere autorisation med adgang til at udøve selvstændig  

 tandplejervirksomhed.
Tandplejerne må imidlertid kun behandle patienter, som  

 er henvist fra en tandlæge, og tandlægerne skal stadig se de henviste  

 patienter, f.eks. årligt.
 6. Lovforslagets økonomiske og administrative konsekvenser m.v.
Lovforslaget har ingen statslige eller kommunaløkonomiske konsekvenser.  

 Der kan dog blive tale om en mindre udgift til Sundhedsstyrelsens  

 administration af autorisationsordningen.
Endvidere skønnes Sundhedsstyrelsen  

 umiddelbart at kunne opkræve autorisationsgebyrer på ialt ca. 260.000 kr. de  

 første år efter lovens ikrafttræden, jf. i øvrigt bemærkningerne til § 3,  

 stk. 3. Undervisningsministeriet vil inden for sine egne budgetrammer afholde  

 de udgifter, der er forbundet med den nævnte forlængelse af  

 tandplejeruddannelsen med et halvt år.
Lovforslaget har ingen  

 erhvervsøkonomiske eller miljømæssige konsekvenser.
7. Forholdet til EU-retten Tandplejeruddannelsen er omfattet af EU-direktiv 92/51/EØF af 18. juni  

 1992 om anden generelle ordning for anerkendelse af erhvervsuddannelse til  

 supplering af direktiv 89/48/EØF.
 Direktivet er gennemført i dansk ret med Erhvervs- og Selskabsstyrelsens  

 bekendtgørelse nr. 52 af 19. januar 1995. Lovforslaget medfører ingen  

 ændringer i relation til direktivet og bekendtgørelsen, jf. bemærkningerne  

 til § 4.
 8. Høring af offentlige myndigheder m.v.
 Lovforslaget har været sendt til høring hos de involverede statslige  

 myndigheder, de kommunale organisationer og de faglige foreninger på området,  

 herunder Tandlægeforeningerne, Tandplejerforeningen og HK-forbundet, som  

 repræsenterer klinikassistenterne.
Bemærkninger til de enkelte bestemmelser Til § 1 Det fastslås i bestemmelsen, at der er eneret til betegnelsen tandplejer  

 og til et nærmere beskrevet virksomhedsområde.
Om afgrænsning af eneretten  

 til virksomhedsområdet henvises til lovforslagets § 7 og bemærkningerne  

 hertil.
Af § 8, stk. 1, fremgår, at eneretten efter loven ikke berører  

 tandlægers virksomhed, og af § 8, stk. 3, fremgår, at eneretten til en del af  

 tandplejernes virksomhedsområde ikke berører klinikassistenters virksomhed.  

 Der henvises i øvrigt til bemærkningerne til § 8.
Til § 2 Den gældende tandplejeruddannelse har til formål at give de studerende  

 sådanne kundskaber samt praktiske og kliniske færdigheder, at de bliver  

 kvalificerede til at varetage tandplejerens sundhedsfremmende,  

 sygdomsforebyggende og terapeutiske opgaver i overensstemmelse med skiftende  

 samfundsbehov.
Undervisningen består af teoretisk og klinisk undervisning, som finder  

 sted på skolerne og deres klinikker i nært samarbejde med tandlæge- og  

 klinikassistentuddannelserne.
Tandplejeruddannelsen er i dag opdelt i tre  

 hovedelementer, hvor biologiske og medicinske basisfag udgør 10 %, samfunds-  

 og adfærdsfag udgør 25 %, mens kliniske fag udgør de resterende 65 %.
 Med en autorisation af tandplejerne til selvstændig virksomhed finder  

 regeringen, at det er af afgørende betydning, at befolkningen sikres et  

 tandplejetilbud, der kvalitativt og sikkerhedsmæssigt er mindst ligeså godt  

 som det hidtidige, uanset hvem der leverer det, samt at tandplejerne lige så  

 godt som tandlægerne kan udføre de behandlinger og øvrige aktiviteter, som de  

 med forslaget opnår ret til at foretage selvstændigt.
 Disse forudsætninger indebærer, at der grundlæggende sigtes mod etablering  

 af en ny erhvervsgruppe, idet tandplejererhvervet ændrer karakter fra at være  

 hjælpekraft for tandlæger til et erhverv med et selvstændigt ansvar inden for  

 en række veldefinerede områder af tandlægelig virksomhed.
 Indførelse af en autorisationsordning for tandplejerne indebærer efter  

 regeringens opfattelse derfor behov for en styrkelse af den hidtidige 2-årige  

 tandplejeruddannelse på en række tandlægefaglige områder.
 Formålet med en ny tandplejeruddannelse er derfor, at de studerende opnår  

 sådanne kundskaber og kliniske færdigheder, at de bliver kvalificerede til  

selvstændigt at varetage de ovennævnte opgaver.
 Skolerne for Klinikassistenter og Tandplejere er efter anmodning fra den  

 tidligere omtalte arbejdsgruppe om tandplejer- og klinikassistentuddannelsen  

 fremkommet med forslag til ændringer i tandplejeruddannelsen, der netop  

 bygger på ovennævnte forudsætninger.
Skolerne finder grundlæggende, at tandplejerne gennem uddannelsen bør opnå  

 flere færdigheder, der kan udøves på eget ansvar, flere professionelle  

 færdigheder i øvrigt på et højere niveau i det daglige arbejde samt et højere  

 niveau af professionel viden af generel karakter.
Skolerne foreslår derfor en  

 række tandlægefaglige hovedområder, hvor selvstændig tandplejervirksomhed  

 anses for at ville kræve øget kompetence:
 - En styrkelse af tandplejernes diagnostiske færdigheder som et grundlag  

 for tandplejernes selvstændige virksomhed samt for at sikre, at tandplejerne  

 kan identificere og foretage relevant henvisning til tandlæger af tilstande i  

 tænder, mund og kæber, som afviger fra det normale og som ligger udenfor  

 tandplejernes autorisationsområde.
 - En styrkelse af tandplejernes evne til på et højt niveau at vurdere den  

 enkelte patients cariologiske og parodontale situation, således at  

 tandplejerne får muligheder for selvstændigt at kunne vurdere sygdommens  

 opståen og udvikling samt vælge den rette behandling.
 - Nødvendige forudsætninger for og beherskelse af teknikken i forbindelse  

 med lokalbedøvelse med henblik på dels at sikre et bedre behandlingsresultat  

 ved dybtgående tandrensninger på patienter med parodontitis, dels at opfylde  

 et rimeligt krav om smertefri behandling, og dels for at forebygge eller  

 behandle tandlægeskræk.
 - En styrkelse af færdigheder vedrørende klinikdrift og  

 klinikadministration i forhold til patienter, myndigheder m.v. samt bedre  

 kendskab til klinikhygiejne, sterilisation o.lign.
 Derudover foreslår skolerne en styrkelse af tandplejernes færdigheder ud  

 fra håndtering af nødsituationer og risikopatienter, bedre  

 vurderingsfærdigheder vedrørende videnskabeligt anerkendte principper med  

 henblik på kritisk bedømmelse af undersøgelsesresultater og fravalg af  

 uhensigtsmæssige behandlingsformer, bedre indsigt i det tværfaglige og  

 tværsektorielle samarbejde samt større indsigt i, forståelse for og  

 anvendelse af lovgivning, samt formelle og uformelle regler, der gælder for  

 området, herunder klageveje.
 Hovedvægten af de foreslåede udvidelser i uddannelsen foreslås lagt i den  

 kliniske undervisning/patientbehandling, hvor teorien anvendes i praksis ved  

 indlæringen af nye færdigheder under systematisk lærervejledning.
Ifølge skolerne er tandplejerstudiet i forvejen meget tidspresset, og det  

 vil derfor ikke være muligt at lægge nye ansvarsområder ind i uddannelsen  

 uden samtidig at forlænge uddannelsen.
Skolernes forslag indebærer, at  

 tandplejeruddannelsen udvides med 590 timer, hvor undervisningstimetallet i  

 dag er 900-950 timer pr. år.
 Arbejdsgruppen finder, at det er uhensigtsmæssigt at operere med andet end  

 halve og hele undervisningsår, og arbejdsgruppen finder på denne baggrund, at  

 det må antages, at der kan etableres en forsvarlig tandplejeruddannelse på  

 21/2 år, dvs. en forøgelse af uddannelsens længde med 1/2 år.
Regeringen er enig i dette synspunkt.
I forbindelse med autorisationen af  

 tandplejerne vil tandplejeruddannelsen derfor blive forlænget fra 2 til 21/2  

 år med virkning fra sommeren 1996. Tandplejeruddannelsen vil indholdsmæssigt  

 blive udvidet med udgangspunkt i det af skolerne fremlagte forslag.
 En gennemførelse af den 21/2 årige tandplejeruddannelse vil efter § 2 være  

 en forudsætning for at opnå autorisation som tandplejer, jf. dog  

 overgangsreglerne i § 18 og bemærkningerne hertil.
Til § 3 Hensigten med bestemmelsen i § 3, stk. 2, om nægtelse af at meddele  

 autorisation til personer, der er farlige for deres medmennesker, er at undgå  

 tilfælde, hvor betingelse for meddelelse af autorisation er opfyldt - og  

 autorisationen derfor skal meddeles - selv om det står klart, at  

 autorisationen umiddelbart derefter må fratages vedkommende i medfør af  

 reglerne i § 5. Der findes tilsvarende bestemmelser i en række andre  

 autorisationslove.
Det gebyr for autorisation, der efter § 3, stk. 3, fastsættes af  

 sundhedsministeren, forudsættes at blive på kr. 525,00, hvilket svarer til  

 gebyret for f.eks. kliniske tandteknikere.
Antages det, at ca. 500  

 tandplejere autoriseres som en umiddelbar følge af loven, vil der inden for  

 de første år tilgå staten ca. 260.000 kr. i opkrævede gebyrer.
Til § 4 Stk. 1 tager aktuelt sigte på overenskomsten mellem Danmark, Finland,  

 Norge, Sverige og Island om godkendelse af erhvervsudøvelse for visse  

 personalegrupper inden for sundhedsvæsenet og veterinærvæsenet, jf.  

 bekendtgørelse af overenskomst af 14. juni 1993 med Finland, Island, Norge og  

 Sverige om fælles nordisk arbejdsmarked for visse personalegrupper inden for  

 sundhedsvæsenet og veterinærvæsenet.
Tandplejeruddannelsen er endvidere omfattet af EU-direktiv 92/51/EØF af  

 18. juni 1992 om anden generelle ordning for anerkendelse af  

 erhvervsuddannelse til supplering af direktiv 89/48/EØF.
Direktivet er  

 gennemført i dansk ret med Erhvervs- og Selskabsstyrelsens bekendtgørelse nr.  

 52 af 19. januar 1995. Efter bekendtgørelsen kan enhver statsborger i Den  

 Europæiske Union udøve et lovreguleret erhverv her i landet, som selvstændig  

 eller som lønmodtager på samme vilkår, som gælder for danske statsborgere,  

 såfremt den pågældende opfylder betingelserne i direktivet.
En  

 autorisationsordning for tandplejerne og en forlængelse af  

 tandplejereuddannelsen ændrer ikke herved.
Udenlandske statsborgere vil  

 stadig efter bestemmelserne i direktivet og bekendtgørelsen have adgang til  

 at opnå autorisation fra Sundhedsstyrelsen til udøvelse af virksomhed som  

 tandplejer her i landet.
Til § 5 Såfremt en tandplejer ikke længere opfylder betingelserne for at blive  

 autoriseret, skal autorisationen fratages den pågældende.
 Retten til at udøve virksomhed som autoriseret tandplejer kan fratages  

 administrativt - såfremt den pågældende er indforstået hermed - eller ved  

 dom, når forhold som beskrevet i § 3, stk. 2, foreligger, jf. i øvrigt § 5 i  

 lov nr. 397 af 10. juni 1987 om sundhedsvæsenets centralstyrelse m.v.  

 Endvidere kan retten frakendes i henhold til borgerlig straffelov § 79, stk.  

 1.
I lighed med, hvad der gælder for en række andre sundhedsprofessioner,  

 foreslås det i stk. 2, at tandplejeren selv får adgang til at fraskrive sig  

 autorisationen.
En fratagelse - eller fraskrivelse - af autorisationen  

 indebærer, at den pågældende mister såvel retten til at betegne sig som  

 tandplejer, som retten til at udøve virksomhed som sådan, jf. også  

 lovforslagets § 14.
Til § 6 Bestemmelsen svarer til, hvad der gælder for andet autoriseret  

 sundhedspersonale.
Til § 7 I § 7, stk. 1 og 2, afgrænses tandplejervirksomhed til  

 patientundersøgelse, fjernelse af hårde tandbelægninger og rodafglatning,  

 pudsning og polering af tandrestaureringer, herunder fjernelse af  

 fyldningsoverskud, anlæggelse af infiltrationsanalgesi samt instrumentel  

 fjernelse af bløde tandbelægninger, afpudsning af tænderne og indsætning og  

 aftagning af tandreguleringsapparatur.
Dette arbejde vil fremover være forbeholdt autoriserede tandplejere,  

 uanset om det udføres som selvstændig virksomhed i egen tandplejerklinik,  

 eller under tilsyn og efter instruktion af en tandlæge i kommunale klinikker  

 eller i privat tandlægepraksis.
Tandlægers virksomhedsområde er dog ikke  

 begrænset, jf. § 8, stk. 1, mens klinikassistenters virksomhed ikke er  

 begrænset af det i § 7, stk. 2, beskrevne virksomhedsområde, jf. § 8, stk. 2,  

 og bemærkningerne hertil.
Tandplejernes virksomhedsområde udgør i dag en del af tandlægernes  

 såkaldte lavteknologiske arbejdsopgaver.
Bortset fra retten til at anlægge  

 infiltrationsanalgesi sker der ikke med autorisationen og ændringen af  

 uddannelsen nogen egentlig ændring af tandplejernes virksomhedsområde, i  

 relation til hvad tandplejerne i dag beskæftiger sig med.
Med forlængelsen af  

 uddannelsen tilnærmes tandplejernes kompetenceniveau imidlertid til  

 tandlægernes, således at tandplejernes viden og færdigheder på disse områder  

 styrkes med henblik på selvstændig udøvelse af tandplejervirksomhed, jf.  

 bemærkningerne til § 2.
I stk. 3 bemyndiges sundhedsministeren til at fastsætte nærmere regler om  

 tandplejernes virksomhedsområde.
Der vil særligt være tale om at foretage en  

 uddybende præcisering af tandplejernes virksomhedsområde samt fastsætte  

 bestemmelser om afgrænsningen af tandplejernes virksomhedsområde i forhold  

 til tandlægernes virksomhed, herunder en nærmere beskrivelse af de tilfælde,  

 hvor tandplejeren skal henvise patienten til behandling hos en tandlæge.
Udøvelse af tandplejervirksomhed indebærer i dag anvendelse af og adgang  

 til visse receptpligtige lægemidler, bl.a. fluorpræparater.
I stk. 4 gives  

 hjemmel til, at Sundhedsstyrelsen fastsætter nærmere regler om en begrænset  

 ordinationsret til tandplejere.
Til § 8 Som nævnt ovenfor udgør tandplejernes virksomhed en afgrænset del af det  

 traditionelle virksomhedsområde for tandlæger.
Bestemmelsen i stk. 1  

 fastslår, at tandlæger fortsat som hidtil og på lige fod med tandplejere kan  

 foretage tandplejervirksomhed.
Efter stk. 2 kan sundhedsministeren fastsætte nærmere regler om  

 tandplejeres adgang til at anvende medhjælpere ved instrumentel behandling af  

 patienter.
Regeringen finder det hensigtsmæssigt, at tandplejere, der har  

 adgang til at udøve selvstændig virksomhed, får adgang til på linie med  

 tandlæger at anvende medhjælpere ved instrumentel behandling af patienter.
Bestemmelsen i stk. 3 fastslår, at klinikassistenters virksomhed ikke er  

 begrænset af tandplejernes adgang til med eneret at fjerne bløde  

 tandbelægninger samt afpudse tænderne og indsætte og aftage  

 tandreguleringsapparatur.
I modsætning til hvad der gælder i dag, vil disse  

 arbejdsopgaver ikke efter forslaget være forbeholdt tandplejere, men kan  

 tillige udføres af klinikassistenter.
 Efter det gældende regelsæt på området, dvs. tandlægelovens § 11, stk. 2,  

 og bekendtgørelse nr. 230 af 29. april 1974 om tandplejere, kan tandlæger  

 anvende tandplejere ved instrumentel behandling i forbindelse med  

 patientundersøgelser, fjernelse af hårde/bløde tandbelægninger samt  

 afpudsning af tænderne, pudsning og polering af tandrestaureringer, herunder  

 fjernelse af fyldningsoverskud samt indsætning og aftagning af  

 tandreguleringsapparatur.
 Tandlæger har ikke i dag adgang til at anvende medhjælp til instrumentel  

 behandling udover, hvad der er fastsat i bekendtgørelsen, og tandlæger kan  

 derfor ikke i dag anvende klinikassistenter til dette arbejde.
Kommunerne har tidligere i mange år uddannet og anvendt klinikassistenter  

 til tandregulering (ortodonti), hvor de har udført afpudsning af tandkronerne  

 forud for indsætning af tandreguleringsapparatur, samt udført selve  

 indsætningen og aftagningen af apparaturet.
Med ovennævnte bekendtgørelse om  

 tandplejere blev dette arbejde forbeholdt tandplejere.
Sundhedsstyrelsen har imidlertid i den seneste tid fået indikationer på,  

 at nogle kommuner er fortsat med at bruge klinikassistenter til dette  

 arbejde.
Klinikcheferne i disse kommuner har over for Sundhedsstyrelsen  

 mundtligt givet udtryk for, at klinikassistenter efter passende træning kan  

 udføre disse arbejdsopgaver fuldt tilfredsstillende.
Samtidig har enkelte  

 klinikchefer over for Sundhedsstyrelsen tilkendegivet, at det på trods af  

 tandplejernes store arbejdsløshed ikke har været muligt at få  

 tandplejeransøgere til disse stillinger.
 Arbejdsgruppen om tandplejer- og klinikassistentuddannelserne har vurderet  

 dette forhold og har anbefalet, at de gældende regler på området ændres,  

 således at afpudsning af tænderne samt indsætning og aftagning af  

 tandreguleringsapparatur fremover også vil kunne udføres af  

 klinikassistenter.
 Regeringen er enig med arbejdsgruppen i, at det synes hensigtsmæssigt, at  

 klinikassistenterne fremover får adgang til at udføre disse arbejdsopgaver,  

 således at tandlæger i den kommunale tandpleje og i privat tandlægepraksis må  

 anvende klinikasistenter ved disse former for instrumentel behandling.  

 Bekendtgørelse nr. 230 af 29. april 1974 om tandplejere vil blive ophævet og  

 erstattet med en ny bekendtgørelse om tandlægers og tandplejeres adgang til  

 at anvende medhjælp ved instrumentel behandling.
Til § 9 Kravet om journalføring, der svarer til, hvad der gælder på andre  

 autorisationsområder indenfor sundhedsvæsenet, sigter på større  

 overskuelighed og sikkerhed omkring relevante oplysninger vedrørende den  

 enkelte patient.
Til § 10 Bestemmelsen svarer principielt til, hvad der gælder for andet autoriseret  

 sundhedspersonale.
Grovere eller gentagne overtrædelser af bestemmelsen er  

 sanktioneret i § 15.
Til § 11 Bestemmelserne svarer til, hvad der gælder for tandlæger og kliniske  

 tandteknikere i medfør af deres respektive autorisationslove.
Til § 12 Bestemmelsen svarer til, hvad der i dag gælder for tandlæger og kliniske  

 tandteknikere.
Bestemmelsen er således begrundet i, at reklameadgangen for  

 tandplejere må svare til, hvad der i dag gælder for tandlæger, da tandlæger  

 og tandplejere på nogle virksomhedsområder kan tilbyde befolkningen samme  

 ydelser.
Regeringen skal bemærke, at der i øjeblikket er nedsat et udvalg, der skal  

 beskrive og vurdere reklamereglerne for de forskellige autoriserede  

 personalegrupper på sundhedsområdet samt komme med forslag til eventuelle  

 ændringer i reglerne.
Såfremt udvalgsarbejdet giver anledning til  

 fremsættelse af forslag til lovændringer af de gældende reklameregler for  

 tandlæger, vil regeringen også foreslå reklamereglerne for tandplejere ændret  

 på tilsvarende måde.
Til § 13 Bestemmelsen svarer til, hvad der gælder på andre autorisationsområder  

 inden for sundhedsvæsenet.
Tandplejere er omfattet af Sundhedsvæsenets  

 Patientklagenævns virksomhedsområde.
Til § 14-16 Strafniveauet i bestemmelserne svarer til, hvad der gælder på andre  

 autorisationsområder inden for sundhedsvæsenet.
Efter § 14 straffes den, der  

 uden at have autorisation som tandplejer betegner sig som tandplejer eller på  

 anden måde bidrager til forhold, der er egnede til at vække forestilling om,  

 at den pågældende har en sådan autorisation, med bøde.
En tandplejer, der gør  

 sig skyldig i grovere eller gentagen forsømmelse eller skødesløshed under  

 udøvelsen af sin virksomhed, straffes efter § 15 med bøde eller hæfte.  

 Uberettiget virksomhed som tandplejer straffes efter § 16, stk. 1, med bøde  

 eller hæfte, mens overtrædelse af de i § 16, stk. 2, nævnte bestemmelser  

 straffes med bøde.
Til § 17 I stk. 2 er foreslået, at personer, der ved lovens ikrafttræden udøver  

 virksomhed som tandplejere kan fortsætte deres virksomhed i indtil 21/2 år  

 efter lovens ikrafttræden.
Bestemmelsen indebærer, at personer, der i dag  

 udøver virksomhed som tandplejer, jf. bekendtgørelse af 29. april 1974 om  

 tandplejere, kan fortsætte hermed, mens de gennemfører eventuel supplerende  

 uddannelse samt afventer Sundhedsstyrelsens behandling af ansøgninger om  

 autorisation efter overgangsbestemmelserne.
Tidsfristen vil også være  

 tilstrækkelig til, at personer, der er optaget på den 2-årige  

 tandplejeruddannelse i sommeren 1995, kan gennemføre uddannelsen og derefter  

 indsende ansøgning om autorisation, eventuelt efter gennemførelse af det  

 supplerende kursus.
Der henvises i øvrigt til bemærkningerne til § 19  

 vedrørende spørgsmålet om tidsfrist for indsendelse af ansøgning til  

 Sundhedsstyrelsen om autorisation.
 Personer, der ikke 21/2 år efter lovens ikrafttræden har opnået  

 autorisation som tandplejer, kan efter bestemmelsen ikke længere udøve  

 virksomhed som tandplejer.
Til § 18 Bestemmelsen i stk. 1 indebærer, at personer, der ved lovens ikrafttræden  

 har gennemgået den nuværende 2-årige tandplejeruddannelse samt har arbejdet  

 som tandplejer svarende til fuldtidsbeskæftigelse i mindst 3 år i løbet af de  

 forudgående 5 år, har ret til autorisation som tandplejer.
Bestemmelsen  

 indebærer, at en lang række af de tandplejere, der i dag er i erhverv, vil  

 kunne autoriseres uden supplerende uddannelse - bortset fra et kursus i  

 infiltrationsanalgesi, jf. nedenfor.
Tandplejere, der opfylder betingelserne for autorisation efter stk. 1, men  

 som ikke har bestået et af Sundhedsstyrelsen godkendt kursus i  

 infiltrationsanalgesi, autoriseres i henhold til bestemmelsen i stk. 2 med  

 den begrænsning, at den pågældende ikke har ret til at anlægge  

 infiltrationsanalgesi.
Personer, der har bestået kurset og samtidig opfylder  

 betingelserne for autorisation efter stk. 1, autoriseres i overensstemmelse  

 med autorisation givet efter lovens § 2.
Kursus i infiltrationsanalgesi etableres ved Skolerne for  

 Klinikassistenter og Tandplejere i Århus og Købehavn med et pensum svarende  

 til det, de tandlægestuderende gennemgår.
Kurset afsluttes med en  

 obligatorisk prøve, der skal bestås, før tilladelse til infiltrationsanalgesi  

 gives.
Bestemmelsen i stk. 3 indebærer, at personer, der har bestået den 2-årige  

 tandplejeruddannelse, men ikke opfylder betingelserne for autorisation efter  

 stk. 1, må gennemgå et supplerende kursus i teoretisk og klinisk odontologi  

 for at opnå autorisation med adgang til udøvelse af selvstændig virksomhed  

 som tandplejer.
Et sådant supplerende kursus etableres ved Skolerne for  

 Klinikassistenter og Tandplejere.
Med udgangspunkt i det forslag til en styrkelse af tandplejeruddannelsen,  

 som skolerne har fremsat, fastsætter skolerne i fællesskab det nærmere  

 indhold i et sådant kursus.
Kurset vil indeholde den fornødne undervisning og  

 prøve i infiltrationsanalgesi.
Nyligt uddannede tandplejere samt andre uden  

 tilstrækkelig erhvervserfaring vil ved at gennemgå og bestå et sådant  

 supplerende kursus opnå ret til autorisation i overensstemmelse med  

 autorisation givet efter lovens § 2.
 Personer, der alene har bestået den 2-årige tandplejeruddannelse, og som  

 derfor ikke opfylder betingelserne for autorisation efter stk. 1 eller 3 har  

 efter stk. 4 ret til autorisation som tandplejer med de begrænsninger, at den  

 pågældende ikke har adgang til at udøve selvstændig virksomhed som tandplejer  

 eller til at foretage infiltrationsanalgesi.
Personer, der i dag er ansat i den kommunale tandpleje eller i privat  

 tandlægepraksis, og som derfor arbejder under tilsyn af og efter instruktion  

 fra en tandlæge, kan uden supplerende uddannelse opnå ret til autorisation  

 som tandplejer blot uden adgang til at udøve selvstændig virksomhed som  

 tandplejer eller til at foretage infiltrationsanalgesi.
Med en autorisation  

 efter stk. 4 vil disse personer således fremover kunne fortsætte med at  

 arbejde som tandplejere under tilsyn af og efter instruktion fra en tandlæge  

 eller en tandplejer med ret til at udøve selvstændig tandplejervirksomhed.
Til § 19 Efter stk. 1 skal ansøgning om autorisation efter § 18 indsendes til  

 Sundhedsstyrelsen inden 2 år efter lovens ikrafttræden.
Det er  

 Sundhedsstyrelsens vurdering, at en tidsfrist på 2 år efter lovens  

 ikrafttræden vil være tilstrækkelig til, at alle personer - herunder også  

 personer, der er optaget på den 2-årige tandplejeruddannelse i sommeren 1995  

 -, forud for indsendelse af ansøgning om autorisation har haft mulighed for  

 at gennemføre det supplerende kursus.
Den tidsmæssige begrænsning i adgangen til at indsende ansøgninger om  

 autorisation til Sundhedsstyrelsen er begrundet i, at det ikke er  

 hensigtsmæssigt, at skolerne i lang tid fremover skal udbyde supplerende  

 kurser med henblik på opnåelse af autorisation med ret til udøvelse af  

 selvstændig virksomhed.
Tidsfristen er samtidig begrundet i hensynet til  

 Sundhedsstyrelsens behandling af autorisationsansøgninger efter  

 overgangsbestemmelserne.
 Sundhedsministeren kan efter bestemmelsen i stk. 2 dispensere for  

 tidsfristen, såfremt det findes begrundet i usædvanlige forhold, at ansøgning  

 ikke er indsendt i overensstemmelse med stk. 1. Der kan f.eks. være tale om  

 barsel eller længerevarende sygdom under eller efter uddannelsen, som kan  

 begrunde en dispensation efter stk. 2.
Til § 20 I bestemmelsen er det fastsat, at loven ikke gælder for Færøerne og  

 Grønland, men at loven ved kongelig anordning kan sættes i kraft for Færøerne  

 med de afvigelser, som de særlige færøske forhold tilsiger.
Ændringsforslag Af Jørn Jespersen (SF):
 Til § 1 1) Efter stk. 1 indsættes som nyt stykke:
»Stk. 2. Tandplejerne må kun modtage patienter efter  

 henvisning fra en tandlæge.« Bemærkninger Til nr. 1 En af Sundhedsstyrelsen nedsat arbejdsgruppe afgav i 1993 en  

 rapport om tandplejernes funktionsområde og beskæftigelsessituation benævnt  

 Tandplejerapporten.
Arbejdsgruppen diskuterede også spørgsmålet om  

 autorisation af tandplejerne.
I rapporten var der opstillet 4 modeller  

 herfor:
 I: Lovgrundlaget for tandplejernes virke fortsætter uændret (ingen  

 autorisation).
 II: Tandplejerne autoriseres, men der kræves fortsat ansættelse hos en  

 tandlæge, for at tandplejerne kan arbejde klinisk.
 III: Tandplejerne autoriseres med ret til at oprette selvstændige  

 tandplejerklinikker, men patienter må kun modtages efter henvisning fra en  

 tandlæge.
 IV: Tandplejerne autoriseres med ret til at oprette selvstændige  

 tandplejerklinikker, hvor der kan behandles patienter både med og uden  

 henvisning fra tandlæge.
 I rapporten anbefaler Sundhedsstyrelsen og Skolerne for Klinikassistenter  

 og tandplejere, at tandplejere autoriseres efter model III, jf.  

 bemærkningerne til lovforslaget s. 5.
 Da der ikke under behandlingen af lovforslaget ses at være fremkommet  

 sundhedsfaglige begrundelser for at vælge model IV frem for model III finder  

 forslagsstilleren det naturligt at følge Sundhedsstyrelsens anbefalinger.
