Nr LSF 343 Forslag til Lov om støtte til voksenuddannelse Fremsat af undervisningsministeren (Ole Vig Jensen) den 15. juni 1993 Vedtaget ved tredjebehandling den 25. juni 1993 Lov nr. 514 af 30/06/1993 Kapitel 1 Formål og almindelige betingelser for voksenuddannelsesstøtte § 1 . Loven har til formål at skabe økonomisk grundlag for, at  

 voksne med kortvarig uddannelse kan deltage i almendannende og erhvervsrettet  

 uddannelse i arbejdstiden.
§ 2 . Uddannelsessøgende har ret til voksenuddannelsesstøtte, når  

 de 1) er i alderen 25-60 år, 2) er kortuddannede, jf. stk. 2, 3) har haft mindst 1/2 års beskæftigelse hos nuværende arbejdsgiver, 4) er optaget eller har opnået tilsagn om optagelse på en uddannelse eller  

 et uddannelsesforløb efter § 4 og 5) er danske statsborgere eller i henhold til international overenskomst  

 har ret til uddannelsesstøtte på lige fod med danske statsborgere.
Stk. 2 . Kortuddannede ifølge stk. 1, nr. 2, er  

 uddannelsessøgende, der har indtil 1) 7-8 års skolegang suppleret med en erhvervsrettet uddannelse eller  

 uddannelse svarende hertil, 2) 9 års skolegang suppleret med 2 års erhvervsrettet uddannelse eller en  

 forældet erhvervsrettet uddannelse, 3) 10 års skolegang uden erhvervsrettet uddannelse.
Stk. 3 . For uddannelsessøgende, der er i beskæftigelse som  

 lønmodtagere, jf. stk. 1, nr. 3, er det yderligere en betingelse, at  

 lønmodtageren træffer aftale med sin nuværende arbejdsgiver om orlov til  

 deltagelse i uddannelse.
Aftalen skal indeholde nærmere vilkår, der sikrer  

 den uddannelsessøgendes tilbagevenden til arbejdspladsen efter  

 orlovsperiodens udløb eller afbrydelse.
 Stk. 4 . Undervisningsministeren kan fastsætte nærmere regler om  

 betingelserne i stk. 1, nr. 1-5, og kan herunder i støttemæssig henseende  

 ligestille personer med fremmed statsborgerskab med danske statsborgere.
 § 3 . Uddannelsessøgende kan ikke få tildelt  

 voksenuddannelsesstøtte, hvis de i uddannelsesperioden modtager statens  

 uddannelsesstøtte, orlovsydelse eller anden lignende offentlig ydelse, der  

 tilsigter at dække leveomkostninger, løn under sygdom eller barsel, ydelse  

 efter lov om dagpenge ved sygdom eller fødsel eller ydelser, der skal dække  

 udgifter til aflønning af medhjælp i kursusperioden.
 Stk. 2 . Uddannelsessøgende kan ikke få tildelt  

 voksenuddannelsesstøtte, hvis de har ret til at modtage  

 arbejdsmarkedsuddannelsernes uddannelsesgodtgørelse.
 Stk. 3 . Uddannelsessøgende, der deltager i kurser på  

 folkehøjskoler, husholdningsskoler og håndarbejdsskoler, kan modtage  

 elevstøtte i henhold til bestemmelserne i lov om folkehøjskoler, efterskoler,  

 husholdningsskoler og håndarbejdsskoler samtidig med voksenuddannelsesstøtte.
 § 4 . De uddannelsessøgende tilrettelægger selv deres  

 uddannelsesforløb og kan frit vælge blandt følgende almene og erhvervsrettede  

 uddannelser og uddannelsesforløb tilrettelagt for voksne bortset fra  

 videregående uddannelser:
1) Uddannelser, som er oprettet ved eller i henhold til lov, 2) generelt kvalificerende uddannelsesforløb, der ikke er omfattet af nr.  

 1, 3) særligt tilrettelagte uddannelsesforløb, der kombinerer  

 uddannelseselementer fra nr. 1 og nr. 2.
 Stk. 2 . Af den samlede uddannelsestid på 40 uger, jf. § 5, stk.  

 2, kan højst 16 ugers uddannelse omregnet til heltid anvendes på generelt  

 kvalificerende uddannelsesforløb efter stk. 1, nr. 2, eller på generelt  

 kvalificerende uddannelseselementer i særligt tilrettelagte uddannelsesforløb  

 efter stk. 1, nr. 3.
 Stk. 3 . Undervisningsministeren kan fastsætte regler om  

 godkendelse af uddannelsesforløb efter stk. 1, nr. 2 og 3, og om  

 uddannelsestiden.
Kapitel 2 Voksenuddannelsesstøttens omfang, beregning, tildeling og bortfald § 5 . Voksenuddannelsesstøtten gives som tilskud til dækning af  

 den uddannelsessøgendes leveomkostninger for en periode, der svarer til den  

 normerede uddannelsestid, dog højst svarende til den nedsatte arbejdstid.
Stk. 2 . Voksenuddannelsesstøtten kan gives til uddannelse i  

 sammenlagt mindst 1 uge og højst 40 uger på heltid eller tilsvarende længere  

 på deltid.
Den ugentlige uddannelsestid og nedsættelsen af arbejdstiden skal  

 være på mindst 6 timer.
§ 6 . Voksenuddannelsesstøtten til heltidsuddannelse udgør 2.634  

 kr. pr. uge (1. januar 1994) og reguleres svarende til  

 arbejdsløshedsdagpengenes højeste beløb i henhold til § 47 i lov om  

 arbejdsløshedsforsikring m.v.
Ved deltidsuddannelse nedsættes  

 voksenuddannelsesstøtten forholdsmæssigt.
 Stk. 2 . Voksenuddannelsesstøtte gives på baggrund af en beregnet  

 ugentlig uddannelsestid, jf. § 4, stk. 3. Der kan dog ikke gives  

 voksenuddannelsesstøtte for uddannelsestid, der overstiger den ugentlige  

 nedsættelse af arbejdstiden.
 Stk. 3 . Nedsættelsen af arbejdstiden kan ikke overstige den  

 uddannelsessøgendes gennemsnitlige arbejdstid de seneste 2 måneder forud for  

 ansøgningen om voksenuddannelsesstøtte.
 Stk. 4 . Undervisningsministeren kan fastsætte nærmere regler om  

 voksenuddannelsesstøttens beregning og om tildeling af  

 voksenuddannelsesstøtte under kortere afbrydelser af undervisningen, der  

 skyldes uddannelsesstedets forhold.
 Stk. 5. Undervisningsministeren kan fastsætte regler om udbetaling  

 af voksenuddannelsesstøtte til arbejdsgivere, der yder løn til en medarbejder  

 under uddannelse.
 § 7 . Voksenuddannelsesstøtte gives efter et begrænset  

 støttesystem (klippekort til voksenuddannelse) for den maksimale periode  

 efter § 5, stk. 2.
 Stk. 2 . Perioder med voksenuddannelsesstøtte, der er modtaget for  

 deltagelse i uddannelse efter de regler, der var gældende indtil 1. januar  

 1994, medregnes i den samlede ydelsesperiode.
 Stk. 3 . Undervisningsministeren kan fastsætte regler om  

 støttesystemet (klippekortet), herunder regler om beregningen efter stk. 2.
 § 8 . Til uddannelsessøgende, der modtager  

 voksenuddannelsesstøtte, yder staten tilskud til deltagerbetaling ved åben  

 uddannelse med højst 25 pct. af statstilskuddet til den pågældende  

 uddannelse.
Stk. 2 . Undervisningsministeren kan bestemme, at staten yder  

 tilskud til hel eller delvis dækning af deltagerbetaling ved anden uddannelse  

 end åben uddannelse for uddannelsessøgende, der modtager  

 voksenuddannelsesstøtte.
Undervisningsministeren kan fastsætte nærmere regler  

 herom.
§ 9 . Det er en forudsætning for voksenuddannelsesstøtten, at den  

 uddannelsessøgende har deltaget i uddannelsen og de dertil knyttede  

 aktiviteter.
Ophører den uddannelsessøgende med at deltage i et planlagt  

 uddannelsesforløb, bortfalder støtten for den resterende del af  

 uddannelsesforløbet med udgangen af den uge, hvori den uddannelsessøgende  

 holdt op.
 Stk. 2 . Undervisningsministeren fastsætter regler om ophør og om  

 fravær fra uddannelsen på grund af sygdom og lignende og om dispensation fra  

 den maksimale støtteperiode som følge heraf.
 § 10 . Den modtagne voksenuddannelsesstøtte skal tilbagebetales,  

 hvis betingelserne for støtte ikke er opfyldt og den uddannelsessøgende  

 vidste eller burde vide dette ved udbetalingen.
Kapitel 3 Øvrige bestemmelser § 11 . Undervisningsministeren nedsætter et voksenuddannelsesråd  

 med deltagelse af de berørte organisationer og myndigheder, der skal rådgive  

 ministeren i spørgsmål af betydning for lovens gennemførelse, herunder udtale  

 sig om regler for uddannelser og uddannelsesforløb, der er støtteberettigende  

 efter § 4, stk. 1, nr. 2 og 3, og § 8, stk. 2.
Stk. 2 . Formanden og medlemmerne beskikkes af  

 undervisningsministeren for en periode af 3 år.
Undervisningsministeriet yder  

 rådet sekretariatsbetjening.
 § 12 . Undervisningsministeren fastsætter regler om lovens  

 administration, herunder om ansøgning, tildeling, udbetaling og  

 tilbagebetaling af voksenuddannelsesstøtten.
 Stk. 2. Undervisningsministeren kan fastsætte regler om  

 midlertidig afbrydelse af tildeling af voksenuddannelsesstøtte til nye  

 ansøgere, hvis ansøgningsmængden overstiger de bevillingsmæssige rammer for  

 voksenuddannelsesstøtte.
Stk. 3. Undervisningsministeren kan bestemme, at  

 voksenuddannelsesstøtten administreres af Styrelsen for Statens  

 Uddannelsesstøtte under Undervisningsministeriet, samt at de enkelte  

 uddannelsesinstitutioner skal bistå Styrelsen for Statens Uddannelsesstøtte i  

 forbindelse med støttens tildeling.
I så fald kan afgørelser, der træffes af  

 styrelsen, ikke indbringes for undervisningsministeren, jf. § 13.
 Stk. 4. Undervisningsministeren kan fastsætte regler om  

 dokumentation for nedsat arbejdstid og for deltagelse i undervisningen og om,  

 at ansøgere og arbejdsgivere skal give oplysninger, herunder personnumre, der  

 er nødvendige for tildeling af voksenuddannelsesstøtten.
Stk. 5. Undervisningsministeren kan hos skattemyndighederne og  

 andre offentlige myndigheder indhente oplysninger om den uddannelsessøgende,  

 der er nødvendige for tildeling af voksenuddannelsesstøtte.  

 Undervisningsministeren kan fastsætte regler om adgangen til at indhente  

 oplysningerne og kan herunder fastsætte, hvilke oplysninger der skal gives i  

 elektronisk form.
Undervisningsministeren kan bestemme, at oplysningerne kan  

 indhentes af Styrelsen for Statens Uddannelsesstøtte.
§ 13 . Afgørelser truffet af Styrelsen for Statens  

 Uddannelsesstøtte om beregning, tildeling, udbetaling og tilbagebetaling af  

 voksenuddannelsesstøtte kan inden 4 uger efter meddelelsen af afgørelsen  

 indbringes for Ankenævnet for Uddannelsesstøtten af den, som afgørelsen  

 vedrører.
Ankenævnet træffer den endelige administrative afgørelse.
 Stk. 2 . Ankenævnet for Uddannelsesstøtten kan indtil 6 måneder  

 efter meddelelsen af afgørelsen se bort fra overskridelse af fristen, når  

 overskridelsen af særlige grunde er undskyldelig.
Kapitel 4 Ikrafttræden m.v.
 § 14 . Loven træder i kraft den 1. januar 1994.
 Stk. 2 . Lov nr. 336 af 24. maj 1989 om voksenuddannelsesstøtte  

 ophæves samtidig.
 Stk. 3 . De hidtil gældende regler finder fortsat anvendelse på  

 voksenuddannelsesstøtte, der er tildelt før 1. januar 1994.
 Stk. 4 . Voksenuddannelsesrådet, der er nedsat i henhold til lov  

 om voksenuddannelsesstøtte, fortsætter sin funktionsperiode indtil 31.  

 december 1995.
 Stk. 5 . Regler, der er fastsat med hjemmel i den lov, der er  

 nævnt i stk. 2, forbliver i kraft, indtil de ophæves eller afløses af regler  

 fastsat efter denne lov.
 § 15 . Loven gælder ikke for Færøerne og Grønland.
Oprindeligt fremsat forslag Kap. 1.
Formål og almindelige betingelser for voksenuddannelsesstøtte § 1 . Loven har til formål at skabe økonomisk grundlag for, at  

 voksne med kortvarig uddannelse kan deltage i almendannende og erhvervsrettet  

 uddannelse i arbejdstiden.
§ 2 . Uddannelsessøgende har ret til voksenuddannelsesstøtte når  

 de 1) er i alderen 25 - 60 år, 2) er kortuddannede, jf. stk. 2, 3) har haft mindst 1/2 års beskæftigelse hos nuværende arbejdsgiver, 4) er optaget eller har opnået tilsagn om optagelse på en uddannelse eller  

 et uddannelsesforløb efter § 4, og 5) er danske statsborgere eller i henhold til international overenskomst  

 har ret til uddannelsesstøtte på lige fod med danske statsborgere.
Stk. 2 . Kortuddannede ifølge § 2 stk. 1, nr. 2, er  

 uddannelsessøgende, der har indtil 1) 7 - 8 års skolegang suppleret med en erhvervsrettet uddannelse eller  

 uddannelse svarende hertil, 2) 9 års skolegang suppleret med 2 års erhvervsrettet uddannelse, eller en  

 forældet erhvervsrettet uddannelse, 3) 10 års skolegang uden erhvervsrettet uddannelse.
Stk. 3 . For uddannelsessøgende, der er i beskæftigelse som  

 lønmodtagere, jf. stk. 1, nr. 3, er det yderligere en betingelse, at  

 lønmodtageren træffer aftale med sin nuværende arbejdsgiver om orlov til  

 deltagelse i uddannelse.
Aftalen skal indeholde nærmere vilkår, der sikrer  

 den uddannelsessøgendes tilbagevenden til arbejdspladsen efter  

 orlovsperiodens udløb eller afbrydelse.
 Stk. 4 . Undervisningsministeren kan fastsætte nærmere regler om  

 betingelserne i stk. 1, nr. 1 - 5, og kan herunder i støttemæssig henseende  

 ligestille personer med fremmed statsborgerskab med danske statsborgere.
 § 3 . Uddannelsessøgende kan ikke få tildelt  

 voksenuddannelsesstøtte, hvis de i uddannelsesperioden modtager statens  

 uddannelsesstøtte, orlovsydelse eller anden lignende offentlig ydelse, der  

 tilsigter at dække leveomkostninger, løn under sygdom eller barsel, ydelse  

 efter lov om dagpenge ved sygdom eller fødsel eller ydelser, der skal dække  

 udgifter til aflønning af medhjælp i kursusperioden.
 Stk. 2 . Uddannelsessøgende kan ikke få tildelt  

 voksenuddannelsesstøtte, hvis de har ret til at modtage  

 arbejdsmarkedsuddannelsernes uddannelsesgodtgørelse.
 Stk. 3 . Uddannelsessøgende, der deltager i kurser på  

 folkehøjskoler, husholdningsskoler og håndarbejdsskoler, kan modtage  

 elevstøtte i henhold til bestemmelserne i lov om folkehøjskoler m.v. samtidig  

 med voksenuddannelsesstøtte.
 § 4 . De uddannelsessøgende tilrettelægger selv deres  

 uddannelsesforløb og kan frit vælge blandt følgende almene og erhvervsrettede  

 uddannelser og uddannelsesforløb tilrettelagt for voksne, bortset fra  

 videregående uddannelser:
1) uddannelser som er oprettet ved eller i henhold til lov, 2) generelt kvalificerende uddannelsesforløb, der ikke er omfattet af nr.  

 1, 3) særligt tilrettelagte uddannelsesforløb, der kombinerer  

 uddannelseselementer fra nr. 1 og nr. 2.
 Stk. 2 . Af den samlede uddannelsestid på 40 uger, jf. § 5, stk.  

 2, kan højst 16 ugers uddannelse omregnet til heltid anvendes på generelt  

 kvalificerende uddannelsesforløb efter stk. 1, nr. 2, eller på generelt  

 kvalificerende uddannelseselementer i særligt tilrettelagte uddannelsesforløb  

 efter stk. 1, nr. 3.
 Stk. 3 . Undervisningsministeren kan fastsætte regler om  

 godkendelse af uddannelsesforløb efter stk. 1, nr. 2 og 3, og om  

 uddannelsestiden.
 Kap. 2.
Voksenuddannelsesstøttens omfang, beregning, tildeling og bortfald § 5 . Voksenuddannelsesstøtten gives som tilskud til dækning af  

 den uddannelsessøgendes leveomkostninger for en periode, der svarer til den  

 normerede uddannelsestid, dog højst svarende til den nedsatte arbejdstid.
Stk. 2 . Voksenuddannelsesstøtten kan gives til uddannelse i  

 sammenlagt mindst 1 uge og højst 40 uger på heltid eller tilsvarende længere  

 på deltid.
Den ugentlige uddannelsestid og nedsættelsen af arbejdstiden skal  

 være på mindst 6 timer.
§ 6 . Voksenuddannelsesstøtten til heltidsuddannelse udgør 2.634  

 kr. pr. uge (1. januar 1994) og reguleres svarende til  

 arbejdsløshedsdagpengenes højeste beløb i henhold til § 47 i lov om  

 arbejdsformidling og arbejdsløshedsforsikring.
Ved deltidsuddannelse  

 nedsættes voksenuddannelsesstøtten forholdsmæssigt.
 Stk. 2 . Voksenuddannelsesstøtte gives på baggrund af en beregnet  

 ugentlig uddannelsestid, jf. § 4, stk. 3. Der kan dog ikke gives  

 voksenuddannelsesstøtte for uddannelsestid, der overstiger den ugentlige  

 nedsættelse af arbejdstiden.
 Stk. 3 . Nedsættelsen af arbejdstiden kan ikke overstige den  

 uddannelsessøgendes gennemsnitlige arbejdstid de seneste 2 måneder forud for  

 ansøgningen om voksenuddannelsesstøtte.
 Stk. 4 . Undervisningsministeren kan fastsætte nærmere regler om  

 voksenuddannelsesstøttens beregning og om tildeling af  

 voksenuddannelsesstøtte under kortere afbrydelser af undervisningen, der  

 skyldes uddannelsesstedets forhold.
 Stk. 5. Undervisningsministeren kan fastsætte regler om udbetaling  

 af voksenuddannelsesstøtte til arbejdsgivere, der yder løn til en medarbejder  

 under uddannelse.
 § 7 . Voksenuddannelsesstøtte gives efter et begrænset  

 støttesystem (klippekort til voksenuddannelse) for den maksimale periode  

 efter § 5, stk. 2.
 Stk. 2 . Perioder med voksenuddannelsesstøtte, der er modtaget for  

 deltagelse i uddannelse efter de regler, der var gældende indtil 1. januar  

 1994, medregnes i den samlede ydelsesperiode.
 Stk. 3 . Undervisningsministeren kan fastsætte regler om  

 støttesystemet (klippekortet), herunder regler om beregningen efter stk. 2.
 § 8 . Til uddannelsessøgende, der modtager  

 voksenuddannelsesstøtte, yder staten tilskud til deltagerbetaling ved åben  

 uddannelse med højst 25% af statstilskuddet til den pågældende uddannelse.
Stk. 2 . Undervisningsministeren kan bestemme, at staten yder  

 tilskud til hel eller delvis dækning af deltagerbetaling ved anden uddannelse  

 end åben uddannelse, for uddannelsessøgende der modtager  

 voksenuddannelsesstøtte.
Undervisningsministeren kan fastsætte nærmere regler  

 herom.
§ 9 . Det er en forudsætning for voksenuddannelsesstøtten, at den  

 uddannelsessøgende har deltaget i uddannelsen og de dertil knyttede  

 aktiviteter.
Ophører den uddannelsessøgende i et planlagt uddannelsesforløb,  

 bortfalder støtten for den resterende del af uddannelsesforløbet med udgangen  

 af den uge, hvori den uddannelsessøgende ophørte.
 Stk. 2 . Undervisningsministeren fastsætter regler om ophør og om  

 fravær fra uddannelsen på grund af sygdom og lignende og om dispensation fra  

 den maksimale støtteperiode som følge heraf.
 § 10 . Den modtagne voksenuddannelsesstøtte skal tilbagebetales,  

 hvis betingelserne for støtte ikke er opfyldt, og den uddannelsessøgende  

 vidste eller burde vide dette ved udbetalingen.
 Kap. 3.
Øvrige bestemmelser § 11 . Undervisningsministeren nedsætter et Voksenuddannelsesråd  

 med deltagelse af de berørte organisationer og myndigheder, der skal rådgive  

 ministeren i spørgsmål af betydning for lovens gennemførelse, herunder udtale  

 sig om regler for uddannelser og uddannelsesforløb, der er støtteberettigende  

 efter § 4, stk. 1, nr. 2 og 3, og § 8, stk. 2.
Stk. 2 . Formanden og medlemmerne beskikkes af  

 undervisningsministeren for en periode af 3 år.
Undervisningsministeriet yder  

 rådet sekretariatsbetjening.
 § 12 . Undervisningsministeren fastsætter regler om lovens  

 administration, herunder om ansøgning, tildeling, udbetaling og  

 tilbagebetaling af voksenuddannelsesstøtten.
 Stk. 2. Undervisningsministeren kan fastsætte regler om  

 midlertidig afbrydelse af tildeling af voksenuddannelsesstøtte til nye  

 ansøgere, hvis ansøgningsmændgen overstiger de bevillingsmæssige rammer for  

 voksenuddannelsesstøtte.
Stk. 3. Undervisningsministeren kan bestemme, at  

 voksenuddannelsesstøtten administreres af Styrelsen for Statens  

 Uddannelsesstøtte under Undervisningsministeriet, samt at de enkelte  

 uddannelsesinstitutioner skal bistå Styrelsen for Statens Uddannelsesstøtte i  

 forbindelse med støttens tildeling.
I så fald kan afgørelser, der træffes af  

 styrelsen, ikke indbringes for undervisningsministeren, jf. § 13.
 Stk. 4. Undervisningsministeren kan fastsætte regler om  

 dokumentation for nedsat arbejdstid og for deltagelse i undervisningen, og om  

 at ansøgere og arbejdsgivere skal give oplysninger, herunder personnumre, der  

 er nødvendige for tildeling af voksenuddannelsesstøtten.
Stk. 5. Undervisningsministeren kan hos skattemyndighederne og  

 andre offentlige myndigheder indhente oplysninger om den uddannelsessøgende,  

 der er nødvendige for tildeling af voksenuddannelsesstøtte.  

 Undervisningsministeren kan fastsætte regler om adgangen til at indhente  

 oplysningerne og kan herunder fastsætte, hvilke oplysninger der skal gives i  

 elektronisk form.
Undervisningsministeren kan bestemme, at oplysningerne kan  

 indhentes af Styrelsen for Statens Uddannelsesstøtte.
§ 13 . Afgørelser truffet af Styrelsen for Statens  

 Uddannelsesstøtte om beregning, tildeling, udbetaling og tilbagebetaling af  

 voksenuddannelsesstøtte kan inden 4 uger efter meddelelsen af afgørelsen  

 indbringes for Ankenævnet for Uddannelsesstøtten af den, som afgørelsen  

 vedrører.
Ankenævnet træffer den endelige administrative afgørelse.
 Stk. 2 . Ankenævnet for Uddannelsesstøtten kan indtil 6 måneder  

 efter meddelelsen af afgørelsen se bort fra overskridelse af fristen, når  

 overskridelsen af særlige grunde er undskyldelig.
 Kap. 4.
 Ikrafttræden m.v.
 § 14 . Loven træder i kraft den 1. januar 1994.
 Stk. 2 . Lov nr. 336 af 24. maj 1989 om voksenuddannelsesstøtte  

 ophæves samtidig.
 Stk. 3 . De hidtil gældende regler finder fortsat anvendelse på  

 voksenuddannelsesstøtte, der er tildelt før 1. januar 1994.
 Stk. 4 . Voksenuddannelsesrådet, der er nedsat i henhold til lov  

 om voksenuddannelsesstøtte, fortsætter sin funktionsperiode indtil 31.  

 december 1995.
 Stk. 5 . Regler, der er fastsat med hjemmel i den lov, der er  

 nævnt i stk. 2, forbliver i kraft, indtil de ophæves eller afløses af regler  

 fastsat efter denne lov.
 § 15 . Loven gælder ikke for Færøerne og Grønland.
Bemærkninger til lovforslaget Almindelige bemærkninger Lovforslaget indgår i regeringens samlede indsats for at gennemføre en  

 voksen- og efteruddannelsesreform.
Det er regeringens hensigt, at der gennem  

 nye støtteordninger og orlovsmuligheder til selvvalgt uddannelse skal satses  

 på, at den kortest uddannede del af arbejdsstyrken får mulighed for at  

 supplere deres kundskaber i arbejdstiden.
Der gives mulighed for såvel  

 kortere som længerevarende uddannelsesforløb.
Ifølge regeringsgrundlaget skal der gennemføres en kraftig forøgelse af  

 voksen- og efteruddannelsesindsatsen i de kommende år.
For at opfylde dette  

 mål skal der inden år 2000 oprettes 60.000 ekstra uddannelsespladser, hvoraf  

 10.000 oprettes i 1994.
Det er imidlertid ikke tilstrækkeligt, at der oprettes flere  

 uddannelsespladser.
Det er lige så væsentligt at stimulere efterspørgslen  

 efter uddannelsespladser blandt de grupper i befolkningen, der har det  

 største behov for supplerende uddannelse.
 Lovforslaget søger at tilgodese disse ønsker ved at skabe mere  

 hensigtsmæssige rammer for kortuddannedes muligheder for støtte til  

 deltagelse i selvvalgt uddannelse i arbejdstiden, der kan supplere deres  

 almene og faglige kvalifikationer.
 Lovforslaget lovfæster den praksis, der har udviklet sig omkring  

 VUS-ordningen med hensyn til målgruppe, uddannelsesniveau, støttetid,  

 uddannelsestilbud m.v.
 VUS-loven har i praksis vist sig som et værdifuldt uddannelsespolitisk  

 redskab i bestræbelserne på at opkvalificere gruppen af kortuddannede i  

 beskæftigelse.
 Med VUS-loven er det for første gang lykkedes at få tag i målgruppen af  

 ufaglærte med kortvarig skolegang, der har det største uddannelsesmæssige  

 efterslæb, og derfor det største behov for et kvalifikationsmæssigt løft.
 De pædagogiske erfaringer, der er indhøstet med den hidtidige VUS-ordning,  

 og de uddannelsespolitiske landvindinger, ordningen har bibragt med henblik  

 på de kortest uddannede, vil danne grundlaget for videreudviklingen af VUS.
 Den frivillighed, der kendetegner den gældende ordning, skal videreføres.  

 Det gælder først og fremmest frivilligheden med hensyn til uddannelsesvalg og  

 den aftalebaserede orlov med ret til tilbagevenden.
 VUS er et tilbud til såvel de uddannelsessøgende som til virksomhederne.  

 Det samarbejde, der er en forudsætning for etablering af  

 uddannelsesaftalerne, er medvirkende årsag til ordningens gennemslagskraft og  

 for den tilfredshed med VUS-ordningen, der er så udbredt blandt brugerne - de  

 uddannelsessøgende, arbejdsgiverne og deres organisationer.
 Erfaringerne viser, at det på mange meget forskelligartede arbejdspladser  

 kan lade sig gøre at tale sig til rette om uddannelsesorlov.
Det har ligeledes vist sig at være et vigtigt princip at give den enkelte  

 størst mulig indflydelse på uddannelsesvalget, fordi det er den  

 uddannelsessøgende, der selv er bedst til at formulere sine behov og  

 forudsætninger for fortsat uddannelse.
Erfaringerne fra VUS-ordningen viser,  

 at de uddannelsessøgende klart har levet op til tilliden.
Som et yderligere incitament til understøttelse af de uddannelsessøgendes  

 frie uddannelsesvalg foreslås det, at finansieringen af  

 voksenuddannelsesstøtten knyttes til objektive kriterier, gennemskuelige for  

 den enkelte.
Voksenuddannelsesstøtten bliver således en ret for den  

 uddannelsessøgende, inden for rammer afstukket i loven, i lighed med  

 ydelserne i henhold til lovforslaget om orlov.
 Ideen om at satse på de brede almene og folkeoplysende elementer i  

 undervisningen har ligeledes vist sin styrke og berettigelse.
 Lovforslaget viderefører således på en lang række væsentlige punkter de  

 gældende principper og regler fra den eksisterende VUS-ordning for  

 kortuddannede, herunder støttesatsen svarende til arbejdsløshedsdagpengenes  

 højeste beløb.
 Med lovforslaget ønsker regeringen herudover en omlægning af  

 støtteperioden fra 16 uger til 40 uger med fortsat mulighed for fleksibel  

 tilrettelæggelse som heltids- eller deltidsundervisning.
Forslaget om omlægningen af støtteperioden betyder imidlertid ikke, at den  

 reelle uddannelsestid udvides, idet den nuværende 16 ugers støtteperiode kan  

 gentages i princippet ubegrænset hvert andet år.
I modsætning hertil skal de  

 40 ugers støtteperiode ikke kunne gentages.
Omlægningen af støtteperioden skal forbedre mulighederne for at gennemføre  

 samlede længerevarende forløb af kompetencegivende erhvervsrettede og almene  

 uddannelser.
Forslaget må i denne forbindelse ses i sammenhæng med  

 ændringsforslaget til det fremsatte forslag om åben uddannelse. Ændringen gør  

 det muligt at udbyde enkeltfag og kombinationer af enkeltfag, eventuelt med  

 korte kurser i almen voksenuddannelse og anden undervisning på heltid i  

 særligt tilrettelagte forløb af op til 40 ugers varighed.
Ligeledes vil  

 eksisterende deltidsuddannelser kunne udbydes på heltid inden for 40 uger.
 Herved tilgodeses et behov for at kunne deltage i først og fremmest  

 længerevarende uddannelsesforløb, sammensat af almene og erhvervsrettede  

 elementer, der giver anerkendt studie- og/eller erhvervskompetence.
 Regeringen lægger ligeledes vægt på, at voksenuddannelsesstøtten (VUS)  

 tildeles efter objektive kriterier inden for en ramme, der fastsættes på de  

 årlige finanslove.
 Hvis ansøgningsmængden mod forventning skulle overstige denne ramme,  

 standser undervisningsministeren midlertidigt tildeling af VUS til nye  

 ansøgere.
Lovforslaget forudsætter imidlertid, at der over tid er balance mellem  

 efterspørgslen efter og bevillingen til VUS.
Undervisningsministeren vil  

 tilstræbe, at de kortuddannedes efterspørgsel efter VUS kan sikres  

 imødekommet på de årlige finanslove eller, om nødvendigt, ved stramning af  

 VUS-lovens tildelingskriterier.
 Endelig åbnes der mulighed for at finansiere VUS-kursisternes  

 deltagerbetaling ved deltagelse i åben uddannelse og visse andre former for  

 uddannelse.
 Uddannelse og jobrotation.
 Lovforslaget viderefører ikke refusionsordningen vedrørende uddannelse og  

 jobrotation for privatansatte, der foreslås ophævet med virkning fra den 31.  

 december 1993 samtidig med ikrafttræden af den samlede orlovsreform.
 Regeringen lægger vægt på, at bestræbelserne på at fremme uddannelse og  

 jobrotation, f.eks. ved at kombinere VUS med løntilskud m.v. til ledige,  

 videreføres inden for rammerne af en aktiv, behovsorienteret  

 arbejdsmarkedsindsats og kommunernes beskæftigelsesindsats.
 Som erstatningsarbejdskraft for en uddannelsessøgende vil der kunne  

 ansættes en ledig, der f.eks. kan være en ledig i jobtræning med løntilskud.
 Arbejdsformidlingen vil som led i aftalen om jobrotation kunne tilbyde, at  

 erstatningsarbejdskraften er oplært, inden arbejdet påbegyndes.
 Den hidtidige VUS-ordning.
Lov om voksenuddannelsesstøtte (VUS), der skaber økonomisk mulighed for,  

 at voksne med kortvarig skolegang og erhvervsuddannelse kan supplere deres  

 kundskaber i arbejdstiden, trådte i kraft den 1. oktober 1989 som en  

 landsdækkende forsøgsordning.
VUS-loven er optrykt som bilag til  

 lovforslaget.
 Som led i aftalen om aktivering af ledige, indgået den 8. maj 1992 mellem  

 den daværende regering og en række forligspartier, blev VUS-ordningen for  

 kortuddannede permanentgjort.
Samtidig udvidedes VUS-loven med virkning fra 1. juli 1992 med uddannelse  

 og jobrotation for privatansatte.
Lovrevisionen, der indgik som en del af den  

 lovpakke, der midlertidigt indfører orlovsordninger til uddannelse og  

 børnepasning, giver mulighed for refusion til private arbejdsgivere, der  

 ansætter en dagpengeberettiget ledig som afløser for en medarbejder under  

 uddannelse.
Bestemmelserne om uddannelse og jobrotation blev justeret i april  

 1993 som et resultat af finanslovsforliget 1993.
Den gældende lov om voksenuddannelsesstøtte for kortuddannede omfatter ca.  

 900.000 støtteberettigede.
Hidtil har omkring 25.000 ansøgt om VUS, hvoraf  

 21.000 har fået tilsagn om støtte.
VUS-ordningen omfatter beskæftigede mellem  

 25 og 60 år med kort uddannelse, såvel lønmodtagere som selvstændigt  

 erhvervsdrivende og medarbejdende ægtefæller.
Støttesatsen svarer til højeste  

 dagpengebeløb, og støtteperioden er 16 uger, der kan gentages efter 2 år.
 Ændringer i forhold til den eksisterende VUS for kortuddannede.
 I forhold til den nuværende VUS-ordning medfører lovforslaget følgende  

 ændringer:
 - Den maksimale støtteperiode afgrænses til sammenlagt 40 uger.
 - VUS tildeles efter objektive kriterier fastsat i loven, hvorved støtten,  

 inden for rammer fastsat på finanslovene, bliver en ret for de  

 uddannelsessøgende, der optages på uddannelser, der er omfattet af ordningen.
 - Der åbnes mulighed for statsfinansiering af deltagerbetalingen ved  

 deltagelse i uddannelse udbudt som åben uddannelse samt visse andre relevante  

 undervisningstilbud.
 - Der sikres de uddannelsessøgende tilbagegang efter orlov.
 - Refusionsordningen til private arbejdsgivere i forbindelse med  

 uddannelse og jobrotation bortfalder.
 - Administrationen overføres til Styrelsen for Statens Uddannelsesstøtte.
 Uddannelsestilbudene.
 Det er fortsat VUS-ordningens bærende ide, at deltagerne frit skal kunne  

 vælge den undervisning og uddannelse, der bedst stemmer med den pågældendes  

 ønsker og behov.
 En bred vifte af de eksisterende offentlige og private almene,  

 folkeoplysende og erhvervsrettede undervisnings- og uddannelsestilbud vil som  

 hidtil stå til rådighed for de uddannelsessøgende.
 Umiddelbart støtteberettigende er offentligt godkendte uddannelser  

 oprettet ved lov eller i henhold til lov, herunder daghøjskolernes og  

 folkehøjskolernes undervisningstilbud.
 Der kan ligeledes som i den gældende VUS-ordning ydes uddannelsesstøtte  

 til deltagelse i særligt tilrettelagte, generelt kvalificerende  

 undervisningstilbud samt til uddannelsesforløb, der kombinerer de offentligt  

 godkendte uddannelser med de særligt tilrettelagte uddannelsesforløb.
 Støtteperioden for deltagelse i de utraditionelle, ikke offentligt  

 godkendte undervisningstilbud kan dog ikke overstige 16 uger, omregnet til  

 heltid.
 Der skal fortsat være mulighed for at deltage i såvel individuelt valgte  

 kurser som kursusvirksomhed tilrettelagt kollektivt for grupper af  

 medarbejdere beskæftigede ved een eller flere virksomheder eller inden for en  

 bestemt branche.
Private og offentlige virksomheders interne efter- og  

 videreuddannelseskurser er som hidtil ikke omfattet af VUS-ordningen.
Det  

 samme gælder arbejdsgiversammenslutningers og fagbevægelsens interne  

 kursusvirksomhed, der skal kvalificere deltagerne til organisatorisk arbejde  

 m.v.
 På grund af muligheden for en samlet støtteperiode på indtil 40 uger  

 samler interessen sig i særlig grad om de nye muligheder for deltagelse i  

 længerevarende erhvervsrettede og almene uddannelsestilbud.
 Det kan f.eks. være voksentilrettelagte dele af ungdomsuddannelserne, der  

 giver voksne med erhvervserfaring mulighed for at gennemføre  

 kompetencegivende uddannelsesforløb eventuelt som led i en uddannelse i  

 henhold til lov om erhvervsuddannelser.
 Hertil kommer muligheden for at gennemføre længerevarende  

 undervisningsforløb ved voksenuddannelsescentrenes almene voksenuddannelse på  

 grundlæggende niveau og på hf-niveau samt folkehøjskolernes og  

 daghøjskolernes længerevarende kurser.
 Muligheden for at splitte undervisningen op i kortere perioder fordelt  

 over en længere årrække er samtidig tilstede.
 Hertil kommer den enkeltes mulighed for fleksibel tilrettelæggelse af eget  

 uddannelsesforløb som deltidsuddannelse nogle få timer eller dage om ugen med  

 tilsvarende nedsat arbejdstid.
 Der lægges fortsat vægt på udvikling af kursusformer, der kombinerer  

 almene, folkeoplysende og erhvervsrettede elementer i nye  

 tilrettelæggelsesformer, der i særlig grad appellerer til de kortest  

 uddannede i arbejdsstyrken.
 Det er tanken, at amtskommunerne fortsat skal medvirke til sikring af et  

 bredt udbud af almene, folkeoplysende og erhvervsrettede uddannelsestilbud,  

 der er relevante for de uddannelsessøgende.
 Udbygning af åben uddannelse.
 Regeringens samlede voksen- og efteruddannelsesreform, herunder forslaget  

 om udbygning af VUS-ordningen, medfører et øget behov for erhvervsrettede  

 enkeltfag og fuldtidsuddannelser af længere varighed.
 For at tilgodese dette behov vil der blive stillet forslag om ændring af  

 reglerne om åben uddannelse, der i dag kun kan udbydes på deltid.
Der vil derfor blive afgivet et ændringsforslag til det fremsatte  

 lovforslag om åben uddannelse (erhvervsrettet voksenuddannelse m.v.) (L 170).  

 Forslaget vil indebære en ændret fastlæggelse af området for åben uddannelse  

 med nye muligheder for at udbyde enkeltfag og kombinationer af enkeltfag,  

 eventuelt med korte kurser, almen voksenuddannelse og anden undervisning, på  

 heltid i særligt tilrettelagte uddannelsesforløb af op til et års varighed  

 med tilskud.
Også eksisterende deltidsuddannelser kan udbydes på heltid inden  

 for denne tidsramme.
 Administrative og økonomiske konsekvenser.
Med den foreslåede ændring af reglerne bliver der tale om tildeling af VUS  

 efter objektive kriterier, hvor alle, der opfylder betingelserne i lov og  

 bekendtgørelse, får ret til støtte inden for rammerne af  

 finanslovbevillingen.
Samtidig er antallet af uddannelsesinstitutioner, der  

 er aktuelle i denne sammenhæng, blevet større, og der må i de kommende år  

 forventes en stigning i antallet af ansøgninger.
Tilskudstildelingen baseres  

 således på objektive kriterier og kan yderligere understøttes edb-mæssigt.  

 Som konsekvens heraf foreslås det også, at afgørelser om tildeling,  

 beregning, udbetaling og tilbagebetaling af voksenuddannelsesstøtte skal  

 kunne indbringes for Ankenævnet for Uddannelsesstøtten på linie med, hvad der  

 gælder for afgørelser om statens uddannelsesstøtte.
 Den individbaserede administration af et stort antal ansøgninger og de  

 objektive tilskudskriterier gør det nærliggende at placere administrationen  

 uden for Undervisningsministeriets departement.
 Hertil kommer et behov for at samle VUS-ordningens administration under  

 een central myndighed.
 Da Styrelsen for Statens Uddannelsesstøtte varetager tilsvarende opgaver  

 med hensyn til beregning og udbetaling af statens uddannelsesstøtte, og da  

 styrelsen således har erfaringer med edb-understøttet behandling af et stort  

 antal sager, synes det nærliggende at placere VUS-administrationen hos  

 Styrelsen for Statens Uddannelsesstøtte.
 Hertil kommer, at styrelsen har adgang til at trække på andre offentlige  

 registre og erfaring med vejledning af og samarbejde med  

 uddannelsesinstitutionerne, herunder institutioner, der vil udbyde  

 uddannelser til VUS-kursister, jf. det allerede fremsatte forslag til en ny  

 lov om åben uddannelse.
Til varetagelse af de nye opgaver skal styrelsen udvikle et nyt edb-system  

 og etablere et nyt telefonsystem.
Udgifterne til udvikling og etablering af  

 disse systemer skønnes at udgøre 2,5 mio. kr.
Udgifterne vil falde i 1993 og  

 1994.
 De årlige administrationsudgifter udgør 3,6 mio. kr., hvoraf 2,8 mio. kr.  

 er lønsum.
 Undervisningsministeriets opgaver med hensyn til godkendelse af  

 ansøgninger og refusion af amternes udlæg bortfalder, således at frigjorte  

 ressourcer på 770.000 kr., heraf 550.000 kr. som lønsum, kan overføres til  

 Styrelsen for Statens Uddannelsesstøtte.
 Undervisningsministeriets opgaver vil herefter være regelfastsættelse,  

 godkendelse af støtteberettigende undervisningstilbud og betjening af  

 Voksenuddannelsesrådet, ligesom ministeriet generelt skal følge ordningen.  

 Disse opgaver varetages inden for bevillingen afsat til ministeriets  

 afdelinger (§ 20.11.01).
 Herudover skal der anvendes 1 mio.kr. i 1993 og 1,5 mio.kr. årligt i årene  

 1994 til 1997 til information om og evaluering af støtteordningen.
 Siden 1990 har anvendelsen af VUS-ordningen udviklet sig således:
Tallene for 1993 er skønnede.
Pr. 15. maj 1993 var der tildelt VUS for 100  

 mio.kr. til ca. 6.000 VUS-kursister.
VUS-ordningen omfatter en målgruppe på ca. 900.000 personer, der har  

 mulighed for støtte i 16 uger inden for en 2-årsperiode.
Efter to år kan der  

 påny tildeles VUS i 16 uger for en ny 2-årsperiode, og adgangen til  

 gentagelse af 16-ugers perioden er ifølge de gældende regler ikke begrænset.  

 I 1993 forventes udbetalt 250 mio.kr. svarende til VUS til 1.800  

 helårspersoner, der gør brug af et tilsvarende antal uddannelsespladser.
På finansloven for 1993 er afsat en bevilling til VUS på 200 mio.kr., mens  

 50 mio.kr. dækkes ved brug af genbevillinger.
For BO-året 1994 er afsat 200  

 mio.kr., hvortil kommer genbevillinger på 50 mio.kr.
For 1995 er afsat 200  

 mio.kr.
 Muligheden for en samlet støtteperiode på indtil 40 uger og  

 tilvejebringelsen af nye relevante uddannelsestilbud gennem særligt  

 tilrettelagte voksenforløb bl.a. under åben uddannelse forventes at ville  

 medføre en gradvis, forøget vækst i VUS-ordningen til størrelsesordenen 375  

 mio.kr. i 1994 svarende til 2.700 helårspladser og 500 mio.kr. i 1995  

 svarende til 3.600 helårspladser, idet det må forventes, at der vil gå nogen  

 tid, før nyordningen slår fuldt igennem.
 Det samlede forslag forventes således at ville medføre merudgifter til  

 uddannelsesstøtte på 125 mio.kr. i 1994 og 300 mio.kr. i 1995.
 Merudgifter som følge af forslaget (mio.kr.).
 Udvidelse af uddannelseskapaciteten på i alt 1.800 uddannelsespladser  

 etableres inden for de 10.000 ekstra pladser til voksen- og efteruddannelse.
Det må imidlertid antages, at udgifterne til VUS i væsentligt omfang vil  

 blive modsvaret af besparelser på dagpenge og kontanthjælp som følge af  

 ansættelse af ledige som vikarer for medarbejdere under uddannelse.
Hertil  

 kommer, at mange virksomheder udnytter muligheden for at sende medarbejdere  

 på uddannelse med VUS frem for at hjemsende dem til forsørgelse på  

 arbejdsløshedsdagpenge eller bistandshjælp.
 Den samlede støtteperiode på indtil 40 uger og den nye mulighed for at  

 give tilskud til behovsorienteret genoptræning af ledige, der afløser  

 fastansatte under uddannelse i henhold til det af arbejdsministeren fremsatte  

 lovforslag om en aktiv arbejdsmarkedspolitik (L 272), må forventes at ville  

 få en væsentlig indflydelse på genbeskæftigelseseffekten.
Bemærkninger til lovforslagets enkelte bestemmelser Til § 1.
 Bestemmelsen svarer med redaktionelle ændringer til formålsbestemmelsen i  

 § 1 i den nuværende lov om voksenuddannelsesstøtte.
 Til § 2.
 ad stk. 1.
 Bestemmelsen opregner betingelserne for at opnå ret til  

 voksenuddannelsesstøtte.
 Som hidtil henvender VUS sig til personer med kort uddannelse i alderen 25  

 - 60 år, der er i beskæftigelse som lønmodtagere, selvstændigt  

 erhvervsdrivende eller medarbejdende ægtefæller, der deltager i uddannelse i  

 arbejdstiden.
 ad nr. 1.
Uddannelsessøgende skal være fyldt 25 år ved kursusstart.
Personer, der  

 har påbegyndt et uddannelsesforløb før det fyldte 61. år, vil kunne  

 færdiggøre forløbet med voksenuddannelsesstøtte.
 ad nr. 3.
Den gældende bestemmelse om 6 måneders forudgående beskæftigelse  

 videreføres.
For at lette deltidsbeskæftigedes adgang til VUS stilles der  

 ikke længere krav om, at de 6 måneders forudgående beskæftigelse skal svare  

 til fuldtidsbeskæftigelse.
 ad nr. 4.
 Det er også i dag en betingelse for voksenuddannelsesstøtte, at  

 uddannelsen er støtteberettigende.
 ad nr. 5.
 Bestemmelsen svarer til den tilsvarende bestemmelse i lov om statens  

 uddannelsesstøtte.
 ad stk. 2.
Bestemmelsen fastlægger det støtteberettigende uddannelsesniveau, der  

 svarer til de gældende regler.
Undervisningsministeren fastsætter i henhold  

 til stk. 4 nærmere regler om voksenuddannelsesstøtte til uddannelsessøgende  

 med en forældet uddannelse, jf. nr. 2.
 ad stk. 3.
 VUS-ordningen er et tilbud til såvel uddannelsessøgende som  

 arbejdspladserne.
 I bestemmelsen præciseres det hidtidige princip om, at frihed for  

 lønmodtagere til deltagelse i undervisning i arbejdstiden er baseret på  

 frivillig aftale mellem medarbejderen og arbejdsgiveren.
 Det præciseres endvidere, hvad der er den overvejende praksis idag, at  

 orlovsaftalen skal indeholde vilkår for medarbejderens tilbagevenden til  

 arbejdspladsen efter orlov.
 Bliver en uddannelsessøgende afskediget under et kursusforløb med  

 voksenuddannelsesstøtte, kan uddannelsesforløbet færdiggøres med støtte.
 Til § 3.
 Bestemmelsen svarer til de gældende regler.
 Voksenuddannelsesstøtte til uddannelsessøgende ved kurser på  

 folkehøjskoler, husholdningsskoler m.v. er som i den gældende VUS-lov  

 uafhængig af, om de uddannelsessøgende samtidig modtager elevstøtte i henhold  

 til reglerne i lov om folkehøjskoler m.v.
 Personer, der har modtaget voksenuddannelsesstøtte, afskæres ikke fra  

 adgang til orlov i henhold til forslag til lov om orlov (L 273).
 Til § 4 .
 Bestemmelsen afgrænser de uddannelses- og undervisningstilbud, der  

 berettiger til voksenuddannelsesstøtte.
 Ikke mindst på baggrund af muligheden for en samlet støtteperiode på i alt  

 40 uger foreslås som hovedregel, at uddannelserne er offentligt godkendte,  

 oprettet ved eller i henhold til lov, så man sikrer sig, at uddannelserne  

 giver anerkendt erhvervs- og/eller studiekompetence.
 Med de undtagelser, der fremgår af stk. 1, nr. 2 og 3, vil de  

 støtteberettigende uddannelser derfor især være offentligt godkendte  

 uddannelser inden for lov om åben uddannelse, almen voksenuddannelse, alment  

 gymnasiale uddannelser, folkehøjskoler og daghøjskoler.
De videregående uddannelser, der ikke giver ret til støtte i henhold til  

 lovforslaget, giver mulighed for statens uddannelsesstøtte.
Det forudsættes,  

 at de uddannelsessøgende opfylder de sædvanlige adgangskrav til de  

 forskellige uddannelser.
 ad stk. 1, nr. 2.
Bestemmelsen skal sikre en videreførelse af det hidtidige frie, brede  

 uddannelsesudbud i VUS-loven.
Oplysningsforbund og andre private  

 kursusudbydere vil fortsat kunne gennemføre særligt tilrettelagte forløb med  

 et generelt kvalificerende alment, folkeoplysende og erhvervsrettet indhold  

 for deltagere med voksenuddannelsesstøtte.
 Bestemmelsen om, at de ikke offentligt godkendte kurser skal være generelt  

 kvalificerende, skal videreføre den hidtidige praksis for VUS, der udelukker  

 støtte til virksomhedsinterne efter- og videreuddannelseskurser, der alene  

 har til formål at kvalificere medarbejdere eller indehavere i forhold, der  

 specifikt vedrører virksomhedens egen drift og produktion.
 ad stk. 1, nr. 3.
 Bestemmelsen åbner mulighed for støtte ved deltagelse i længerevarende  

 uddannelsesforløb, der kan sammensættes af såvel offentligt godkendte som  

 ikke offentligt godkendte almene og erhvervsrettede elementer.
 Uddannelsesforløbene kan kombinere elementer af allerede kendte  

 uddannelsesforløb med nye særligt tilrettelagte undervisningstilbud byggende  

 på bl.a. modellen for anvendelse af den særlige voksenuddannelsespulje på 146  

 mio.kr. i 1993 med henblik på at styrke den almene voksenuddannelse m.v.
 ad stk. 2.
 16 uger af den samlede støtteperiode på 40 uger kan anvendes til  

 deltagelse i ikke offentligt godkendte uddannelsesforløb og kurser.
 De frie 16 uger kan enten gennemføres som selvstændige forløb, jf. stk. 1,  

 nr. 2, eller som del af særligt tilrettelagte uddannelsesforløb tilrettelagt  

 i tilknytning til godkendte uddannelser, jf. stk. 1, nr. 3.
 ad stk. 3.
 Undervisningsministeren bemyndiges til, i lighed med hvad der er gældende  

 idag, at fastsætte regler om godkendelse af uddannelsesforløb eller dele af  

 uddannelsesforløb, der ikke i forvejen er offentligt godkendte, og om  

 uddannelsestiden, for derved at tilgodese behovet for forberedelsestid til  

 uddannelsen.
 Til § 5.
 ad stk. 1.
 Bestemmelsen svarer til de gældende VUS-regler om, at  

 voksenuddannelsesstøtten gives til dækning af leveomkostningerne som  

 kompensation for indtægtstab som følge af den nedsatte arbejdstid ved  

 deltagelse i uddannelsen.
 ad stk. 2.
Bestemmelsen afgrænser den hidtidige støtteperiode for VUS fra flere 16  

 ugers forløb til sammenlagt 40 uger.
Der er ikke som i den gældende VUS-lov  

 fastsat en tidsmæssig grænse for undervisningens afvikling.
 Undervisningen kan som i dag gennemføres i et samlet forløb eller flere  

 kortere forløb f.eks. således, at der gennemføres nogle ugers undervisning ad  

 gangen, hvorved VUS kan strækkes over en længere årrække.
 Til § 6.
 Bestemmelsen viderefører den gældende sats for voksenuddannelsesstøtte.
 ad stk. 2 og 3.
VUS gives med udgangspunkt i den normerede uddannelsestid.  

 Voksenuddannelsesstøtten beregnes i forhold til nedsættelse af den  

 uddannelsessøgendes arbejdstid som følge af uddannelsen.
Den beregnede  

 støttetid kan hverken overstige uddannelsestiden eller nedsættelsen af  

 arbejdstiden.
 Støtten reguleres i forhold til den uddannelsessøgendes gennemsnitlige  

 arbejdstid de seneste 2 måneder forud for ansøgningstidspunktet.
 ad stk. 4.
 De gældende regler om, at der kan gives voksenuddannelsesstøtte under  

 kortere afbrydelser af undervisningen fra uddannelsesstedets side i  

 forbindelse med jul, påske og andre helligdage, tænkes videreført.
 ad stk. 5.
 Efter de gældende regler udbetales VUS til arbejdsgivere, der yder løn til  

 medarbejderen under uddannelsen.
 Til § 7.
 Tildeling af VUS baseres ligesom statens uddannelsesstøtte på et  

 klippekortsystem, således at klippekortet omfatter et samlet maksimalt antal  

 klip (40) omregnet i støtteuger til fuldtidssats, der også kan anvendes til  

 deltidsuddannelse.
 Tidligere modtaget VUS modregnes i den VUS, der tilkendes efter dette  

 lovforslag efter nærmere regler fastsat af undervisningsministeren.
 Til § 8.
 ad stk. 1.
 Bestemmelsen skal sikre, at kortuddannede, som modtager  

 voksenuddannelsesstøtte, også får tilskud til dækning af deltagerbetalingen  

 på åben uddannelse.
Der foreslås et loft på tilskuddet til dækning af deltagerbetalingen på  

 25% af taxametertilskuddet.
Uddannelsesinstitutionerne fastsætter selv  

 deltagerbetalingen, og et tilskud uden en maximal grænse kunne tænkes at  

 påvirke fastsættelsen af deltagerbetalingen, ud over hvad der er  

 omkostningsmæssig dækning for, såvel som åbne for en utilsigtet standard.  

 Loftet på 25% svarer beregningsmæssigt til, at staten gennem  

 taxametertilskuddet dækker omkring 80% af omkostningerne, og at deltagerne  

 gennem betalingen dækker 20% af omkostningerne (25% af 80%), hvilket var  

 forudsætningen for det første år efter vedtagelsen i 1988 af den eksisterende  

 lov om åben uddannelse.
 ad stk. 2.
 Der kan også være behov for støtte til VUS-kursisternes deltagerbetaling  

 på f.eks. daghøjskoler, især i tilfælde hvor kurset ikke er offentligt  

 medfinansieret.
Endelig kan der være behov for støtte ved den frie undervisningsdel, hvor  

 der ikke er anden offentlig finansiering af undervisningen.
Hidtil er en  

 væsentlig del af denne undervisning blevet betalt af arbejdsgiverne, men  

 undervisningsministeren vil efter rådgivning fra Voksenuddannelsesrådet, jf.  

 § 11, kunne beslutte at yde støtte til undervisningsudgifterne ved kurser på  

 nye indsatsområder til fortsat udvikling af voksenuddannelsernes form,  

 indhold og pædagogik.
 Til § 9.
 ad stk. 1.
 Bestemmelsen svarer til de gældende regler.
 ad stk. 2.
 Undervisningsministeren fastsætter regler om ophør der skyldes, at den  

 uddannelsessøgende ikke overholder de gældende regler om mødepligt, samt om  

 fravær på grund af sygdom, barsel m.v.
 Til § 10.
 Bestemmelsen svarer til dansk rets almindelige regler om tilbagesøgning.
 Til § 11.
 Voksenuddannelsesrådet, nedsat i henhold til den gældende lov om  

 voksenuddannelsesstøtte, foreslås videreført.
 Bestemmelsen svarer til indholdet i VUS-lovens § 8, stk. 1, med den  

 tilføjelse, at rådet skal udtale sig om retningslinier for støtteberettigende  

 uddannelses- og undervisningstilbud.
 Til § 12.
 ad stk. 2.
Hvis ansøgningsmængden overstiger den bevillingsmæssige ramme for  

 voksenuddannelsesstøtten, standser undervisningsministeren midlertidigt  

 tildeling af VUS til nye ansøgere.
Ansøgninger, der afslås, fordi bevillingen  

 er opbrugt, betragtes som bortfaldet.
 ad stk. 3.
Administrationen af loven om voksenuddannelsesstøtte varetages af  

 Undervisningsministeriets Folkeoplysningsafdeling.
Bestemmelsen bemyndiger  

 undervisningsministeren til at overføre administrationen til Styrelsen for  

 Statens Uddannelsesstøtte.
Dette gælder også udbetalingen af støtte, der i  

 dag varetages af amtskommunerne.
Med forslaget om udbygningen af VUS anses det for mere hensigtsmæssigt at  

 flytte VUS-administrationen fra Undervisningsministeriets departement til  

 Styrelsen for Statens Uddannelsesstøtte, der har stor administrativ erfaring  

 i at behandle store sagsmængder med edb-system, der kan understøtte  

 sagsbehandlingen.
Hertil kommer behovet for at placere VUS-administrationen  

 hos een central myndighed.
Der henvises til de almindelige bemærkninger.
 ad stk. 4.
 Bestemmelsen giver undervisningsministeren mulighed for at fastsætte  

 regler for, hvorledes nedsat arbejdstid i forbindelse med  

 uddannelsesdeltagelse og for deltagelse i undervisningen skal dokumenteres.  

 For lønmodtagere er det i dag arbejdsgiveren, der ved at attestere fraværet  

 fra arbejdet som led i uddannelsen dokumenterer den nedsatte arbejdstid.  

 Denne praksis agtes videreført.
 Det præciseres, at der kan stilles krav om opgivelse af personnumre som  

 led i VUS-ordningens administration.
 ad stk. 5.
 Bestemmelsen svarer til bestemmelserne i Lov om Statens Uddannelsesstøtte  

 om adgangen til at indhente oplysninger hos andre offentlige myndigheder.
 Til § 13.
 Der har ikke hidtil været fastsat bestemmelser om klageadgang i  

 forbindelse med voksenuddannelsesstøtteordningen.
 Bestemmelsen indfører en klageadgang for VUS-modtagere, der i lighed med  

 modtagere af statens uddannelsesstøtte kan indbringe afgørelser truffet af  

 Styrelsen for Statens Uddannelsesstøtte for Ankenævnet for Uddannelsesstøtten  

 inden 4 uger efter meddelelsen af afgørelsen, jf. § 25 i bekendtgørelse nr.  

 621 af 10. juli 1992 af lov om Statens Uddannelsesstøtte.
 ad stk. 2.
 Svarer til den tilsvarende bestemmelse i lov om Statens Uddannelsesstøtte  

 § 25, stk. 2.
 Til § 14.
 Det foreslås, at loven træder i kraft den 1. januar 1994. Den gældende lov  

 ophæves samtidig og i forbindelse hermed også reglerne om uddannelse og  

 jobrotation for privatansatte, der blev indført ved en ændring af VUS-loven  

 den 24. juni 1992 og udvidet i april 1993.
Bilag Lov nr. 336 af 24. maj 1989 Lov om voksenuddannelsesstøtte VI MARGRETHE DEN ANDEN, af Guds Nåde  

 Danmarks Dronning, gør vitterligt: Folketinget har vedtaget og Vi ved Vort  

 samtykke stadfæstet følgende lov:
Formål og almindelige betingelser § 1. Loven har til formål gennem tildeling af støtte til  

 voksenuddannelse at skabe økonomisk grundlag for, at voksne med kortvarig  

 uddannelse får mulighed for at deltage i undervisning i arbejdstiden.
§ 2. Kulturministeren kan yde støtte til deltagelse i  

 almendannende eller erhvervsrettet voksenundervisning i arbejdstiden til  

 personer, der 1) er lønmodtagere eller har anden erhvervsindtægt end lønindtægt, 2) har haft mindst 1/2 års beskæftigelse på fuld tid eller dertil svarende  

 deltid hos nuværende arbejdsgiver, 3) er i alderen 25 - 60 år, 4) har en kortvarig skoleuddannelse og 5) har en kortvarig eller ingen erhvervsuddannelse.
 Stk. 2 . Kulturministeren kan fastsætte regler om prioritering af  

 ansøgerne.
 Stk. 3 . Kulturministeren fastsætter regler for opgørelsen af  

 beskæftigelsestiden for personer med anden erhvervsindtægt end lønindtægt.
 Stk. 4 . Kulturministeren fastsætter efter forhandling med  

 arbejdsministeren og undervisnings- og forskningsministeren regler om, hvilke  

 undervisnings- og uddannelsestilbud der er omfattet af støtteordningen.
§ 3. Uddannelsesstøtten ydes som kompensation for det indtægtstab,  

 den uddannelsessøgende har ved at deltage i undervisning i arbejdstiden.  

 Modtager den uddannelsessøgende løn under uddannelsesforløbet, ydes støtten  

 til arbejdsgiveren.
Støtten svarer til højeste sats for  

 arbejdsløshedsdagpenge.
For deltidsundervisning nedsættes støtten  

 forholdsmæssigt.
 Stk. 2. Voksenuddannelsesstøtte kan ikke ydes til personer, der i  

 uddannelsesperioden modtager uddannelsesydelse, iværksætterydelse, Statens  

 Uddannelsesstøtte eller anden lignende offentlig ydelse.
 Stk. 3. Uanset bestemmelsen i stk. 2 kan deltagere i kurser på  

 folkehøjskoler, husholdningsskoler og landbrugsskoler modtage elevstøtte i  

 henhold til reglerne i lov om folkehøjskoler, landbrugsskoler,  

 husholdningsskoler og efterskoler.
 § 4. Uddannelsesstøtte kan ydes i sammenlagt mindst 1 uge og højst  

 16 uger på fuld tid eller dertil svarende deltid til deltagelse i  

 undervisnings- og uddannelsesforløb, der afvikles inden for en periode på 2  

 år.
 Stk. 2. Støtten ydes til fravær i forbindelse med deltagelse i  

 mindst 6 undervisningstimer om ugen.
 Stk. 3. Kulturministeren kan fastsætte regler om, at der ydes  

 støtte til forberedelse i forbindelse med undervisning.
Stk. 4. Det er en forudsætning for modtagelse af  

 uddannelsesstøtte, at deltageren følger undervisningen, medmindre den  

 pågældende har haft lovligt forfald.
Ophører deltagelse i  

 uddannelsesforløbet, bortfalder retten til støtte for den resterende del af  

 undervisningsperioden.
 Stk. 5. Den, der mod bedre vidende uberettiget har modtaget  

 uddannelsesstøtte, skal tilbagebetale beløbet.
 Stk. 6. Når særlige forhold taler derfor, kan kulturministeren  

 fravige bestemmelsen i stk. 5.
 § 5. Lovens bestemmelser kan ikke fraviges ved aftale til skade  

 for den uddannelsessøgende.
Administration § 6. Kulturministeren kan fastsætte regler om lovens  

 administration, herunder om ansøgning, tildeling og udbetaling af  

 uddannelsesstøtten.
Ministeren kan som led heri fastsætte regler om, at  

 arbejdsgiveren skal foretage udbetaling af uddannelsesstøtte til  

 lønmodtagere.
 Stk. 2. Kulturministeren kan fastsætte regler om, at ansøgere,  

 arbejdsgivere eller offentlige myndigheder skal afgive oplysninger, der er  

 nødvendige for tildeling af uddannelsesstøtte.
 § 7. Kulturministeren kan bemyndige Direktoratet for  

 Folkeoplysning, Frie Grundskoler m.v. til at udøve de beføjelser, der i denne  

 lov er tillagt ministeren.
 Stk. 2. Kulturministeren kan fastsætte bestemmelser om adgangen  

 til at klage over afgørelser, der er truffet i henhold til bemyndigelse efter  

 stk. 1, herunder om, at afgørelser ikke skal kunne indbringes for ministeren.
§ 8. Kulturministeren nedsætter et voksenuddannelsesråd, der skal  

 rådgive ministeren om arbejdsmarkeds- og uddannelsespolitiske spørgsmål af  

 væsentlig betydning for lovens gennemførelse.
Rådet beskikkes for en periode  

 af 3 år.
Stk. 2. Rådets formand udpeges af kulturministeren.
Rådets øvrige  

 medlemmer udpeges af kulturministeren efter indstilling fra:  

 Landsorganisationen i Danmark, Dansk Arbejdsgiverforening, Funktionærernes og  

 Tjenestemændenes Fællesråd, Dansk Folkeoplysnings Samråd, De danske  

 Landboforeninger, Danske Husmandsforeninger, Sammenslutningen af Landbrugets  

 Arbejdsgiverforeninger, Håndværksrådet, Butikshandlens Fællesråd, Kommunernes  

 Landsforening og Amtsrådsforeningen i Danmark.
Endvidere udpeger  

 arbejdsministeren og kulturministeren hver 2 medlemmer og finansministeren,  

 undervisnings- og forskningsministeren og socialministeren hver 1 medlem til  

 rådet.
Kulturministeren kan supplere rådet med indtil 4 personligt udpegede  

 medlemmer.
 Ikrafttræden m.v.
 § 9. Loven træder i kraft den 1. oktober 1989.
 Stk. 2. Kulturministeren fremsætter forslag for Folketinget om  

 revision af loven senest i folketingsåret 1991-92.
 § 10. Loven gælder ikke for Færøerne og Grønland.
Givet på Christiansborg Slot, den 24. maj 1989 Under Vor Kongelige Hånd og Segl MARGRETHE R.
/ Ole Vig Jensen Ændringsforslag Af Aage Frandsen (SF) og Hanne Thanning Jacobsen (SF):
 Til § 4 1) Stk. 2 udgår.
 Stk. 3 bliver herefter stk. 2.
 Til § 5 2) Stk. 2 affattes således:
»Stk. 2. Voksenuddannelsesstøtten kan gives til uddannelse i  

 sammenlagt mindst 1 uge og højst 40 uger inden for 4 år på heltid eller  

 tilsvarende længere på deltid.
Den ugentlige uddannelsestid og nedsættelsen  

 af arbejdstiden skal være på mindst 6 timer.« Til § 12 3) Stk. 3 affattes således:
»Stk. 3. Voksenuddannelsesstøtten administreres af amterne  

 efter retningslinier udarbejdet af undervisningsministeren.« 4) I stk. 5 ændres i 3. pkt. ordene »Styrelsen  

 for Statens Uddannelsesstøtte« til: »amterne«.
 Til § 13 5) I stk. 1 ændres i 1. pkt. ordene  

 »Styrelsen for Statens Uddannelsesstøtte« til: »amterne«.
Bemærkninger Til nr. 1 Ændringsforslaget indebærer, at der ikke fastlægges  

 begrænsninger for, hvordan kursisterne vil sammensætte deres  

 uddannelsesforløb i forhold til de muligheder, der er anført i § 4, stk. 1.
Til nr. 2 Ændringsforslaget giver mulighed for, at den enkelte kursist kan  

 starte forfra med voksenuddannelsesstøtte, hvis den pågældende har opbrugt  

 sine 40 uger over 4 år.
Det betyder, at den mulighed, som også findes i dag  

 for at støtte ud over 40 uger, bevares.
 Til nr. 3-5 Ændringsforslagene har til formål at bevare den nuværende  

 ordning, hvor det er amterne, der administrerer ordningen, og ikke Styrelsen  

 for Statens Uddannelsesstøtte.
