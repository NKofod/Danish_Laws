E.1 Opgørelse af den momspligtige omsætning E.2 Opgørelse af den momspligtige erhvervelse §§ 13 og 13 a Her fastsættes bestemmelserne om opgørelse af den momspligtige omsætning  

 og opgørelse af den momspligtige erhvervelse E.1 Opgørelse af den momspligtige omsætning § 13 Her findes bestemmelserne om opgørelse og regulering af virksomheders  

 momspligtige omsætning.
Reglerne om, hvad den momspligtige omsætning  

 omfatter, fremgår af § 11, jf. afsnit D.
 E.1.1 Leveringen mv.
 Opgørelsen af den momspligtige omsætning foretages på grundlag af  

 foretagne leverancer (leveringsprincippet).
E.1.1.1 Leveringsprincippet § 13, stk. 1 Opgørelsen af den momspligtige omsætning for en momsperiode er således  

 knyttet til de leverancer af varer og momspligtige ydelser, der er foretaget  

 inden for perioden.
 Tidspunktet for momspligtens indtræden er således kædet sammen med  

 leveringen og ikke betalingen.
E.1.1.2 Faktureringstidspunktet § 13, stk. 2 Da det i praksis ofte vil være vanskeligt at fastslå nøjagtigt, hvornår  

 leveringen har fundet sted, er det her bestemt, at i tilfælde, hvor der  

 udstedes en faktura, vil faktureringstidspunktet i denne forbindelse kunne  

 anses for leveringstidspunkt.
Dette gælder dog kun, hvis faktureringen sker  

 inden leverancens afslutning eller snarest efter dette tidspunkt.
 Det samme gælder, hvis modtageren udsteder afregningsbilag i forbindelse  

 med leverancen, og afregningsbilaget udstedes inden eller snarest efter  

 leverancens afslutning.
Det er ikke alle virksomheder, der skal udstede faktura.
Fx behøver  

 detailhandlere og andre virksomheder, der overvejende sælger til private  

 forbrugere, ikke at udstede faktura.
 Bestemmelsen i stk. 2 indebærer i øvrigt, at der er sammenfald mellem  

 tidspunktet for, hvornår leverandøren skal medregne fakturerede varer og  

 momspligtige ydelser til den momspligtige omsætning, og hvornår køberen kan  

 medregne momsen heraf til købsmomsen, jf. § 15, stk. 4, og § 16.
 Begrebet "snarest efter leverancens afslutning" er ikke nærmere  

 defineret i loven, men det er generelt fastsat, at udstedelse af faktura og  

 afregningsbilag ikke må ske senere, end hvad der er almindeligt inden for den  

 pågældende branche.
Afgørelser Der er truffet en række brancherelaterede afgørelser, hvoraf kan nævnes:
Dyrlæger Dyrlæger, som udskriver fakturaer hver anden eller tredje måned omfattende  

 ydelser i den forløbne periode, kan medregne værdien af de momspligtige  

 ydelser til den momspligtige omsætning for det kvartal, i hvilket fakturaen  

 er dateret.
Fragtafviklingsgebyrer Fragtafviklingsgebyrer, som statsbanerne opkræver hos kunder for førelse  

 af fragtkonti, medregnes til den momspligtige omsætning ved gebyrernes  

 fakturering, jf.
Mn.149.
Kontogebyrer Kontogebyrer, som fx stormagasiner afkræver kunder med løbende konto og  

 sæsonkonto, medregnes til den momspligtige omsætning ved debiteringen, jf.  

 Mn.148.
Postordresalg Ved postordresalg til private forbrugere (forbrugerkøb), hvor der ikke er  

 udstedt faktura, anses levering først for sket, når genstanden er kommet i  

 køberens besiddelse, jf. §§ 4 a og 73 i lov om køb.
 I sådanne tilfælde skal postordrevirksomheden medregne salget til den  

 momspligtige omsætning i den momsperiode, hvor varerne udleveres fra  

 postvæsenet.
Teaterforeninger Teaterforeninger mv., der til abonnenten sammen med en bekræftelse på de  

 bestilte forestillinger samlet udsender et antal giroindbetalingskort til  

 ratevis betaling af forestillingerne, kan momsberigtige abonnementsindtægter  

 på forfaldstidspunktet for ydelserne.
 Dette gælder, uanset om de udsendte bekræftelser med tilhørende bilag  

 betragtes som fakturaer.
 Der er herved lagt til grund, at abonnementsydelserne ikke er præsteret på  

 tidspunktet for bekræftelsernes udsendelse til abonnenterne, og at momsen af  

 ydelserne må antages ikke at kunne medregnes til købsmomsen hos modtagerne.
 Ejendomsmæglere mv.
 Ejendomsmæglere/-handlere, der udsteder faktura, kan anse  

 faktureringstidspunktet som leveringstidspunkt, såfremt faktureringen sker  

 inden eller snarest efter leverancens afslutning (slutsedlens  

 underskrivelse). Se også Mn.546 og Mn.719.
Leasing Visse leasingselskaber udfærdiger ved indgåelse af lejemål en  

 leasingkontrakt, og selskaberne er over for leverandøren af produktet  

 forpligtet til månedlig at udsende et advis, som er en påmindelse til  

 leasingkunden om betaling af ydelsen for den kommende måned.
Adviset udsendes  

 typisk den 22. i måneden med forfaldsdato den 1. i den efterfølgende måned.
 Leasingydelsen skal medregnes til selskabernes momspligtige omsætning på  

 tidspunktet for advisudsendelse til kunden.
 Det nævnte advis har efter form og indhold karakter af en faktura i  

 relation til § 17, stk. 1. Se DfT.779 A/82.
Sommerhusformidling Virksomheder, der dels mod provision formidler udlejning af feriehuse  

 (sommerhuse), som firmaet har i kommission, dels formidler udlejning af  

 "fastprissommerhuse", dvs. huse, som firmaet har lejet af  

 sommerhusejerne til en fast pris for en periode ad gangen, og som  

 virksomheden derefter genudlejer for egen regning, skal medregne  

 provisionsindtægterne mv. til den momspligtige omsætning i det kvartal, hvor  

 faktureringen/afregningen til feriehusejeren finder sted.
Se Mn.573 A/79.
 E.1.1.3 Betalingsstandsning mv.
 I tilfælde hvor en registreret virksomhed standser sine betalinger, skal  

 leverancer indtil betalingsstandsningsdagen medregnes til den momspligtige  

 omsætning for tiden indtil betalingsstandsningsdagen (anmeldes i boet som  

 simpelt krav).
 For igangværende byggearbejder o.l., som ikke fuldt ud er faktureret til  

 modtageren, skal der med betalingsstandsningsdagen som skæringstidspunkt ske  

 særskilt fakturering af værdien af den resterende del af det udførte arbejde.  

 Opgørelsen af denne værdi baseres på en faktisk opgørelse pr.  

 betalingsstandsningsdagen (dvs. stadeværdi med fradrag af allerede  

 fakturerede og/eller modtagne acontobeløb), eventuelt beregnet i forhold til  

 den entreprisesum, der er aftalt for de pågældende leverancer.
Det forekommer, at et bo selv forestår færdiggørelsen af et igangværende  

 arbejde, men undlader at foretage den nævnte opgørelse pr.  

 betalingsstandsningstidspunktet.
Sådanne arbejder faktureres som svarende til  

 forskellen mellem de af den afmeldte virksomhed før betalingsstandsningen  

 fakturerede beløb (acontobetalinger) og den aftalte entreprisesum (inkl.  

 eventuelle reguleringer).
 I sådanne tilfælde skal leverancerne i deres helhed (det af boet  

 fakturerede beløb) henføres til boets momsregnskab og medregnes til boets  

 momspligtige omsætning på faktureringstidspunktet (anmeldes i boet som  

 massekrav).
 E.1.1.4 Løbende leverancer mv.
 Virksomheder, som opkræver abonnementsafgift o.l. for leverancer af varer  

 og momspligtige ydelser eller opkræver lejebeløb for udlejning af varer,  

 lejligheder etc., foretager ofte samlet udsendelse af et antal girokort, der  

 kan være vedlagt en særlig opgørelse, der efter form og indhold er udformet  

 som en faktura.
 Virksomhederne skal medregne hele det opkrævede beløb til den momspligtige  

 omsætning i den momsperiode, hvori den samlede udsendelse af  

 giroindbetalingskortene finder sted.
 Det samme gælder private og kommunale el-, gas-, vand- og varmeværker samt  

 renovationsvirksomheder mv., der på tilsvarende måde samlet udsender  

 opkrævninger, evt. bilagt en særlig opgørelse.
 Virksomheder kan dog få tilladelse til at fravige hovedreglen.
 Det gælder de tilfælde, hvor giroblankettens kvitteringsdel eller  

 opgørelsen indeholder oplysning om, at momsen af den enkelte rate først kan  

 medregnes til modtagerens købsmoms ved forfaldstidspunktet, sidste rettidige  

 indbetalingsdag eller anden tilsvarende tidsangivelse.
 Afsendervirksomheden kan i disse tilfælde vente med at medregne  

 ratebeløbet til den momspligtige omsætning indtil dette tidspunkt.
Det er dog en forudsætning, at der sker en samlet udsendelse af et antal  

 girokort til brug for den senere ratevise indbetaling.
Se også Dep.372.
 E.1.2 Forudbetalinger mv.
§ 13, stk. 3 Betalingen for varer og momspligtige ydelser, der sker helt eller delvis - før leverancen har fundet sted, - inden leverancen er afsluttet, eller - inden fakturaen er udstedt, skal altid medregnes til den momspligtige omsætning på  

 modtagelsestidspunktet.
Det gælder også acontobetalinger, der finder sted  

 inden leverancens afslutning.
 Udstedes en acontobegæring, der er udformet som en faktura inden  

 betalingen sker, anses datoen på acontobegæringen dog for  

 leveringstidspunktet.
 Bestemmelserne om forudbetaling mv. har til formål at undgå, at  

 faktureringen trækkes i langdrag.
 Eksportleverancer mv.
 Forudbetalinger for varer, der skal udføres til udlandet, kan holdes uden  

 for den momspligtige omsætning, hvis virksomheden kan fremlægge fornøden  

 dokumentation for, at indbetalingerne kan henføres til en eksportaftale,  

 indgået af virksomheden.
 Forudbetalinger vedrørende andre momsfri leverancer i henhold til § 12 kan  

 på tilsvarende betingelser holdes uden for den momspligtige omsætning.
Licensydelser Løbende licensydelser (royalties) medregnes til den momspligtige omsætning  

 i den momsperiode, hvori de modtages, jf.
Mn.130.
Ejendomsmæglere/handlere Beløb, som deponeres hos ejendomsmæglere mv. til sikkerhed for salær og  

 omkostninger, betragtes som en forudbetaling for momspligtige  

 ejendomsmæglerydelser, idet køberen betaler beløbet på sælgerens vegne.  

 Beløbet skal principielt fuldt ud medregnes i den momspligtige omsætning for  

 den momsperiode, hvori deponeringen har fundet sted.
Se også Mn.719.
Frimærkehandlere Frimærkehandlere skal medregne gebyrer vedrørende førstedagskuverter til  

 den momspligtige omsætning.
Modtagne forudbetalinger (acontobeløb) skal principielt medregnes til den  

 momspligtige omsætning, når betalingen modtages.
Det kan dog tillades, at den  

 momspligtige andel af sådanne forudbetalinger medregnes til den momspligtige  

 omsætning i den momsperiode, hvori de enkelte leverancer finder sted.
Regulering Har en ikke registreret køber forudbetalt en ydelse, der kun delvist er  

 leveret, fordi sælger er erklæret konkurs, og beløbet betales tilbage til  

 køber, kan konkursboet (sælger) fradrage 80% af den indbetalte dividende i  

 den momspligtige omsætning vedrørende tiden før konkursen.
De 80% er fastsat  

 ud fra en momssats på 25%.
 Det er forudsat, at forskudsbeløbet af virksomheden er medregnet i den  

 momspligtige omsætning, samt at købers krav, der inkluderer moms, vil blive  

 anmeldt i boet.
Lån/forudbetaling For så vidt angår sondringen mellem lån og forudbetaling henvises til  

 E.1.2.2 vedrørende indskud.
E.1.2.1 Olieselskaber Olieselskabers private kunder har mulighed for at indbetale et forud  

 aftalt månedligt beløb på en såkaldt oliekonto til dækning af olieleverancer.
Betalinger, som helt eller delvis modtages inden leverancens afslutning  

 skal medregnes til den momspligtige omsætning for den momsperiode, hvori  

 betalingen sker, jf.
Mn.933.
§ 13, stk. 3 Bestemmelsen fortolkes sådan, at den også omfatter tilfælde, hvor betaling  

 for varer og momspligtige ydelser er modtaget inden leverancens påbegyndelse.  

 Denne fortolkning er i overensstemmelse med EF's 6. momsdirektiv, artikel 10,  

 stk. 2, 2. afsnit, hvorefter momsen - hvis der betales afdrag inden  

 leveringen eller tjenesteydelsen sker - forfalder på det tidspunkt, hvor  

 afdraget indgår.
Se også Mn.858.
E.1.2.2 Indskud Indskud, som en registreret virksomhed modtager fra virksomhedens kunder  

 forud for leveringen af varer, betragtes som forudbetaling for vareleverancer  

 og skal derfor medregnes til den momspligtige omsætning for den momsperiode,  

 hvori betalingerne sker.
 Der er ikke i forbindelse med betalingen af indskuddene, som forrentes af  

 virksomheden, udstedt lånedokumenter, ligesom indskuddene kan udlignes ved  

 kontant tilbagebetaling eller ved varekøb.
 Indbetaling af de omhandlede indskud medfører ikke, at virksomheden kan  

 anses for at drive finansieringsvirksomhed som nævnt i § 2, stk. 3, litra j.
Der er herved lagt vægt på, at indskudene ikke foretages i  

 opsparingsøjemed, men for at udjævne den årlige udgift for kundernes varekøb,  

 ligesom der er en snæver forbindelse mellem indskuddene og senere  

 vareleverancer.
Der er endvidere lagt vægt på, at man skattemæssigt har anset  

 sådanne indskud for at være forudbetalinger for varer, sådan at rentebeløbene ikke omfattes af skattekontrolloven.
Der vil kunne ske momsmæssig regulering, hvis indskuddene tilbagebetales  

 kunderne, fx hvis de alligevel ikke ønsker at købe varer fra virksomheden.
Se  

 Mn.933 og Mn.934.
 Indskud fra ansatte, hvor beløbet tilbagebetales, anses for lån  

 (finansieringsvirksomhed) og er således ikke omfattet af momspligten.
Se også Dep.1048, som vedrører en andelsfoderstofforretning, der for  

 kontante indskud fra nogle af forretningens kunder blev anset som  

 finansieringsvirksomhed.
Der var i denne sag tale om et markant misforhold  

 mellem de pågældende kunders indestående og de faktiske varekøb.
Indskuddene  

 blev derfor ikke anset som forudbetaling for momspligtige vareleverancer, men  

 som en form for opsparing (finansiering), hvoraf der ikke skal betales moms,  

 jf. § 2, stk. 3, litra j.
E.1.2.3 Veksler I tilfælde, hvor køberen accepterer en veksel på en forudbetaling eller  

 acontobetaling, anses betalingen for at finde sted på det tidspunkt, hvor  

 vekseltilgodehavendet indfries kontant af køberen.
 For så vidt angår diskonterede veksler kan man i almindelighed gå ud fra,  

 at vekslen er indfriet på forfaldsdagen, såfremt sælger ikke inden 6 dage  

 herefter fra vekselindehaveren (banken) har modtaget underretning om, at  

 vekslen er protesteret.
E.1.3 Kommissions- og konsignationsvarer § 13, stk. 4 Varer, som en virksomhed udleverer i kommission eller konsignation,  

 medregnes til den momspligtige omsætning i den momsperiode, i hvilken  

 udleveringen finder sted, eller til den momsperiode, hvori der foretages  

 afregning med modtageren (kommissionæren eller konsignataren).
Hvis virksomheden anvender afregningsmetoden, må der først udstedes  

 faktura ved afregningen.
Hvis der ved udleveringen af varerne er udstedt  

 følgeseddel eller andet bilag, må det klart fremgå, at bilaget ikke er en  

 faktura.
 Der er herved givet virksomheder inden for kommissions- og  

 konsignationshandel valgfrihed mellem leveringsmetoden og betalingsmetoden.
Varer på prøve Varer, der leveres i udvalg eller på prøve, kan medregnes til den  

 momspligtige omsætning efter samme regler som fastsat for kommissions- og  

 konsignationsvarer.
 Afsætning mv. af varer, som en virksomhed har modtaget i kommission eller  

 konsignation, medregnes til den momspligtige omsætning efter de almindeligt  

 gældende regler, jf. § 11, stk. 3.
E.1.4 Regulering af den momspligtige omsætning § 13, stk. 5-7 Ved opgørelsen af den momspligtige omsætning kan der på nærmere fastsatte  

 betingelser foretages fradrag for returvarer, prisafslag, deposita, tab på  

 uerholdelige fordringer og betingede rabatter mv.
 Baggrunden for disse bestemmelser er, at den momspligtige omsætning  

 opgøres efter leveringsprincippet.
 Regulering af den momspligtige omsætning skal ved returnering af varer og  

 ved prisafslag mv. foretages med det godtgjorte beløb (ekskl. moms) og ved  

 uerholdelige fordringer med det konstaterede tab (ekskl. moms).
For at beregne dette beløb må man kende leveringstidspunktet for at få  

 fastslået, hvilken momssats virksomheden har anvendt.
Reguleringen skal altid  

 ske på grundlag af den momssats, der var gældende på leveringstidspunktet.
 Hvis moms af returvarer er beregnet med 25%, kan det beløb, der skal  

 anvendes til regulering af den momspligtige omsætning, beregnes som 80% af  

 det beløb, som godtgøres kunden.
E.1.4.1 Returvarer § 13, stk. 5 Ved opgørelsen af den momspligtige omsætning kan der fradrages 80% (ved en  

 momssats på 25%) af beløb, der er godtgjort kunder for varer, som er modtaget  

 retur.
 Bestemmelsen tager sigte på varer, der tages tilbage under sådanne  

 omstændigheder, at der foreligger en annullering af handelen, dvs. tilfælde,  

 hvor den fulde salgspris godtgøres kunden.
 Der er dog administrativt åbnet mulighed for momsmæssig regulering i de  

 tilfælde, hvor der ydes delvis godtgørelse for varer, som returneres inden  

 for en garantiperiode eller returneres/tilbagekøbes inden 1 år efter handlen.
 Herudover er der åbnet mulighed for momsmæssig regulering for varer, der  

 er solgt på afbetaling med ejendomsforbehold eller på en særlig kontokontrakt  

 (uden ejendomsforbehold), og som tages tilbage, fordi køberen ikke har  

 opfyldt sine forpligtelser (misligholdelse af kontrakten).
 Lovens "returneringsbegreb" er søgt fastlagt, så det tilgodeser  

 dels gældende kutymer inden for erhvervslivet, dels administrative og  

 kontrolmæssige hensyn.
 Der kan ske momsmæssig regulering i følgende situationer:
Ombytning Når der er tale om returnering/ombytning mod godtgørelse til kunden af den  

 fulde salgspris eller af udbetalingen og alle indbetalte afdrag (uden  

 tidsbegrænsning), jf.
Dep.351.
 Hvis der i forbindelse med returnering/ombytning betales en højere pris  

 for varen, end den var solgt til, er der ikke adgang til regulering i  

 virksomhedens momspligtige omsætning.
 Hvis den højere pris for den tilbagetagne vare betales på den måde, at der  

 betales en mindre pris end den ellers gældende for en samtidigt købt ny vare,  

 kan returvarereglen heller ikke anvendes.
Der er herved lagt til grund, at der i sådanne tilfælde ikke er tale om en  

 returnering af varerne, men om en helt ny handel (tilbagekøb) mellem  

 parterne, jf.
Dep.818.
 Se også DfT.742/81 A, hvorefter stk. 5 ikke kan finde anvendelse, i  

 tilfælde hvor der ved tilbagekøb godtgøres kunden et beløb, der overstiger  

 den oprindelige salgspris.
Tilbagekøb Der kan ske regulering, når returneringen/tilbagekøbet finder sted inden 1  

 år efter handlens indgåelse med delvis godtgørelse af salgsprisen, jf.  

 Dep.457.
Ved afgørelsen af, om varen er returneret/tilbagekøbt inden 1 år efter den  

 stedfundne handel, er det tidspunktet for varens levering til kunden, som er  

 afgørende.
Udstedes der faktura, herunder regning, nota m.m. over en  

 leverance, anses faktureringstidspunktet for leveringstidspunktet, for så  

 vidt faktureringen sker inden eller snarest efter leverancens afslutning.
 Hvis virksomheden ikke udsteder faktura mv. i forbindelse med salg af en  

 vare, skal der kunne fremlægges anden skriftlig dokumentation for tidspunktet  

 for leveringen.
Garantiperiode Der kan ske regulering, når en vare tages retur inden for en  

 garantiperiode mod delvis godtgørelse af salgsprisen.
Se Dep.351.
Der er alene adgang til regulering ved returtagning, i de tilfælde hvor  

 virksomheden i henhold til en skriftlig garantiaftale har forpligtet sig til  

 ubetinget at tage varen tilbage, hvis der inden for garantiperioden  

 konstateres væsentlige fejl og mangler ved det solgte.
Er der derimod tale om  

 tilbagekøb, fx ibyttetagning i forbindelse med salg af en anden vare, kan der  

 ikke ske regulering efter dette punkt, jf.
Dep.955.
Afbetaling Endelig kan der ske regulering, når varer, der er solgt på afbetaling med  

 ejendomsforbehold eller på særlig kontokontrakt (uden ejendomsforbehold),  

 tages tilbage, fordi køberen ikke har opfyldt sine forpligtelser (misligholdt  

 kontrakten), jf.
Dep.351 og Dep.457.
Personmotorkøretøjer samt vare- og lastvogne med tilladt totalvægt ikke  

 over 4 tons, der er solgt på afbetaling med ejendomsforbehold, og som tages  

 tilbage, fordi køberen ikke har overholdt sine forpligtelser, kan dog ikke  

 anses for returvarer, såfremt de ved senere salg ønskes momsberigtiget efter  

 bestemmelserne i § 10, jf.
Dep.351.
 Der kan ikke foretages regulering for varer, der er solgt på afbetaling,  

 hvis alle rettigheder ifølge kontrakten er tiltransporteret en anden  

 virksomhed.
Et finansieringsselskab - eller enhver anden virksomhed end den  

 oprindelige sælger - der har overtaget (fået tiltransporteret) en kontrakt  

 med ejendomsforbehold, må således ikke i forbindelse med overtagelsen udstede  

 kreditnota med deklareret moms.
Se også Dep.496 samt Dep.1002.
 Med hensyn til tvangsmæssig tilbagetagelse af driftsmidler henvises til  

 H.6. Såfremt der sker tvangsmæssig tilbagetagelse i forbindelse med salg af  

 en anden vare til den pågældende kunde, kan der ikke foretages momsmæssig  

 regulering ved tilbagetagelsen.
Hvem kan regulere? Det er kun den oprindelige sælger, der kan foretage momsmæssig regulering,  

 jf.
Dep.1001. For så vidt angår varer, fx bøger og sølvtøj, der kutymemæssigt  

 ombyttes/tilbagekøbes af en anden virksomhed inden for den pågældende  

 branche, vil den modtagende virksomhed dog kunne foretage momsmæssig  

 regulering, jf.
Dep.351. Ædelmetaller i barreform mv. er ikke omfattet af  

 denne bestemmelse, jf.
Dep.741.
E.1.4.2 Prisafslag Prisafslag, som ydes kunder på varer og momspligtige ydelser, der  

 tidligere er momsberigtiget, kan fradrages i den momspligtige omsætning med  

 det beløb (ekskl. moms), der godtgøres kunden, jf.
Dep.570.
 Momspligtige administrationsgebyrer, afbetalingstillæg,  

 finansieringstillæg, rentetillæg o.l., der beregnes ved afbetalingshandler,  

 kan fradrages (ekskl. moms) i det omfang, de godtgøres køberen, fx i  

 tilfælde, hvor en afbetalingskontrakt indfries tidligere end forudsat ved  

 oprettelsen.
 Konkursboer mv.
 Hvis et registreret betalingsstandsnings- eller konkursbo yder prisafslag  

 vedrørende fejl og mangler ved leverancer foretaget før  

 betalingsstandsningen/konkursen, henføres reguleringen til tidspunktet for  

 den oprindelige levering.
 Der er truffet afgørelse i en sag om prisafslag ydet af et  

 betalingsstandsningsbo vedrørende leverancer i perioden før  

 betalingsstandsningen.
Sagen drejede sig om et byggefirma, som på betalingsstandsningstidspunktet  

 havde nogle igangværende og netop færdiggjorte entrepriser.
I  

 betalingsstandsningsperioden blev der fremsat krav om prisafslag på grund af  

 fejl og mangler ved entrepriserne.
 De udstedte kreditnotaer med moms skulle henføres til den momsperiode,  

 hvor leveringen var sket, da grundlaget for reguleringen allerede var til  

 stede ved leveringen og kunne konstateres før betalingsstandsningen.
Der kunne derfor i dette tilfælde modregnes i et eventuelt simpelt krav  

 mod den oprindelige virksomhed, jf.
Dep.1050.
E.1.4.3 Tab på uerholdelige fordringer § 13, stk. 6 Ved opgørelse af den momspligtige omsætning kan der fradrages 80% af  

 konstaterede tab på uerholdelige fordringer vedrørende leverede varer og  

 momspligtige ydelser.
Hvis en kreditor meddeler saldokvittering til en debitor, kan der kun ske  

 fraskrivning for momsen af tabet, såfremt betingelserne om en frivillig  

 akkord, jf. punkt c., er opfyldt.
Se også Dep.505.
Fradrag/konstaterede tab Gældsfragåelsesboer Tvangsakkord Registrerede virksomheder kan ved konstaterede tab herefter foretage  

 fradrag i den momspligtige omsætning efter følgende retningslinier, jf.  

 Dep.738 og Dep.841:
a.
Når det ved afslutningen af konkurs- og dødsboer (gældsfragåelsesboer)  

 dokumenteres, at der ikke er opnået fuld dækning for det anmeldte krav.
b.
Når et tilgodehavende ved gennemførelsen af en tvangsakkord (almindelig  

 tvangsakkord eller likvidationsakkord) er nedskrevet med en bestemt andel af  

 fordringen.
Det er præciseret, at bestemmelsen omfatter almindelig tvangsakkord og  

 likvidationsakkord.
Disse akkordformer er nærmere beskrevet i konkurslovens §  

 157, punkterne 1 og 2. Der vil således kunne foretages momsmæssig regulering,  

 når den pågældende akkordordning er stadfæstet af skifteretten.
 Bestemmelsen omfatter derimod ikke den i lovens § 157, punkt 3, omhandlede  

 betalingsudsættelse (moratorium).
Frivillig akkord c.
Når der ved tiltrædelsen af en frivillig akkord er sket reduktion af  

 kreditorernes krav mod en skyldner, og kreditors tiltrædelse af akkorden har  

 haft til formål at opnå den størst mulige dækning af fordringen.
 Ved vurderingen heraf vil det være af betydning, at:
- akkordforslaget er fremsat af en advokat/brancheforening, - det til brug ved akkorden fremlagte regnskabsmateriale - aktuel  

 statusopgørelse mv. - er udarbejdet af en statsautoriseret eller registreret  

 revisor, - mindst halvdelen af skyldnerens kreditorer (beregnet efter beløb) har  

 tiltrådt akkorden, - akkorddividenden er mindst lige så stor som den beregnede dividende ved  

 gennemførelse af konkurs, - akkorden stort set udtømmer skyldnerens midler, og - kreditor ikke er skyldneren nærtstående, jf. konkurslovens § 2.
 Der skal kunne fremlægges rimelig dokumentation for de nævnte forhold og  

 for akkorddividendens størrelse, fx i form af en særlig erklæring fra en  

 advokat/brancheforening.
 En frivillig akkord er en aftale mellem skyldneren og hans kreditorer,  

 hvorefter disse eftergiver en del af deres tilgodehavende.
En frivillig likvidation anses ikke for at være omfattet af benævnelsen  

 frivillig akkord, idet skyldneren ved en frivillig likvidation ikke frigøres  

 for den del af skylden, som ikke dækkes af likvidationsprovenuet.
Tab, der er  

 opstået ved en frivillig likvidation, omfattes af bestemmelsen i punkt f.
 Ved afgørelse af, om forudsætningerne for momsmæssig regulering er  

 opfyldt, må der foretages en helhedsvurdering af, om kreditors tiltrædelse af  

 akkorden har haft til formål at opnå den bedst mulige dækning af fordringen.
 Ved denne helhedsvurdering lægges der vægt på de beskrevne forhold (fx at  

 akkordforslaget er fremsat af en advokat/brancheforening), men der stilles  

 ikke krav om, at den frivillige akkord er tiltrådt under sådanne  

 omstændigheder, at den er i nøje overensstemmelse med de beskrevne forhold.
 Ved helhedsvurderingen kan der endvidere lægges vægt på, om det  

 skattemæssigt kan accepteres, at tabet fratrækkes i indkomstopgørelsen.
 For kreditorer, hvis fordring vedrører både lån mv. og momspligtige  

 leverancer, skal der ske en forholdsmæssig fordeling af det konstaterede tab.
Forgæves fogedforretning d.
Når det af udskrift af fogedprotokollen fremgår, at fogedforretning for  

 den pågældende fordring har været forgæves, eller når det ved udskrift af  

 fogedprotokollen kan dokumenteres, at en anden kreditor inden for et tidsrum  

 af højst 6 måneder har foretaget udlægsforretning hos den pågældende debitor  

 uden at kunne opnå fuld dækning for sit tilgodehavende.
 Der er ved fastsættelsen af fristen på 6 måneder sket en tilpasning til  

 bestemmelserne i retsplejelovens § 490, hvorefter en fordringshaver, som ikke  

 har fået tilstrækkeligt udlæg til at dække sin fordring, først når der er  

 forløbet 6 måneder siden sidste udlægsforretning, på ny kan begære afholdt  

 forretning til foretagelse af udlæg.
 Fogedretten kan i øvrigt afvise at foretage udlægsforretning hos  

 skyldneren, såfremt fogedretten er bekendt med, at der inden for den nævnte  

 frist har været afholdt en forretning, hvor det ikke har været muligt at opnå  

 dækning.
En insolvenserklæring, som afgives af skyldneren under en fogedforretning,  

 vil kunne danne grundlag for momsmæssig regulering.
Tilsvarende vil en  

 erklæring fra fogedretten om, at debitor inden for 6 måneder har afgivet  

 insolvenserklæring, og begæringen om udlægsforretning efter reglerne i  

 retsplejelovens § 490 derfor afvises, kunne sidestilles med dokumentation for  

 forgæves udlægsforretning.
Tvangsauktion e.
Når en personligt drevet virksomheds faste ejendomme, dvs. såvel  

 beboelses- som erhvervsejendomme, er bortsolgt ved tvangsauktion, uden at  

 kreditor derved har fået dækning for sit tilgodehavende.
Det er en  

 forudsætning, at kreditor ved regnskabsmateriale mv. vedrørende debitor kan  

 dokumentere, at fordringen er endelig tabt.
 Bestemmelsen indebærer, at der ikke skal foretages udlæg med henblik på at  

 dokumentere, at fordringen er uerholdelig i disse tilfælde.
 Det er herved lagt til grund, at kreditor i tvangsauktionssager er i  

 besiddelse af regnskabsmateriale mv. vedrørende debitor, som kan dokumentere,  

 at fordringen er endelig tabt, og at debitor efter en afholdt tvangsauktion  

 normalt intet ejer, der vil kunne gøres til genstand for udlæg, når henses  

 til tinglysningslovens § 37 og § 38 om tilbehørspant og trangsbeneficiet, jf.  

 retsplejelovens § 509.
 En kreditor, der overtager debitors ejendom på tvangsauktion med henblik  

 på fyldestgørelse for sit tilgodehavende ved videresalg af ejendommen, vil  

 ikke kunne foretage momsmæssig regulering for den del af fordringen, som ikke  

 blev dækket af det afgivne bud, idet der i sådanne tilfælde må tages hensyn  

 til et evt. provenu ved videresalget af ejendommen.
 Den pågældende kreditor vil derfor først kunne foretage regulering, når  

 det ved videresalget af ejendommen er konstateret, at salgsprovenuet ikke  

 giver dækning for resttilgodehavendet.
Andre tilfælde f.
Når der i øvrigt kan anses at være foretaget tilstrækkeligt til  

 fordringens inddrivelse.
Ved vurderingen heraf må der bl.a. tages hensyn til  

 fordringens størrelse.
Det vil normalt være en forudsætning for at foretage  

 fradrag, at handelsforbindelsen med den pågældende debitor er ophørt mindst 1  

 år, før fradraget foretages.
 Bestemmelsen er fortrinsvis tænkt anvendt på mindre fordringer, hvor de  

 omkostninger, der måtte være forbundet med en eventuel inddrivelse, ikke står  

 i rimeligt forhold til fordringens værdi.
Fordringer under 3.000 kr. kan afskrives, når inddrivelse af beløbet  

 opgives, efter at kreditors advokat forgæves har rykket debitor for betaling  

 af beløbet.
Se også Dep.1076, Dep.1106 og Dep.1128.
 Hvis forholdene taler herfor, kan der ske fravigelse af reglen om, at  

 godkendelse af fradrag forudsætter, at handelsforbindelsen med den pågældende  

 debitor er ophørt mindst 1 år, før fradraget foretages.
 Bestemmelsen i punkt f. kan også anvendes i tilfælde, hvor et tab er  

 opstået ved en frivillig likvidation.
E.1.4.3.1 Forventet tab Der kan som hovedregel ikke foretages fradrag for forventet tab på  

 debitorer.
For så vidt angår forventet tab på fordringer i konkurs- og dødsboer  

 (gældsfragåelsesboer) kan der dog foretages et foreløbigt fradrag, før  

 bobehandlingen er endelig afsluttet.
Det er en forudsætning, at virksomheden  

 er i besiddelse af en erklæring fra boets kurator om, at dividenden ikke  

 forventes at overstige en nærmere angiven procent af fordringen, jf.
Dep.738.
Se også Dep.841, hvorefter foreløbigt fradrag for forventet tab endvidere  

 kan foretages, når skyldneren har anmeldt betalingsstandsning.
Det er en  

 betingelse, at der foreligger en erklæring fra et af skifteretten beskikket  

 tilsyn om, at det må forventes, at de uprivilegerede kreditorer ikke vil  

 kunne opnå dækning ud over en nærmere angivet procent af deres  

 tilgodehavender ved den gunstigste af de kreditorordninger, der arbejdes med.  

 Det er endvidere en betingelse, at beregningen af dækningsprocenten bygger på  

 en ajourført status for skyldneren, der på forlangende vil blive tilstillet  

 Told*Skat.
 Virksomheden må herefter foretage fornøden regulering i momsregnskabet,  

 når tabet er endeligt opgjort ved boets afslutning.
 Om fradrag for et moderselskabs forventede tab på uerholdelige fordringer  

 på dets konkursramte datterselskab, se Dep.956.
E.1.4.3.2 Opgørelse af tab Det er i alle tilfælde en forudsætning for at foretage fradrag, at det af  

 det foreliggende regnskabsmateriale mv. fremgår, hvorledes der er forholdt  

 med de udestående fordringer, og at regnskabet i øvrigt føres således, at det  

 sikres, at de fradragne beløb momsberigtiges i det omfang, de senere måtte  

 indgå.
 Der skal dog ikke ske momsberigtigelse af den del af eventuelle  

 punktafgifter, fx afgift af vin, spiritus og øl, der indbetales i henhold til  

 konkurslovens § 96, jf. også E.1.4.3.3.
Der kan kun foretages fradrag for tab, som vedrører momsberigtigede  

 leverancer af varer og ydelser.
Renter skal således ikke medregnes ved  

 opgørelsen af tabet, medmindre der er betalt moms af renterne, jf.
Dep.887.
 Ved opgørelsen må der derfor foretages en opdeling af fordringen på  

 momsberigtigede leverancer og renter samt andre beløb, som ikke er  

 momsberigtiget.
Afskrivning af acontobeløb Alle løbende indbetalinger (acontobeløb), der er modtaget fra debitorer  

 forud for betalingsstandsningen eller forud for gennemførelsen af en  

 kreditorordning, skal som udgangspunkt afskrives på den ældste del af  

 fordringen.
 Foreligger der tilkendegivelser fra debitorerne eller en konkret aftale  

 mellem parterne om anden anvendelse af sådanne indbetalinger, fx til forlods  

 nedbringelse af skyldige renter, vil denne fremgangsmåde kunne godkendes.
 Foreligger der ikke sådanne tilkendegivelser eller aftale, vil kreditor  

 dog kunne bestemme over beløbets anvendelse på betingelse af, at der tages  

 behørig hensyntagen til debitorernes interesser.
 Vestre Landsret har ved dom af 3. oktober 1991 stadfæstet en  

 fogedretskendelse om, at i forbindelse med opgørelse af tab på debitorer kan  

 indbetalinger fra debitor i visse tilfælde forlods afskrives på renter.
 Retten fastslår, at ingen af momslovens bestemmelser angiver, hvorledes  

 tabet for kreditor skal opgøres, og at den pågældende sag - om tilskrevne  

 renter forlods anses for betalt ved indbetalinger fra debitorer - derfor må  

 afgøres efter almindelige obligationsretlige regler.
Retten lagde ved sagens afgørelse til grund, at der ved indbetalingerne  

 fra de tabsgivende debitorer ikke forelå tilkendegivelser fra disse om,  

 hvorledes beløbene skal afskrives, ligesom der ikke forelå en aftale mellem  

 kreditor og debitorerne herom.
Bestemmelsesretten for så vidt angår beløbets  

 anvendelse tilkommer herefter fordringshaveren, dvs. kreditor, under behørig  

 hensyntagen til debitorernes interesser.
 Retten lagde ved afgørelsen vægt på, at det er branchekutyme, at  

 kreditrenter forfalder og betales forud for anden gæld, og at dette også var  

 i debitors interesse, jf. ligningslovens § 7, stk. 5.
 Anvendelse af indbetalingerne skal således være i debitorernes interesse.  

 Told*Skat vil kunne acceptere en på fakturaer/kontoudtog anført påtegning,  

 såfremt debitor ikke har indvendinger herimod.
 Det vil udover nævnte påtegning være en forudsætning, at en sådan  

 fremgangsmåde er i overensstemmelse med den branchemæssige sædvane på dette  

 område - jf. omtalte dom - og at kreditors regnskabssystem er tilrettelagt  

 således, at den anvendte fremgangsmåde kan dokumenteres.
 Hver enkelt indbetaling til en virksomhed skal afskrives løbende på  

 indbetalingstidspunkterne på de saldi, der på dette tidspunkt foreligger.  

 Indbetalinger vil således kun kunne afskrives forlods på de renter, der var  

 tilskrevet på de enkelte indbetalingstidspunkter og ikke på senere tilskrevne  

 renter.
Pantebreve Pantebreve, som udstedes til hel eller delvis dækning af en fordring, skal  

 ved opgørelsen af tabet medregnes efter den pålydende værdi (nominel værdi),  

 uanset om pantebrevets markedspris (kursværdi) er lavere.
Et skønnet/beregnet kurstab på pantebreve, der er modtaget i forbindelse  

 med fx en frivillig akkord eller gældssanering, giver således ikke mulighed  

 for momsmæssig regulering, jf.
Dep.957.
 Hvis en kreditor køber eller overtager pantebreve fra en skyldner, kan  

 disse medregnes til markedsværdien i stedet for den nominelle værdi, når det  

 konstaterede tab opgøres.
I disse tilfælde må pantebrevene ikke være udstedt af skyldner til  

 betaling af kreditors fordring.
Der kan derimod være tale om pantebreve, som  

 skyldneren er i besiddelse af som følge af salg af fast ejendom, hvor en  

 huskøber (tredjemand) har udstedt pantebrevene som led i køb af skyldnerens  

 faste ejendom.
Se også Dep.1127.
E.1.4.3.3 Punktafgiftspligtige varer Leverandører af punktafgiftspligtige varer kan ved opgørelsen af den  

 momspligtige omsætning se bort fra den del af dividenden på anmeldte  

 fordringer i et konkursbo, som opnås efter konkurslovens § 96, dvs. det som  

 privilegeret krav anmeldte punktafgiftsbeløb, jf. § 13, stk. 6, 2. punktum.
 En punktafgiftsregistreret vareleverandør, der anmelder den del af et  

 varetilgodehavende, der udgør punktafgiften, som privilegeret krav i  

 skyldnerens bo i henhold til konkurslovens § 96, kan undlade at anmelde den  

 hertil svarende moms som simpelt krav i boet.
 Leverandøren vil herefter kunne reducere den momspligtige omsætning med  

 det anmeldte punktafgiftskrav i den momsperiode, i hvilken punktafgiftskravet  

 er anerkendt af boet (og uden hensyn til størrelsen af den senere modtagne  

 dividende på det privilegerede krav), respektive foretage fradrag i  

 salgsmomsen, hvis momsen ved leveringen er beregnet med en anden momssats end  

 den på reguleringstidspunktet gældende.
 Med hensyn til den øvrige del af varetilgodehavendet (varepris, ekskl.  

 punktafgift og den hertil svarende moms), der anmeldes i boet som simpelt  

 krav, forholdes efter de almindeligt gældende regler for regulering  

 vedrørende tab på udestående fordringer.
 I tilfælde af, at momsen af det som privilegeret krav anmeldte  

 punktafgiftsbeløb alligevel af leverandøren anmeldes i boet som simpelt krav,  

 kan tabet i henhold til § 13, stk. 6, opgøres efter samme regler som anført  

 ovenfor, men den opnåede dividende på denne del af fordringen skal så fuldt  

 ud afregnes til statskassen (tillægges salgsmoms i den periode, i hvilken  

 dividende modtages).
 Det bemærkes, at sidstnævnte skal ses i lyset af, at virksomheden ellers  

 ville opnå en bedre dækning af sit simple krav på selve varetilgodehavendet  

 (varepris, ekskl. punktafgift) end de øvrige kreditorer.
E.1.4.3.4 Overdragelse af fordringer til eje Der kan ikke foretages fradrag i den momspligtige omsætning for den  

 kursdifference, der opstår ved transport (salg eller overdragelse) til  

 tredjemand af et tilgodehavende for leverancer af varer og momspligtige  

 ydelser til en lavere værdi end fordringens nominelle værdi, jf.
Dep.738.
 Eventuel momsmæssig regulering for tab, som måtte være foretaget af  

 virksomheden forud for overdragelsen af fordringerne, fx foreløbig regulering  

 på grundlag af en erklæring fra kurator i et konkursbo eller regulering i  

 forbindelse med nedskrivning af fordringerne på grundlag af en konkret  

 vurdering, må derfor fuldt ud tilbageføres i forbindelse med afhændelse af  

 fordringerne til tredjemand.
 Der kan heller ikke foretages fradrag i den momspligtige omsætning i  

 tilfælde, hvor der opstår kursdifference som følge af, at der i forbindelse  

 med overdragelse af en virksomhed til ny indehaver foretages en generel  

 (lineær) nedskrivning af den samlede debitormasse, eller der foretages  

 nedskrivning af nogle nærmere angivne debitorer på grundlag af en vurdering  

 af disse, således at fordringen overdrages til den ny indehaver til en lavere  

 værdi end den nominelle.
Køberen af overdragne fordringer kan ikke foretage fradrag i den  

 momspligtige omsætning i det omfang, der senere konstateres eventuelle tab på  

 fordringer, som er nedskrevet i forbindelse med overdragelsen.
Det er ved  

 højesteretsdom fastslået, at der ikke i medfør af § 13, stk. 6, kan kræves  

 fradrag i moms for tab på fordringer, der er erhvervet til underkurs, jf.  

 Østre Landsrets dom af 31. oktober 1984. Der skal på den anden side heller  

 ikke betales moms af eventuelle gevinster på de overtagne fordringer.
 Hvis den ny indehaver i forbindelse med en virksomhedsoverdragelse  

 overtager virksomhedens debitorer på overdragelsestidspunktet til pari, vil  

 der i momsregnskabet for den nye virksomhed kunne foretages fradrag i den  

 momspligtige omsætning efter de almindelige regler i tilfælde af, at der  

 efter overdragelsestidspunktet konstateres tab på de overtagne fordringer.
 Vedrørende salg af overtagne fordringer til underkurs henvises i øvrigt  

 til Dep.503 og Dep.504.
E.1.4.3.5 Overdragelse af fordringer til sikkerhed Registrerede virksomheder (produktions- og salgsselskaber) overdrager ofte  

 fakturakrav på kunder til tredjemand, fx et factoringselskab eller et af  

 virksomheden oprettet finansieringsselskab med henblik på at opnå en  

 likviditetsforbedring.
Fordringerne overdrages (transporteres) enten til  

 sikkerhed for ydede lån eller til eje.
I nogle af de tilfælde, hvor transporten er formuleret som en overdragelse  

 til eje, er der samtidig truffet aftale om, at fordringer, som ikke måtte  

 indgå, tilbageføres til produktions- eller salgsselskabet.
I disse tilfælde  

 bæres kreditrisikoen således fortsat af sidstnævnte selskab.
 Produktions- eller salgsselskabet kan foretage fraskrivning i  

 momsregnskabet i forbindelse med konstaterede tab på fordringer, som er  

 overdraget til sikkerhed for tredjemand.
Der vil derimod ikke kunne foretages regulering vedrørende fordringer, som  

 er overdraget til eje, jf.
E.1.4.3.4.
Såfremt factoring- eller finansieringsselskabet alene yder långivning,  

 kombineret med en kreditrisikoforsikring, vil produktions- eller  

 salgsselskabet kunne foretage fraskrivning i momsregnskabet, hvis selskabet  

 forbliver ejer af fordringen mod kunden.
Det skal videre sikres, at alle  

 beløb, der indgår fra kunden, efter at fraskrivning er foretaget, medregnes  

 til produktions- eller salgsselskabets momspligtige omsætning.
Der vil også være fradragsret i forbindelse med transporter, der vel er  

 formuleret som en overdragelse til eje men med samtidig aftale om, at der ved  

 debitors misligholdelse skal ske tilbagetransport, og det med en sådan  

 tilbagetransport meddeles kunden, at betaling med frigørende virkning  

 herefter alene vil kunne ske til produktions- eller salgsselskabet.
Selskabet  

 vil således efter de almindelige regler i disse tilfælde komme til at bære  

 tabet på samme måde, som hvis transporten var formuleret som en overdragelse  

 til sikkerhed.
Se også Dep.924.
Tilsvarende vil der kunne foretages regulering for konstaterede tab i  

 tilfælde hvor en købekontrakt med forhandleren som selvskyldnerkautionist  

 bliver tiltransporteret et finansieringsselskab, og forhandleren som følge af  

 køberens misligholdelse af kontrakten må indfri restgælden.
Regulering vil  

 kunne foretages i den momsperiode, hvor tabet kan opgøres og dokumenteres i  

 overensstemmelse med de almindeligt gældende regler.
Se også Dep.877  

 vedrørende administrationsydelserne i forbindelse med sådanne fordringer.
E.1.4.3.6 Garantifonde Der er med henblik på konvertering af visse landmænds grovvaregæld til  

 banklån oprettet 2 garantifonde.
Fondenes kapitalindskud er tilvejebragt ved  

 indskud på 2 gange 75 mio. kr. fra henholdsvis staten og grovvarehandlen.  

 Fondene vil som kautionister med indskuds-/lånekapitalen som sikkerhed kunne  

 garantere over for pengeinstitutter ved visse landmænds optagelse af banklån  

 til finansiering af overforfalden grovvaregæld, dvs. gæld, der ikke er  

 indfriet inden udgangen af stiftelsesmåneden med tillæg af 90 dage.
Det er  

 herved forudsat, at staten og grovvarehandelen hver bærer halvdelen af de  

 tab, garantierne måtte medføre.
Fondene kan kun give garantier for sådanne banklån i forhold til den  

 enkelte grovvarevirksomheds indskud i fondene.
Regnskabsmæssigt vil der hos  

 begge fonde blive oprettet en konto for hver af de indskydende  

 grovvarevirksomheder, hvor indskud og halvdelen af eventuelle konstaterede  

 tab vil blive påført.
Fondene ophører den 30. juni 1988. De kan dog tidligst  

 ophøre, når alle forpligtelser er indfriet.
Hvis landmanden i løbet af garantiperioden ikke overholder sine  

 forpligtelser over for banken, vil denne gøre kautionsforpligtelsen gældende  

 over for fonden.
Såfremt det er fonden, der herefter søger at inddrive  

 fordringen hos landmanden, vil det også være fonden, der - efter at have  

 konstateret fordringens uerholdelighed hos landmanden - giver meddelelse til  

 det pågældende grovvareselskab om, at dette må bære halvdelen af det opståede  

 tab.
Dette medfører at grovvareselskabet kan modtage den fornødne  

 regnskabsmæssige dokumentation for fordringens uerholdelighed.
 Grovvarevirksomhederne vil på grund af den nære tilknytning mellem de  

 indgåede kautionsforpligtelser og de foretagne leverancer kunne foretage  

 momsmæssig regulering for konstaterede tab efter de almindelige regler.
Der skal således kunne fremlægges regnskabsmateriale mv. som dokumentation  

 for, hvorledes der er forholdt med udestående fordringer, der er omfattet af  

 garantiordningen.
Regnskabet må føres således, at det sikres, at fradragne  

 beløb momsberigtiges i det omfang, de senere måtte indgå.
Endvidere må  

 regnskabsmateriale mv. opbevares, indtil kautionsforpligtelserne udløber.  

 Dette gælder, selv om det i givet fald må opbevares i mere end 5 år efter  

 regnskabsårets udgang.
E.1.4.3.7 Andre tilfælde af uerholdelige fordringer Kontoringe En kontoring kan ikke fradrage konstaterede tab vedrørende leverancer af  

 varer og momspligtige ydelser fra kontoringens enkelte medlemmer til  

 kontokunderne.
Tabet må fradrages i den momspligtige omsætning for den  

 virksomhed, der har solgt og momsberigtiget de pågældende leverancer.
Det er  

 dog en forudsætning, at virksomheden ikke har overdraget fordringen til  

 kontoringen til eje, jf.
Dep.410.
En række kontoringe er dog registreret for salg af varer.
I disse tilfælde  

 gælder de almindelige regler om tab på uerholdelige fordringer.
Falske checks Registrerede virksomheder vil kunne fradrage tab, der opstår som følge af,  

 at momspligtige leverancer er betalt med falske checks.
Fradraget er betinget  

 af, at bedrageriet er anmeldt til politiet, og det ikke har været muligt at  

 inddrive beløbet.
Underslæb Tab, som en virksomhed lider som følge af, at en medarbejder i  

 virksomheden har modtaget og på firmaets vegne kvitteret for nogle  

 fakturerede beløb - uden at afregne betalingen med virksomheden (underslæb) -  

 kan ikke fradrages i den momspligtige omsætning.
 Det samme gælder hvis medarbejderen har modtaget betaling på firmaets  

 vegne for udførte, men ikke fakturerede arbejder, uden at afregne den fra  

 køberen modtagne betaling med virksomheden.
Afmeldte virksomheder Ikke registrerede/afmeldte virksomheder kan efter ansøgning få godtgjort  

 momsen vedrørende tab på udestående fordringer.
Ansøgningen skal være  

 indsendt 5 år efter virksomhedens afmeldelse.
Tabet skal opgøres og dokumenteres i overensstemmelse med de gældende  

 regler.
Virksomheden har pligt til, såfremt den/de pågældende fordring(er)  

 senere betales helt eller delvis, at indbetale momsen af det modtagne beløb  

 til Told*Skat.
Økonomisk interessefællesskab I de tilfælde, hvor der består økonomisk interessefællesskab mellem  

 fordringshaveren og den pågældende skyldner, vil der kunne ske fraskrivning  

 for momsen af konstaterede tab på uerholdelige fordringer vedrørende leverede  

 varer og momspligtige ydelser efter de almindeligt gældende regler, jf.  

 E.1.4.3, punkterne a-f.
Tab ved fusion Tab, som er opstået i forbindelse med en lodret fusion mellem et moder- og  

 et datterselskab, kan ikke sidestilles med en frivillig akkord.  

 Moderselskabet kan derfor ikke foretage fradrag i den momspligtige omsætning  

 for den del af tilgodehavendet, der ikke er dækket.
Der er lagt vægt på, at der ikke ved gennemførelsen af fusionen er  

 konstateret tab på uerholdelige fordringer vedrørende leverede varer og  

 momspligtige ydelser.
Se også DfT.1109.
Konkursboer I tilfælde, hvor der afsiges konkursdekret over en registreret virksomhed,  

 og boet bliver registreret for videreførelse eller afvikling af virksomheden,  

 skal de indtil konkursen skete leverancer af varer og momspligtige ydelser  

 henføres til virksomhedens momsregnskab og medregnes til den momspligtige  

 omsætning for tiden indtil konkursen.
 Fradrag i den momspligtige omsætning for konstaterede tab på uerholdelige  

 fordringer vedrørende sådanne leverancer, som har fundet sted indtil  

 konkursen, skal henføres til den momsperiode, hvor tabet er konstateret.
Det betyder, at et konkursbo er berettiget til at foretage momsmæssig  

 regulering, hvis tabet på forretningsdebitorer først har kunnet konstateres  

 og gøres gældende efter konkursens indtræden.
Se Østre Landsrets dom af 28.  

 april 1986.
Konsortiebyggeri Konstaterede tab på udestående fordringer vedrørende leverede varer og  

 momspligtige ydelser til et konsortium kan fradrages i de konsortiedeltagende  

 leverandørers momspligtige omsætning i overensstemmelse med de i stk. 6,  

 fastsatte retningslinier.
Tabet anses for konstateret, når de pågældende bygninger er afhændet af  

 konsortiet i tilslutning til færdiggørelsen, og når konsortiet er afviklet  

 (likvideret), jf.
Dep.334.
Indkøbsforeninger Indkøbsforeninger, der formidler salg af varer og momspligtige ydelser  

 mellem leverandører og medlemmer af indkøbsforeningen, kan ikke fradrage  

 konstaterede tab vedrørende disse leverancer.
 Hvis indkøbsforeningen derimod selv køber og sælger varerne for egen  

 regning og risiko, kan de almindelige regler om konstaterede tab på  

 uerholdelige fordringer anvendes.
Debitors stilling Debitor skal ikke foretage regulering af købsmomsen, selv om kreditor får  

 tilladelse til at foretage regulering i sin momspligtige omsætning for tab på  

 den pågældende debitor.
 Der er herved lagt vægt på, at der ikke er tale om en ændring af det  

 oprindelige fakturabeløb, jf. § 17, stk. 3.
E.1.4.4 Gældssanering Der er åbnet mulighed for momsmæssig regulering i tilfælde, hvor en  

 registreret virksomhed som led i en gældssaneringsordning for en  

 landbrugsvirksomhed enten eftergiver en fordring eller yder rente- og  

 afdragsfri henstand med en fordring eller en del deraf, jf. § 10, stk. 1 og  

 2, i lov om statsgaranti for lån og rentetilskud til visse landmænd  

 (gældssaneringsloven).
 Ansøgninger om statsgaranti indsendes fra pengeinstitutterne til central  

 behandling i Kongeriget Danmarks Hypotekbank og Finansforvaltning, som i de  

 enkelte sager tager stilling til, om ansøgeren vil kunne bevilges  

 statsgaranti.
E.1.4.4.1 Eftergivelse Pengeinstituttet vil samtidig med lånesagens effektuering (udbetaling af  

 låneprovenuet mv.) skriftligt over for de pågældende leverandører bekræfte,  

 at udbetalingen er sket som led i en gældssanering af den pågældende  

 landbrugsvirksomhed efter nævnte lov.
 Såfremt det af hypotekbankens garantiskrivelse fremgår, at statsgarantien  

 er betinget af delvis eftergivelse af en eller flere leverandørfordringer,  

 orienterer pengeinstituttet ved udbetalingen til den pågældende leverandør  

 denne om størrelsen af det eftergivne beløb som anført i garantiskrivelsen.
 Leverandørvirksomheder, som indrømmer ansøgeren (hel eller delvis)  

 eftergivelse af en fordring som led i gældssaneringen, kan først foretage  

 fradrag i den momspligtige omsætning, når tilsagn om statsgaranti foreligger  

 fra hypotekbanken.
 Pengeinstituttets meddelelse vil - sammen med leverandørvirksomhedens  

 øvrige regnskabsmateriale - kunne tjene som dokumentation for at foretage  

 fradrag i den momspligtige omsætning vedrørende den pågældende fordring.
E.1.4.4.2 Henstand Det er en betingelse for, at momsen af en fordring kan fradrages efter  

 gældssaneringslovens § 10, stk. 2, at fordringen er omfattet af en aftale om  

 rente- og afdragsfri henstand.
Denne aftale skal være skriftlig og skal  

 indeholde bestemmelse om, at der ikke beregnes renter af fordringen fra et i  

 aftalen angivet tidspunkt, og indtil fordringen er fuldt indbetalt.
 Aftalen skal endvidere indeholde oplysning om størrelsen af de indefrosne  

 beløb, fordelt på varegæld og renter, samt om i hvilket tidsrum de  

 leverancer, der ligger til grund for de indefrosne fordringer, har fundet  

 sted.
Momsen af en fordring, der er omfattet af en aftale om rente- og  

 afdragsfri henstand, kan fradrages, når gældssaneringsordningen er endeligt  

 godkendt af hypotekbanken, og skal berigtiges over for Told*Skat ved  

 tilbagebetalingen af fordringen.
Såfremt fordringen betales afdragsvis,  

 berigtiges momsen ved betalingen af de enkelte afdrag.
Afdrag på den indefrosne fordring forfalder til betaling i de regnskabsår,  

 hvor debitors driftsregnskab, opgjort efter sædvanlige principper - også med  

 hensyn til driftsmæssige afskrivninger - udviser positiv konsolidering.  

 Snarest efter afslutningen af hvert regnskabsår fremsender landbrugerens  

 regnskabsfører driftsregnskabet til landbrugeren og de kreditorer, der har  

 ydet henstand.
Såfremt driftsregnskabet udviser positiv konsolidering,  

 fremsendes tillige forslag til fordeling af beløbet.
Godkendes forslaget af  

 samtlige kreditorer, der har ydet henstand, indgås en aftale mellem disse og  

 landbrugeren om betaling af afdrag på de indefrosne fordringer.
 I tilfælde af at indefrysningsaftalen opsiges eller ophører (debitor  

 erklæres konkurs, og boet tages under offentlig skifteretsbehandling som  

 gældsfragåelsesbo), skal den til restskylden eller dividenden svarende moms  

 berigtiges over for Told*Skat.
Leverandøren skal som dokumentation for de foretagne fradrag fremlægge en  

 aftale om rente- og afdragsfri henstand samt hypotekbankens godkendelse af  

 denne aftale.
Ved senere berigtigelse af momsen skal aftale om afdragsordning  

 samt genpart af kvitteringer for indbetaling af hovedstol eller afdrag  

 vedlægges momsregnskabet.
 Der er udarbejdet en standardoverenskomst til brug ved indgåelse af  

 aftaler om rente- og afdragsfri henstand, således at det sikres, at de  

 krævede oplysninger bliver anført i aftalen.
Der skal i standardoverenskomsten beregnes en såkaldt  

 momsrefusionsprocent, der er udtryk for den andel, som den fradragne moms  

 udgør af det samlede indefrosne beløb inkl. moms og renter.
Denne  

 momsrefusionsprocent skal ved modtagelse af afdrag på den indefrosne fordring  

 anvendes til beregning af den moms, der skal indbetales.
Det vil således ikke  

 kunne anerkendes, at modtagne beløb anvendes til forlods nedbringelse af  

 skyldige renter.
 E.1.4.5 Kasserabatter mv.
§ 13, stk. 7 Ved opgørelsen af den momspligtige omsætning kan der på visse betingelser  

 fradrages kasserabatter, bonus, dividende o.l., der er betinget af vilkår,  

 som ikke er opfyldt ved leveringen (faktureringen), men som senere bliver  

 effektive.
§ 15, stk. 3 Bestemmelsen, der modificerer reglerne i § 7, stk. 2, litra e, om  

 betingede rabatter er indsat for at forenkle regnskabsføringen hos  

 virksomheder, der fører regnskabet på edb.
Da bestemmelsen kun gælder for  

 salg til virksomheder, der har fradragsret for momsen, har den ingen  

 betydning for den samlede momsbelastning.
 Registrerede virksomheder kan herefter foretage regulering af den  

 momspligtige omsætning, hvis:
- den betingede rabat vedrører leverancer til en registreret virksomhed,  

 der kan medregne momsen af den pågældende leverance ved opgørelsen af sin  

 købsmoms, og - der er udstedt kreditnota over den ydede rabat med angivelse af momsen.
§ 17, stk. 1 og 3 Ved salg til ikke registrerede virksomheder, herunder private forbrugere,  

 kan der ikke ske tilsvarende fradrag ved opgørelsen af den momspligtige  

 omsætning, selv om en betinget rabat senere bliver effektiv.
 E.1.4.5.1 Deposita mv.
 Virksomheder, der i forbindelse med indgåelse af kontrakter om  

 leasing/leje af varer mv., opkræver et depositum - som skal medregnes til den  

 momspligtige værdi - kan ved lejekontraktens ophør foretage fradrag i den  

 momspligtige omsætning, i det omfang depositabeløbene godtgøres lejeren, jf.  

 Mn.549, Mn.718, Mn.758 og Mn.759. Se også Dep.886.
Ved udlejning af bådepladser i lystbådehavne, hvor der i forbindelse med  

 indgåelse af lejekontrakter opkræves et depositum (indskudsbeløb), der ved  

 lejemålets ophør tilbagebetales lejeren med tillæg af en pristalsregulering,  

 kan der ske regulering i den momspligtige omsætning med det beløb, der  

 oprindeligt er indbetalt og med den dagældende momssats, dvs. at der ikke kan  

 foretages momsregulering med et beløb, der overstiger det oprindelige  

 momsbeløb, jf.
Mn.606.
E.1.4.5.2 Rabatkuponer og rabatmærker En virksomhed (fx en sæbefabrik) udsender som et led i sin reklame  

 rabatkuponer til husstandene.
Rabatkuponerne, der lyder på et bestemt beløb,  

 kan bruges ved køb af et nærmere angivet produkt hos detailhandlerne, som får  

 varerne leveret gennem de sædvanlige handelsled til sædvanlige priser.
Detailhandlerne får kuponerne godtgjort direkte fra den pågældende fabrik.  

 Fabrikken kan ikke ved opgørelsen af sin momspligtige omsætning fradrage de  

 beløb, som udbetales til detailhandlerne for indløste kuponer, og  

 detailhandlerne skal i deres momspligtige omsætning medregne den fulde pris  

 af de solgte varer uden fradrag af værdien af modtagne kuponer, jf.
Mn.162 Værdien af rabatmærker, der ikke konverteres til kontant indløsning straks  

 ved købet, men indklæbes i et rabathæfte med senere indløsning for øje, vil  

 ikke ved den senere indløsning kunne fratrækkes i den momspligtige omsætning,  

 jf.
Mn.103.
E.1.5 Udtagelse af varer og momspligtige ydelser § 13, stk. 8 Varer og momspligtige ydelser, hvoraf der skal betales moms ved udtagelse - til brug for virksomhedens indehaver, - til formål, der ikke vedrører virksomhedens omsætning af varer og  

 momspligtige ydelser, eller - til de i § 16, stk. 3, omhandlede formål (fx gaver, kost eller anden  

 naturalaflønning af personale) skal medregnes til den momspligtige omsætning  

 i den momsperiode, i hvilken de er taget i anvendelse.
 Bestemmelsen skal ses i sammenhæng med § 8, stk. 1, samt § 8, stk. 3, jf.  

 stk. 2, om opgørelsen af den momspligtige værdi og § 11, stk. 1, om  

 momspligtig omsætning.
 E.1.6 Byggevirksomhed mv.
E.1.6.1 Byggearbejder for fremmed regning Registrerede byggevirksomheder mv. skal betale moms af varer og  

 momspligtige ydelser ved leveringen efter lovens almindelige regler.
 Udsteder virksomheden faktura eller regning over en leverance, skal der  

 dog betales moms ved udstedelsen, såfremt denne foretages inden eller snarest  

 efter leverancens afslutning (i branchen kutymemæssigt 4-6 uger).
 Hvis betaling helt eller delvis finder sted inden leverancens afslutning  

 eller inden fakturaens udstedelse, skal det modtagne beløb medregnes til den  

 momspligtige omsætning i det kvartal, hvor betalingen har fundet sted.
Leverancer af varer og momspligtige ydelser i forbindelse med udførelse af  

 arbejder (herunder reparations- og vedligeholdelsesarbejder) på bygninger og  

 anden fast ejendom, hvorom der er indgået entreprisekontrakt, anses for  

 afsluttet, når det arbejde, der skal udføres i henhold til den enkelte  

 kontrakt, er tilendebragt.
Dette gælder også i tilfælde, hvor en  

 entreprisekontrakt omfatter udførelse af sådanne arbejder på flere  

 bygningsmæssige enheder, fx et bestemt antal parcelhuse, rækkehuse,  

 etagehusblokke eller -afsnit.
 Omfatter entreprisekontrakten udførelse af arbejder i forbindelse med  

 opførelse af en bygning eller flere bygningsmæssige enheder, anses leverancen  

 dog for afsluttet senest på det tidspunkt, hvor byggeriet (den sidste enhed)  

 er klar til indflytning.
I tilfælde, hvor enkelte arbejdsydelser, herunder efterreparationer, der  

 er omfattet af en kontrakt, endnu ikke er udført, når byggeriet (den sidste  

 enhed) er klar til indflytning, anses leverancen således for afsluttet på  

 dette tidspunkt.
Dette gælder såvel entrepriser vedrørende enkelte  

 håndværksfag som hovedentrepriser og underentrepriser.
Forudbetaling og acontobetaling Betales en leverance helt eller delvis, inden leverancen har fundet sted,  

 inden leverancens afslutning eller inden fakturaens udstedelse, skal det  

 modtagne beløb medregnes til den momspligtige omsætning for det kvartal, i  

 hvilket betalingen modtages.
Dette gælder også i de tilfælde, hvor betalingen  

 finder sted direkte til byggevirksomhedens pengeinstitut eller til en  

 underleverandør.
 Ratebeløb, der betales til virksomheden i henhold til kontrakt,  

 fordelingsplan eller anden aftale, skal således momsberigtiges på  

 betalingstidspunktet.
 Hvis en begæring om udbetaling af ratebeløb, acontobeløb eller lignende  

 udformes som en faktura, skal beløbet momsberigtiges ved udstedelsen.
 Hvis en begæring om udbetaling af ratebeløb eller lignende ikke udformes  

 som en faktura, og bygherren er en registreret virksomhed, skal der normalt  

 udstedes særskilt faktura på beløbet i forbindelse med betalingen.
Arkitektydelser Arkitektydelser, der udføres som regningsarbejde, omfatter i visse  

 tilfælde opgaver, som først kan afsluttes, efter at byggeriet er klar til  

 indflytning, Det gælder fx større byggerier for boligselskaber.
Som eksempler  

 på sådanne opgaver kan nævnes arkitekters udarbejdelse af reviderede  

 hovedtegninger, udarbejdelse af byggeregnskab mv. samt foretagelse af  

 endeligt eftersyn af byggeriet.
Arkitektvirksomhedens opgørelse af og  

 retserhvervelse på den del af arkitekthonoraet, som vedrører disse opgaver,  

 sker således efter, at byggeriet er klar til indflytning.
Arkitekters regningsarbejde (slutafregningen) skal i disse tilfælde  

 momsberigtiges senest i det kvartal, hvori arkitektvirksomheden har  

 udarbejdet byggeregnskabet, og arkitekthonoraret således endeligt kan  

 opgøres.
Acontobetalinger, der modtages under byggeriet, momsberigtiges efter  

 de almindelige regler.
I de tilfælde, hvor arkitekthonoraret beregnes på grundlag af  

 slutopstillinger mv. fra de enkelte entreprenører og opgørelsen af øvrige  

 byggeomkostninger (byggeregnskabet), skal slutraten momsberigtiges senest på  

 det tidspunkt, hvor arkitektvirksomheden har mulighed for at udfærdige den  

 endelige honoraropgørelse.
Dette gælder fx ved arkitektydelser præsteret for  

 boligselskaber, som selv udarbejder byggeregnskabet.
Arkitektvirksomheden kan  

 således ikke vente med at momsberigtige slutraten, indtil byggeregnskabet er  

 godkendt af Boligministeriet.
 Arkitektarbejder skal i andre tilfælde, fx hvor beregningen sker på  

 grundlag af tilbudssummen for byggeriet, momsberigtiges efter de almindelige  

 regler, dvs. senest i det kvartal, hvori byggeriet er klar til indflytning.
 Garantirater o.l.
 Garantirater, prioriteringsrater o.l., der tilbageholdes af en  

 entreprisesum, fx som sikkerhedsstillelse for, at fejl eller mangler ved  

 leverancen eller bygningen kan blive afhjulpet, skal medregnes til den  

 momspligtige omsætning på det tidspunkt, hvor leverancen anses for afsluttet,  

 jf. det tidligere anførte.
E.1.6.2 Byggearbejder for egen regning De arbejdsydelser, der er præsteret af virksomheden, og de materialer, der  

 er anvendt i forbindelse hermed, skal medregnes til den momspligtige  

 omsætning for det kvartal, i hvilket de er udført (præsteret).
 Momsberigtigelsen kan således ikke udskydes, indtil bygningerne tages i  

 anvendelse, men skal foretages kvartal for kvartal med endelig regulering ved  

 arbejdets færdiggørelse.
Opførelse af huse på egne grunde betragtes som udførelse af arbejde for  

 egen regning.
Der skal derfor foretages løbende kvartalsvis momsberigtigelse,  

 jf.
Dep.308.
 Se endvidere N.4.2 og N.4.3.
E.2 Opgørelse af den momspligtige erhvervelse Som følge af iværksættelsen af det indre marked pr. 1. januar 1993 er der  

 efter § 13 indføjet et nyt afsnit V A. "Opgørelse af den momspligtige  

 erhvervelse".
E.2.1 Leveringsprincippet § 13 a § 13 a, stk. 1 I lighed med opgørelsen af den momspligtige omsætning, jf. § 13, er der  

 her fastsat regler vedrørende opgørelse af den momspligtige erhvervelse af  

 varer fra andre EF-lande.
 En virksomheds momspligtige erhvervelse i en momsperiode opgøres som den  

 samlede momspligtige værdi for de i perioden omfattede leverancer.
Erhvervelse af varer fra andre EF-lande er momspligtig, når varen kommer  

 her til landet.
Tilsvarende indtræder der momspligt, hvis køberen har anvendt  

 dansk momsnummer.
Momsberigtigelsen skal dog ikke ske her i landet, hvis  

 køber kan godtgøre, at varen er indført og momsberigtiget i et andet EF-land.
Virksomheden skal således gøre købet af varer i andre EF-lande op for hver  

 momsperiode.
Ved opgørelsen er det tidspunktet for leveringen af varerne, der  

 bestemmer, om købet skal regnes med i den pågældende momsperiode.
E.2.2 Faktureringstidspunktet § 13 a, stk. 2 Faktureringstidspunktet anses for leveringstidspunkt, for så vidt  

 faktureringen sker inden den 15. i måneden efter leveringen.
 Reglen er fastsat med henblik på at lette udvekslingen af oplysninger  

 mellem medlemslandene om EF-leverancer, idet der herved i højere grad kan  

 etableres ensartede referenceperioder.
