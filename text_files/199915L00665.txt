Tillægsbetænkning afgivet af  

 Erhvervsudvalget den 18. maj 2000 Tillægsbetænkning over Forslag til lov om  

 ændring af patentloven, varemærkeloven, lov om brugsmodeller  

 m.v., lov om mønstre og lov om plantenyheder (Beskyttelse af bioteknologiske opfindelser, undtagelse fra  

 aktindsigt m.m.) Udvalget har, efter at lovforslaget ved 2. behandling blev  

 henvist til fornyet udvalgsbehandling, behandlet dette i nogle møder  

 og har herunder stillet spørgsmål til erhvervsministeren, som  

 denne har besvaret skriftligt.
Udvalget har desuden afholdt et fælles  

 møde med Sundhedsudvalget, hvorunder erhvervsministeren og  

 sundhedsministeren besvarede nogle samrådsspørgsmål  

 stillet af Sundhedsudvalget.
Et af udvalgets spørgsmål til  

 erhvervsministeren og dennes svar herpå er optrykt som bilag til  

 tillægsbetænkningen.
 En oversigt over lovforslagets bilag er optrykt som bilag  

 til tillægsbetænkningen.
 Der er af erhvervsministeren og af nogle mindretal stillet  

 ændringsforslag, hvorom henvises til de ledsagende  

 bemærkninger.
 Endvidere har udvalget modtaget skriftlige henvendelser  

 fra:
Balling, Inge, København, Dansk Forening for Industriel Retsbeskyttelse, Det Etiske Råd, Kruse, Torben A., Odense Universitetshospital, Landsforeningen til Bekæmpelse af Cystisk Fibrose, Lundsteen, Claes, Rigshospitalet og Petersen, Gert Bruun, Vejle Sygehus, Klinisk Genetisk Afdeling.
 Det Etiske Råds udtalelse om lovforslaget er optrykt  

 som bilag til tillægsbetænkningen.
Et flertal (udvalget med undtagelse af Enhedslistens  

 medlem) har noteret sig, at erhvervsministeren har givet tilsagn om efter en  

 periode på 3 år at udarbejde en redegørelse for  

 udviklingen i patentpraksis i Danmark set på baggrund af de etiske  

 spørgsmål, lovforslaget rejser, jf. bl.a.
Det Etiske Råds  

 udtalelse (optrykt som bilag 1 til betænkningen).
Et andet flertal (udvalget med undtagelse af  

 Socialdemokratiets, Det Radikale Venstres og Enhedslistens medlemmer)  

 lægger endvidere vægt på, at kravet om informeret samtykke  

 som formuleret i direktivet om beskyttelse af bioteknologiske opfindelser er  

 effektivt sikret i den danske lovgivning.
Dette samtykke skal være  

 skriftligt.
 Herefter indstiller et flertal (Socialdemokratiets,  

 Venstres, Det Konservative Folkepartis, Dansk Folkepartis,  

 Centrum-Demokraternes, Det Radikale Venstres og Frihed 2000´s medlemmer af  

 udvalget) lovforslaget til  vedtagelse med det af erhvervsministeren  

 stillede ændringsforslag.
Et mindretal inden for flertallet (Venstres medlemmer af  

 udvalget) bemærker, at for Venstre er det vigtigt at få vedtaget  

 lovforslaget inden sommerferien, idet Venstre grundlæggende mener, at  

 patentering af bioteknologi er til gavn for forskningen i og udviklingen af  

 medicin, herunder genterapi   også i Danmark.
Venstre er dog meget  

 opmærksom på, at lovforslaget og direktivet, som lovforslaget  

 gennemfører, rejser nogle vigtige og principielle etiske  

 spørgsmål.
Dette er senest blevet påpeget i Det Etiske  

 Råds udtalelse om lovforlaget.
Venstre noterer sig dog, at der under  

 behandlingen af direktivet blev givet Europa-Parlamentet nogle  

 indrømmelser vedrørende de etiske aspekter.
Ligeledes har  

 erhvervsministeren i besvarelsen af udvalgets spørgsmål givet  

 tilsagn om, at patentmyndighederne ved tildeling af patenter vil sikre en  

 hensigtsmæssig administration af loven.
Der skal her specielt henvises  

 til ministerens kommentarer til Det Etiske Råds udtalelse.
På nuværende tidspunkt er det svært at  

 forudsige, hvordan patentpraksis udvikler sig, og Venstre er derfor af den  

 opfattelse, at området bør overvåges ret nøje.  

 Skulle det vise sig, at lovforslaget medfører uheldige konsekvenser,  

 f.eks. ved at patenter blokerer for muligheder for behandling og diagnose, er  

 Venstre rede til at tage sagen op til drøftelse på ny.
En  

 sådan drøftelse bør først og fremmest ske i EU,  

 men det er naturligvis også nødvendigt at følge  

 udviklingen nationalt.
Venstre har derfor foreslået, at erhvervsministeren  

 efter en periode på 3 år kommer med en redegørelse for  

 udviklingen i patentpraksis i Danmark, set på baggrund af de etiske  

 spørgsmål, lovforslaget rejser, jf. bl.a.
Det Etiske Råds  

 udtalelse.
Endvidere er Venstre opmærksom på kravet om informeret  

 samtykke og mener, at i denne forbindelse skal et sådant samtykke  

 være skriftligt.
Et mindretal (Socialistisk Folkepartis medlem af  

 udvalget) indstiller lovforslaget til vedtagelse med det af  

 mindretallet stillede principale ændringsforslag.
Såfremt  

 mindretallets principale ændringsforslag forkastes, vil mindretallet  

 stemme imod lovforslaget.
Mindretallet vil stemme for det under nr. 6  

 stillede ændringsforslag, og såfremt mindretallets principale  

 ændringsforslag forkastes, vil mindretallet stemme for det under nr. 5  

 stillede ændringsforslag.
SF finder, at patentering af gener grundlæggende  

 strider mod respekten for menneskehedens og det enkelte menneskes integritet  

 og værdighed samt hensynet til at sikre lighed og retfærdighed.  

 Lovforslaget bryder med dette grundsyn, hvilket er blevet påpeget af  

 Det Etiske Råd i brev af 11. maj 2000 til Erhvervsministeriet.
Da der  

 imidlertid ikke er flertal for SF´s principielle synspunkter, tilslutter SF  

 sig ovenstående udtalelser, således at det sikres, at der fortsat  

 er en offentlig debat om de etiske spørgsmål vedrørende  

 patentering af menneskelige gener.
 Et andet mindretal (Enhedslistens medlem af  

 udvalget) indstiller lovforslaget til forkastelse, men vil stemme for  

 de under nr. 4 og 6 stillede ændringsforslag og vil stemme hverken for  

 eller imod de under nr. 2, 3 og 5 stillede ændringsforslag.  

 Såfremt det under nr. 4 stillede ændringsforslag forkastes, vil  

 mindretallet stemme for det under nr. 1 stillede ændringsforslag.
 EL henviser til sine bemærkninger i  

 betænkningen over L 66.
Et tredje mindretal (Kristeligt Folkepartis medlem  

 af udvalget) vil redegøre for sin stilling til lovforslaget ved 3.  

 behandling og vil stemme for de under nr. 4 og 6 stillede  

 ændringsforslag.
Såfremt det under nr. 4 stillede  

 ændringsforslag forkastes, vil mindretallet stemme for de under nr. 1-3  

 og 5 stillede ændringsforslag.
 Kristeligt Folkeparti anser lovforslaget om patentering af  

 gener for at være i strid med grundlæggende etiske principper om  

 respekt for menneskeheden og det enkelte menneskes værdighed og for at  

 sætte menneskers og patienters integritet og sundhed over industriens  

 interesser.
Kristeligt Folkeparti ønsker ikke en  

 begrænsning af medicinfremstillingen, som patientforeninger har  

 anført kunne blive konsekvensen, hvis lovforslaget ikke bliver  

 vedtaget.
Ifølge oplysninger fra formanden for Den Danske  

 Lægeforenings etiske udvalg og andre europæiske  

 lægeforeninger vil en vedtagelse af forslaget, som fremsat af  

 ministeren, imidlertid medføre, at loven vil få alvorlige  

 konsekvenser, fordi loven vil hæmme udviklingen af medicinsk behandling  

 og diagnostik på patienter.
Kristeligt Folkeparti kan støtte de fælles  

 udtalelser, jf. ovenfor, men finder, at der er behov for en skærpelse  

 af kravene til redegørelsen i forhold til udtalelsen, og for, at  

 redegørelsen udarbejdes årligt.
Det er af afgørende  

 betydning, at patentmyndighederne er tilstrækkelig opmærksomme  

 på udviklingen inden for det genteknologiske område og på  

 dette områdes særlige karakter, således at man er i stand  

 til at foretage en etisk vurdering af patentansøgningerne.
Kristeligt  

 Folkeparti har som følge heraf stillet ændringsforslag nr.  

 6.
Ændringsforslag Til § 1 Af	et mindretal (SF), tiltrådt af et mindretal  

(KRF):
 Subsidiært (1-3):
 1) I den under nr. 1 foreslåede affattelse af §  

 1, stk. 3, indsættes efter 2. pkt. som nyt punktum:
» 2) I den under nr. 1 foreslåede affattelse af §  

 1 indsættes efter stk. 6 som nyt stykke:
» 3) I den under nr. 2 foreslåede § 1 a  

indsættes efter stk. 1 som nyt stykke:
» Principalt (4):
 4) I den under nr. 2 foreslåede § 1 a  

 udgår stk. 2.
 Af	erhvervsministeren, tiltrådt af et flertal  

 (udvalget med undtagelse af SF, EL og KRF):
 5) I den under nr. 2 foreslåede § 1 a  

 affattes stk. 2 således:
» Af	et mindretal (KRF), tiltrådt af et mindretal (SF  

 og EL):
 6) I den under nr. 2 foreslåede § 1 b  

 indsættes efter stk. 3 som nyt stykke:
» Bemærkninger Til nr. 1 Som anbefalet af Det Etiske Råd vil det med  

 ændringsforslaget klart fremgå af lovforslagets tekst, at patent  

 på et gen ikke giver en patenthaver rettigheder, der kan  

 påberåbes i forbindelse med gendiagnostik og behandling.
En  

 patentering af gener begrænser muligheden for lokalt forankret  

 udvikling og udnyttelse af nye diagnose- og behandlingsmetoder, hvilket er  

 uacceptabelt set i forhold til den selvstændige værdi, der ligger  

 i så vidt muligt at afhjælpe menneskelige lidelser.
Til nr. 2 Ændringsforslaget gør det til et krav for  

 patentering, at der bliver indhentet informeret samtykke fra den person, fra  

 hvem der udtages prøver i forbindelse med opfindelser, der angår  

 eller anvender et biologisk materiale af human oprindelse.
Dette er  

 også anbefalet af Det Etiske Råd.
Til nr. 3 For at modvirke brede patenter er kravet om, at patentet  

 konkret kobles med den industrielle anvendelse, afgørende.
Derfor  

 bør der specifikt i en patentansøgning vedrørende gener  

 redegøres herfor.
Til nr. 4 En patentering af menneskelige gener er uforenelig med det  

 etiske hensyn til den menneskelige værdighed, integritet og  

 selvbestemmelsesret.
 Hvis dette ændringsforslag vedtages, bortfalder  

 ændringsforslagene nr. 1-3.
Til nr. 5 Den foreslåede ændring er alene en sproglig  

 præcisering.
Med indføjelsen af ordene »uanset stk. 1«  

 gøres det klart, at stk. 2 er en undtagelse fra hovedreglen om, at det  

 menneskelige legeme og den blotte opdagelse af en del af det ikke kan  

 patenteres.
Baggrunden for ændringen er, at der under  

 behandlingen af lovforslaget har været udtrykt tvivl om forholdet  

 mellem undtagelsen i lovforslagets § 1 a, stk. 2, og hovedreglen i § 1 a,  

 stk. 1. Ifølge stk. 1 kan det menneskelige legeme og den blotte  

 opdagelse af dele heraf ikke patenteres.
Ifølge stk. 2 kan en del af  

 det menneskelige legeme, f.eks. et gen, patenteres, såfremt den  

 pågældende del er isoleret fra det menneskelige legeme.
 Om forholdet mellem § 1 a, stk. 1 og stk. 2, skal  

 nærmere bemærkes:
Lovforslagets § 1 a, stk. 1, fastslår som et etisk  

 grundprincip, at det menneskelige legeme eller dele heraf i deres naturlige  

 omgivelser ikke kan patenteres.
Menneskelige gener kan således som  

 hovedregel ikke patenteres.
 Lovforslagets § 1 a, stk. 2, udgør en undtagelse  

 til denne hovedregel, idet det følger af bestemmelsen, at en del af  

 det menneskelige legeme, herunder en sekvens eller delsekvens af et gen, kan  

 patenteres, såfremt den pågældende del er isoleret fra det  

 menneskelige legeme.
Det følger af stk. 2, at patent på et gen  

 eller en del af et gen kun kan opnås, når genet er isoleret fra,  

 dvs. befinder sig uden for det menneskelige legeme.
Dette er f.eks.  

 tilfældet, når et gen på grundlag af f.eks. en  

 blodprøve eller vævsprøve er blevet isoleret gennem en  

 kemisk proces.
Ud over at genet skal være isoleret fra det  

 menneskelige legeme, er det tillige en betingelse for patentering, at der kan  

 anføres en industriel anvendelse af det pågældende gen  

 eller gensekvens, og at den opfindelse, som genet indgår i, har den  

 fornødne nyhedsværdi.
Er disse betingelser opfyldt, og er et  

 patent på den baggrund udstedt, skal det understreges, at et  

 sådant patent ikke giver nogen som helst rettigheder over genet, som  

 befinder sig inde i det enkelte menneske.
Bestemmelsen i § 1 a, stk. 2, svarer til praksis efter den  

 gældende lov.
Lovforslaget ændrer således ikke de  

 gældende regler om patentering på dette område.
 Under behandlingen af lovforslaget har det også vist  

 sig, at der var usikkerhed om lovforslagets konsekvenser for gendiagnostik i  

 de tilfælde, hvor et gen eller en del heraf måtte opnå  

 patentering efter § 1 a, stk. 2.
 Udgangspunktet er, at metoder til diagnosticering ikke kan  

 patenteres, jf. lovforslagets § 1, stk. 3. I det tilfælde, hvor et  

 patenteret gen indgår i en metode til diagnosticering, kan der  

 imidlertid opstå en indirekte beskyttelse af metoden.
Problemstillingen skyldes ikke, at patientens gen er  

 nødvendigt som grundlag for undersøgelsen.
Den opstår  

 derimod, hvis der ved undersøgelsen gøres brug af et produkt,  

 f.eks. en probe (kemisk produkt, væske eller lignende), der indeholder  

 det patenterede gen eller en del af det.
 Loven vil i den forbindelse blive administreret  

 således, at dersom et isoleret gen kun kan bruges i en metode til  

 diagnosticering af en bestemt sygdom, og dersom sygdommen samtidig kun kan  

 diagnosticeres ved brug af dette gen, vil der ikke kunne gives patent  

 på genet.
Til nr. 6 Forslagsstilleren ønsker, at der i den danske  

 lovgivning indføres et krav om en mere grundlæggende vurdering  

 af de etiske konsekvenser af de enkelte biopatenter og en regelmæssig  

 vurdering af den samlede effekt af biopatentering under hensyn til respekten  

 for menneskehedens og det enkelte menneskes integritet og værdighed  

 samt under hensyn til dyrs velfærd.
Frode Sørensen (S) nfmd.  

  Ole Vagn Christensen (S)  Claus Larsen-Jensen (S)  

  René Skau Björnsson (S)  

  Bjarne Laustsen (S) Ole Sohn (SF)  

  Sonja Albrink (CD)  Morten Helveg Petersen (RV)  

  Frank Aaen (EL)  Svend Erik Hovmand (V)  

  Pia Larsen (V)  Kim Andersen (V)  

  Peter Brixtofte (V)  fmd.  Pernille Sams (KF)  

  Kirsten Jacobsen (FRI)  Egil Møller (DF)  

  Ole M.
Nielsen (KRF) Bilag 1 Bilaget er optrykt efter ønske fra  

 Socialdemokratiet, Venstre, Socialistisk Folkeparti, Det Radikale Venstre og  

 Kristeligt Folkeparti.
Det Etiske Råds udtalelse om L 66 Den 11.  

 maj 2000 Til Patent- og Varemærkestyrelsen Erhvervsministeriet Vedrørende forslag til lov om ændring af  

 patentloven, varemærkeloven, lov om brugsmodeller m.v., lov om  

 mønstre og lov om plantenyheder (L 66) Resumé af Det Etiske Råds opfattelse af  

 lovforslag L 66 Det Etiske Råds opfattelse er, at patentering af  

 gener grundlæggende strider mod respekten for menneskehedens og det  

 enkelte menneskes integritet og værdighed samt hensynet til at sikre  

 lighed og retfærdighed.
 Efter Det Etiske Råds opfattelse er dette  

 også den etiske holdning, som kommer til udtryk i direktivets art. 5,  

 stk. 1 og lovforslagets § 1a, stk. 1:
§ 1a.
Det menneskelige legeme på alle de forskellige  

 stadier af dets opståen og udvikling og den blotte opdagelse af en del  

 af det, herunder et gens sekvens eller delsekvens, kan ikke udgøre  

 patenterbare opfindelser.
 Det Etiske Råd finder derfor, at den i  

 lovforslaget nævnte bestemmelse § 1a, stk. 1 bør respekteres i  

 fuldt omfang.
Efter Det Etiske Råds opfattelse åbner  

 § 1a, stk. 2 for, at § 1a, stk. 1 ikke respekteres.
Selve dette, at  

 der opstilles kriterier for, hvornår opdagelser af naturen, herunder de  

 menneskelige gener, alligevel kan opfattes som patenterbare opfindelser, og  

 selve dette, at der fastslås nogle etiske begrænsninger (§1b,  

 stk. 2 og 3) og i det hele nærmere lovgives om patentering af dele af  

 mennesket, indebærer en implicit accept af, at den grundlæggende  

 bestemmelse i § 1a, stk. 1, alligevel ikke skal være  

 gældende.
Dette er etisk set uacceptabelt blandt andet med  

 henvisning til at der herved stadfæstes en manglende respekt for  

 menneskehedens og det enkelte menneskes integritet og værdighed at der herved ses bort fra hensynet til at sikre lighed og  

 retfærdighed at der herved ses bort fra at undgå tingsliggørelse og  

 kommercialisering af mennesket at der ved patentering åbnes for mulighed for en monopolisering  

 af vores fælles genetiske arv.
 Det Etiske Råd har i det følgende valgt at  

 pege på en række uklarheder ved og konsekvenser af lovforslaget.  

 Uklarheder og konsekvenser, som i sig selv kommer til at understrege de  

 betydelige etiske problemer, der opstår ved at begive sig ind på  

 en undsigelse af den grundlæggende bestemmelse.
Det Etiske Råds opfattelse er, at det  

 nuværende lovforslags § 1, stk. 3 sammenholdt med lovforslagets § 1a,  

 stk. 2 for det første ikke udelukker, at et produktpatent  

 på et gen i praksis indebærer, at patenthaver kan  

 påberåbe sig rettigheder, som kan have konsekvenser for  

 muligheden for, om der kan foretages gendiagnostik i forbindelse med  

 diagnostik og behandling af patienter, for eksempel ved at patenthaver  

 stiller krav om at gendiagnostikken skal foregå på patenthavers  

 laboratorier.
For det andet kan det ikke udelukkes, at en sådan  

 mulig adskillelse af diagnostik og genetisk rådgivning vil hæmme  

 lokal forsknings- og lægefaglig udvikling og udnyttelse af  

 diagnostik.
 Efter Det Etiske Råds opfattelse er  

 sådanne situationer etisk uacceptable, uanset om de opstår i  

 få, mange eller alle tilfælde, hvor der foretages gendiagnostik  

 og behandling.
 Det Etiske Råds opfattelse er, at en  

 patentering af gener, som begrænser mulighederne for en lokalt  

 forankret udvikling og udnyttelse af nye diagnose- og behandlingsmetoder, er  

 uacceptabel set i forhold til den selvstændige værdi, der ligger  

 i så vidt muligt at afhjælpe menneskelig lidelse.
 Efter Det Etiske Råds opfattelse bør  

 det klart fremgå af selve lovforslagets tekst, at patent  

 på et gen ikke giver en patenthaver rettigheder, der kan  

 påberåbes i forbindelse med gendiagnostik og behandling.
 Det Etiske Råds opfattelse er, at der  

 såvel i selve lovforslagets tekst som i  

bemærkningerne hertil hersker uklarhed om kravet til  

 angivelse af funktion og industriel anvendelse af en sekvens eller delsekvens  

 af et gen.
Efter Det Etiske Råds opfattelse bør  

 patentmyndighederne anlægge et kritisk skøn i forbindelse med  

 bioteknologiske patentansøgninger, da de etiske konsekvenser af  

 såkaldt brede patenter ikke er klarlagt diagnostisk eller  

 forskningsmæssigt.
Man risikerer derfor at brede patenter vil bremse  

 udviklingen af nye diagnose- og behandlingsmetoder til at afhjælpe  

 menneskelig lidelse.
 Det Etiske Råds opfattelse er, at der i dansk  

 lovgivning bør indføres et krav om en mere grundlæggende  

 vurdering af de etiske konsekvenser af de enkelte biopatenter, og en  

 regelmæssig vurdering af den samlede effekt af bio-patentering.
Det Etiske Råds opfattelse er, at der er  

 behov for en konkret afklaring af, hvilken rolle Den Europæiske  

 gruppe vedrørende Etik inden for Naturvidenskab og ny Teknologi skal  

 spille i forbindelse med patentlovgivningen.
Afklaringen bør foruden  

 præcisering af gruppens kommissorium redegøre for retningslinier  

 for rekruttering af medlemmer til gruppen, herunder medlemslandenes  

 indflydelse på udpegning af medlemmer og endelig bør  

 retningslinierne for eventuelle ændringer af gruppens kommissorium
og rekruttering klarlægges.
Det Etiske Råds opfattelse  

 er endvidere, at det er vigtigt, at et sådant organ er  

 tværfagligt sammensat, og at det sikres, at lægfolk bliver  

 repræsenteret.
Det bør derfor sikres, at der er lægfolk  

 samt repræsentanter med filosofisk og lægefaglig indsigt  

 repræsenteret i gruppen.
Det Etiske Råds opfattelse er, at det vil  

 være ønskeligt, at der i dansk ret blev stillet krav om, at der  

 blev indhentet et informeret samtykke i de situationer, som er omtalt i  

 betragtning 26 i direktivet.
I overensstemmelse med formuleringen af  

 betragtning 26, jf. herved formuleringen af betragtning 27, bør dette  

 krav være en betingelse for tildeling af patent.
1. Indledning I brev af 27. marts 2000 har erhvervsministeren anmodet om  

 Det Etiske Råds kommentar til lovforslaget.
I 1993 udgav Det Etiske Råd redegørelsen  

»Patent på  

 menneskegener«, og i 1996 og  

 1997 blev rådet hørt over de forskellige udkast til  

 EU-direktivet, som ligger til grund for det danske lovforslag.
Det Etiske  

 Råd er ikke blevet hørt om lovforslaget forud for  

 fremsættelsen heraf.
For så vidt angår rådets udtalelser i  

 1996 og 1997, henvises til vedlagte bilag a, der også rummer det  

 baggrundsnotat, som i 1996 blev udarbejdet i forbindelse med rådets  

 afgivelse af høringssvar.
Bilagene har tidligere været  

 offentliggjort i rådets årsberetninger for de  

 pågældende år.
 I anledning af ministeriets forespørgsel har  

 rådet den 2. maj 2000 afholdt en offentlig høring   »Patentering af gener« på Nationalmuseet, hvor  

 forskellige eksperter og interessenter på området deltog.  

 Programmet for denne høring og et resumé udarbejdet af  

 videnskabsjournalist Gitte Meyer er vedlagt, jf. vedlagte bilag b.
Under høringen blev det klart, at der på  

 visse punkter hersker usikkerhed om, hvordan det foreliggende lovforslag skal  

 fortolkes.
Det gør klare betragtninger, endsige konklusioner  

 vanskelige   uanset om disse er af økonomisk, politisk,  

 lægefaglig eller etisk karakter.
 Det Etiske Råd har derfor i sin udtalelse beskrevet  

 uklarhederne, de mulige konsekvenser heraf og taget stilling hertil.
 Det Etiske Råds kommissorium angår behandling  

 af etiske spørgsmål inden for den bio-medicinske forskning og  

 den sundhedsfaglige behandling m.v. af mennesket.
 Rådet vil derfor koncentrere sine bemærkninger  

 om de bestemmelser i lovforslaget, der giver anledning til overvejelser af  

 etisk relevans i relation til dette område.
 På denne baggrund har Det Etiske Råd på  

 sit møde den 11. maj 2000 tiltrådt følgende udtalelse om  

 lovforslaget:
2. Udtalelse Det Etiske Råds opfattelse er, at patentering af  

 gener grundlæggende strider mod respekten for menneskehedens og det  

 enkelte menneskes integritet og værdighed samt hensynet til at sikre  

 lighed og retfærdighed.
 Efter Det Etiske Råds opfattelse er dette  

 også den etiske holdning, som kommer til udtryk i direktivets art. 5,  

 stk. 1 og lovforslagets § 1a, stk. 1:
§ 1a.
Det menneskelige legeme på alle de forskellige  

 stadier af dets opståen og udvikling og den blotte opdagelse af en del  

 af det, herunder et gens sekvens eller delsekvens, kan ikke udgøre  

 patenterbare opfindelser.
 Det Etiske Råd finder derfor, at den i  

 lovforslaget nævnte bestemmelse § 1a, stk. 1 bør respekteres i  

 fuldt omfang.
Efter Det Etiske Råds opfattelse åbner  

 § 1a stk. 2 for, at § 1a, stk. 1 ikke respekteres.
Selve dette at der  

 opstilles kriterier for, hvornår opdagelser af naturen herunder de  

 menneskelige gener alligevel kan opfattes som patenterbare opfindelser, og  

 selve dette, at der fastslås nogle etiske begrænsninger (§1b,  

 stk. 2 og 3) og i det hele nærmere lovgives om patentering af dele af  

 mennesket, indebærer en implicit accept af, at den grundlæggende  

 bestemmelse i § 1a, stk. 1, alligevel ikke skal være  

 gældende.
Dette er etisk set uacceptabelt blandt andet med  

 henvisning til at der herved stadfæstes en manglende respekt for  

 menneskehedens og det enkelte menneskes integritet og værdighed at der herved ses bort fra hensynet til at sikre lighed og  

 retfærdighed at der herved ses bort fra at undgå tingsliggørelse og  

 kommercialisering af mennesket at der ved patentering åbnes for mulighed for en monopolisering  

 af vores fælles genetiske arv.
 Det Etiske Råd har i det følgende valgt at  

 pege på en række uklarheder ved og konsekvenser af lovforslaget.  

 Uklarheder og konsekvenser, som i sig selv kommer til at understrege de  

 betydelige etiske problemer, der opstår ved at begive sig ind på  

 en undsigelse af den grundlæggende bestemmelse.
 Lovforslagets § 1a lyder i sit fulde omfang  

 således:
§ 1a.
Det menneskelige legeme på alle de forskellige  

 stadier af dets opståen og udvikling og den blotte opdagelse af en del  

 af det, herunder et gens sekvens eller delsekvens, kan ikke udgøre  

 patenterbare opfindelser.
 Stk. 2. En del af det menneskelige legeme, der er  

 isoleret eller på anden måde frembragt ved en teknisk  

 fremgangsmåde, herunder et gens sekvens eller delsekvens, kan  

 udgøre en patenterbar opfindelse, selv om en sådan del i sin  

 opbygning er identisk med opbygningen i et naturligt forekommende  

 element.
Lovforslagets § 1a er baseret på direktivets artikel  

 5. Direktivets artikel 5, stk. 3 indeholder imidlertid en bestemmelse, som  

 ikke findes i selve lovforslaget.
Ifølge artikel 5, stk. 3 skal der i  

 patentansøgningen »redegøres konkret for, hvorledes en sekvens eller  

 delsekvens af et gen kan anvendes industrielt.« Dette krav til patentansøgning findes som sagt ikke i  

 lovforslagets tekst, men fremgår alene af  

 bemærkningerne.1 Det Etiske Råds opfattelse er, at det  

 vil styrke læsbarheden af lovtekstens § 1a, hvis stk. 3 fra direktivet  

 blev tilføjet.
Et gens industrielle anvendelse er jo netop et  

 væsentlig hovedkrav for at opnå et patent   ud over de krav, der  

 er nævnt i § 1a, stk. 2   og markerer i lovforslagets  

 selvforståelse forskellen til en opdagelse.
 Det Etiske Råd er imidlertid   uanset  

 tilføjelse af artikel 5 stk. 3   af den opfattelse, at der såvel  

 i selve lovforslagets tekst som i bemærkningerne hertil  

 hersker uklarhed om kravet til angivelse af funktion og industriel anvendelse  

 af en sekvens eller delsekvens af et gen.
 Det Etiske Råd anser det derfor for en vigtig opgave  

 at få præciseret fire forhold:
2.1. For det første: Kriterier for patentering? I direktivets betragtning 23 og 24, der genfindes i de  

 almindelige bemærkninger til det danske lovforslag, står  

 følgende:
(23) en enkelt DNA-sekvens uden angivelse af funktion  

 indeholder ingen teknisk oplysning og kan derfor ikke udgøre nogen  

 patenterbar opfindelse; (24) for at kriteriet om industriel anvendelse kan anses  

 for opfyldt, må det kræves, at det i tilfælde, hvor en  

 sekvens eller delsekvens af et gen anvendes til produktion af et protein  

 eller delprotein, præciseres, hvilket protein eller delprotein der  

 produceres, og hvilken funktion det opfylder; Det springende punkt er ordet »funktion«.
Og et  

 hovedspørgsmål er: Hvilke   herunder hvor specifikke  

 funktioner vil man skulle angive for at få et produktpatent på en  

 sekvens eller en delsekvens af et gen? Ved Det Etiske Råds høring blev  

 fremført det synspunkt, at patentadvokater vil søge at  

 hjælpe biotekfirmaer til at opnå patenter, der er meget bredt  

 dækkende, og det blev i den sammenhæng fremført, at man  

 risikerer at bremse udviklingen af nye terapeutiske metoder.
Som eksempler  

 blev nævnt et amerikanske patent, som dækker brugen af stamceller  

 isoleret fra navlesnorsblod til behandling af sygdom, eller et andet  

 amerikansk patent, som dækker enhver brug af stamceller til dyrkning af  

 celler eller organer.
Det handler altså om, hvor brede eller hvor  

 specifikke patenter, hvor brede eller specifikke funktionsangivelser der  

 accepteres af patentmyndighederne.
Efter Det Etiske Råds opfattelse bør  

 patentmyndighederne anlægge et kritisk skøn i forbindelse med  

 bioteknologiske patentansøgninger, da de etiske konsekvenser af  

 såkaldt brede patenter ikke er klarlagt diagnostisk eller  

 forskningsmæssigt.
Man risikerer derfor at brede patenter vil bremse  

 udviklingen af nye diagnose- og behandlingsmetoder til at afhjælpe  

 menneskelig lidelse.
2.2. For det andet: Uacceptable konsekvenser for diagnostik af patent  

 på gener Hvilke konsekvenser vil patent på et gen få  

 for muligheden for at udføre diagnostiske undersøgelser, hvor  

 dette gen indgår i undersøgelsesmetoden? Ved høringen2 blev i den  

 sammenhæng fremført, at lovforslagets § 1, stk. 3, sammenholdt  

 med § 1a, stk. 2 kunne forstås således, at et patent på et  

 gen kunne begrænse muligheden for  at udføre gendiagnostik, da  

 denne ikke kan udføres uden anvendelse af genet.
 Begrundelsen er følgende:
§ 1, stk. 3. »Fremgangsmåder til kirurgisk eller terapeutisk  

 behandling eller til diagnosticering, som anvendes på mennesker eller  

 dyr, anses heller ikke for opfindelser.
Dette er ikke til hinder for, at der  

 meddeles patent på produkter, herunder stoffer og stofblandinger, til  

 brug i disse fremgangsmåder.« I den første sætning i § 1, stk. 3 er  

 fremgangsmåder til diagnosticering undtaget fra muligheden for  

 patentering, da det ikke anses for en opfindelse.
 I den anden sætning i § 1, stk. 3 præciseres, at et  

 produkt til brug i en diagnostisk fremgangsmåde kan  

 patenteres.
Spørgsmålet er imidlertid hvor ofte følgende  

 situation kan forekomme: En patenthaver har patent på et gen og  

 metoden til diagnostik kan ikke gennemføres uden genet og der  

 kan ikke bruges en anden metode til diagnosticering.
Ved rådets  

 høring var der to forskellige hovedsynspunkter på  

 spørgsmålet: Ét synspunkt var, at den  

 beskrevne situation kun vil forekomme i meget sjældne  

 tilfælde.
Det vil sige, at det kun vil være i meget få  

 tilfælde, at patenthaveren vil kunne påberåbe sig  

 rettigheder i forhold til produktet (genet), der anvendes til gendiagnostik  

 til eneret til at anvende den diagnostiske fremgangsmåde som produktet  

 bruges i.
Et andet synspunkt var, at situationen ville  

 forekomme i alle tilfælde med patent på gener, fordi  

 enhver diagnostisk fremgangsmåde   uanset teknik vil gå ud  

 på at påvise eller udelukke variationer i genet, det patenterede  

 stofs, opbygning.
Det vil sige, at patenthaver i praksis ville have de  

 rettigheder til diagnostik, som første sætning i § 1 stk. 3  

 ellers skulle forhindre.
 Klare spørgsmål som »har indehaveren af et patent  

 på en bestemt gensekvens ret til at forbyde andre   såsom  

 læger i det danske sundhedsvæsen   at benytte denne genetiske  

 information til at teste og stille diagnoser på patienter? Hvordan skal  

 eneretten til erhvervsmæssig udnyttelse af den patenterede, genetiske  

 information egentlig forstås?« (Uddrag fra Gitte Meyers resumé,  

 side 10), kan der altså ikke gives klare svar på.
 Ved Det Etiske Råds høring blev det dog  

 uomtvisteligt påvist, at patent på et gen af visse firmaer  

 søges anvendt på netop denne måde:
Det amerikanske firma Myriad Genetics som har visse  

 amerikanske patentrettigheder med relation til brystkræftgener  

 (BRCA-1/2) ønsker efter det oplyste at indgå licensaftaler med  

 laboratorier i Sverige og stiller samtidig krav om, at i tilfælde, hvor  

 det drejer sig om at finde hidtil ukendte fejl skulle en blodprøve  

 undersøges i USA.
Det er et eksempel på, at patenthaveren kan  

 hindre udførelsen af undersøgelser lokalt ved at stille  

 nærmere vilkår for udnyttelsen af patentet. (Et hovedprincip  

 inden for patentretten er, at en patentrettighed indebærer en ret til  

 at forbyde andre at udnytte opfindelsen, det vil sige, at patenthaveren kan  

 forbyde andre at fremstille, udbyde eller bringe det patenterede produkt i  

 omsætning). Ét problem ved at forhindre udførelsen af  

 undersøgelser lokalt kan være, at lokale  

 forskningsmiljøer bliver unddraget materiale til videreudvikling af  

 diagnostiske metoder.
I forlængelse heraf er et andet problem, at en  

 forhindring af udførelse og videreudvikling af undersøgelser  

 lokalt, også kan være, at det skader den genetiske  

 rådgivning af konkrete familier: »I forhold til de klassiske arvelige  

 sygdomme er der udviklet traditioner for en nær forbindelse mellem  

 forskning, rådgivning og behandling.
De familier, der plages af  

 sygdommene, er både forskningens begrundelse og dens grundlag.
I  

 forbindelse med rådgivning og behandling leverer de forskningsmateriale  

 i form af blodprøver og sygehistorier.
Der undersøges,  

 rådgives, behandles og opbygges videnbase på samme tid.  

 Sygdomsfremkaldende variationer tolkes ved at kombinere oplysninger om  

 personer og deres gener.« (Uddrag fra Gitte Meyers resumé, side  

 19) Det Etiske Råds opfattelse er, at det  

 nuværende lovforslags § 1, stk. 3 sammenholdt med lovforslagets § 1a,  

 stk. 2 for det første ikke udelukker, at et produktpatent  

 på et gen i praksis indebærer, at patenthaver kan  

 påberåbe sig rettigheder, som kan have konsekvenser for  

 muligheden for, om der kan foretages gendiagnostik i forbindelse med  

 diagnostik og behandling af patienter, for eksempel ved at patenthaver  

 stiller krav om at gendiagnostikken skal foregå på patenthavers  

 laboratorier.
For det andet kan det ikke udelukkes, at en sådan  

 mulig adskillelse af diagnostik og genetisk rådgivning vil hæmme  

 lokal forsknings- og lægefaglig udvikling og udnyttelse af  

 diagnostik.
 Efter Det Etiske Råds opfattelse er  

 sådanne situationer etisk uacceptable, uanset om de opstår i  

 få, mange eller alle tilfælde, hvor der foretages gendiagnostik.  

Det Etiske Råds opfattelse er, at en patentering af gener, som  

 begrænser mulighederne for en lokalt forankret udvikling og udnyttelse  

 af nye diagnose- og behandlingsmetoder, er uacceptabel set i forhold til den  

 selvstændige værdi, der ligger i så vidt muligt at  

 afhjælpe menneskelig lidelse.
 Ved Det Etiske Råds høring blev det  

 fremført, at en måde at sikre sig mod sådanne uacceptable  

 konsekvenser af produktpatenthavers eneret kunne være at gøre  

 brug af tvangslicensreglen i patentlovens § 47. Det overlades med andre ord  

 til domstolene at regulere spørgsmålet om acceptable eller  

 uacceptable konsekvenser af produktpatenthavers eneret.
 Efter Det Etiske Råds opfattelse bør  

 det klart fremgå af selve lovforslaget, at patent på et  

 gen ikke giver en patenthaver rettigheder, der kan påberåbes i  

 forbindelse med gendiagnostik og behandling.
2.3. For det tredje: Behov for skærpet og systematisk etisk  

 vurdering Lovforslagets § 1b   populært kaldet etikparagraffen  

   lyder således:
§ 1b.
Patent meddeles ikke på opfindelser,  

 hvis kommercielle udnyttelse ville stride mod sædelighed eller  

 offentlig orden.
 Stk. 2. En udnyttelse skal ikke anses for at stride  

 mod sædelighed eller offentlig orden alene af den grund, at udnyttelsen  

 er forbudt ved en lov eller administrativ forskrift.
 Stk. 3. I medfør af stk. 1 kan der bl.a.  

 ikke meddeles patent på:
 I forhold til § 1b er Det Etiske Råds  

 opfattelse, at det er af afgørende betydning, at  

 patentmyndighederne er tilstrækkeligt opmærksomme på  

 udviklingen inden for det genteknologiske område og på dette  

 områdes særlige karakter, således at man er i stand til at  

 foretage en etisk vurdering af patentansøgningerne.
 Det Etiske Råds opfattelse er, at der i dansk  

 lovgivning bør indføres et krav om en mere grundlæggende  

 vurdering af de etiske konsekvenser af de enkelte biopatenter, og en  

 regelmæssig vurdering af den samlede effekt af bio-patentering, hvilket  

 kunne styrke grundlaget for den etiske vurdering af fremtidige patenter, jf.  

 direktivets betragtning 39.
 Direktivets betragtning 44 lyder:
» Det første led i denne betragtning går igen  

 som artikel 7 i direktivet.
Det Etiske Råd opfattelse er fortsat (jf.
Det  

 Etiske Råds høringssvar fra 1997), at formuleringen af artikel 7  

 og betragtning 44 er alt for vag til at udgøre nogen sikring af, at  

 der vil ske en tilstrækkelig etisk vurdering i forhold til sager om  

 patentering af dele af det menneskelige legeme.
Det Etiske Råds opfattelse er, at der er  

 behov for en række afklaringer af, hvilken rolle Den Europæiske  

 gruppe vedrørende Etik inden for Naturvidenskab og ny Teknologi, skal  

 spille i forbindelse med patentlovgivningen.
Afklaringerne bør omfatte  

 gruppens kompetence, medlemslandenes indflydelse på udpegning af  

 medlemmer og på eventuelle ændringer af gruppens kompetence og  

 medlemssammensætning.
Det Etiske Råds opfattelse er  

 endvidere, at det er vigtigt, at et sådant organ er tværfagligt  

 sammensat, da det især er vigtigt, at det sikres, at lægfolk  

 bliver repræsenteret.
Det bør derfor sikres, at der både  

 er lægfolk, samt repræsentanter med filosofisk og  

 lægefaglig indsigt i udvalget.
2.4. For det fjerde: Informeret samtykke som betingelse for  

 patentering Direktivets betragtning 26, som i det danske lovforslag  

 findes i de almindelige bemærkninger pkt. 3.4. lyder:
» Det fremgår af betragtning 26 til direktivet, at man  

 i de tilfælde, hvor en opfindelse angår eller anvender et  

 biologisk materiale af human oprindelse, og der indgives  

 patentansøgning, skal den person, fra hvem der udtages prøver,  

 have lejlighed til frit at give informeret samtykke hertil i overensstemmelse  

 med national ret.
 I Europarådets Konvention om Menneskerettigheder og  

 Biomedicin artikel 22 fremgår det, at såfremt en del af et  

 menneskes legeme fjernes under en intervention, kan en sådan del kun  

 opbevares og anvendes til andet formål end det, der var årsag til  

 fjernelsen, såfremt dette sker i overensstemmelse med gældende  

 regler om information og samtykke.
 Konventionens artikel 22 om det informerede samtykke kan  

 imidlertid ifølge konventionens artikel 26 fraviges i national ret, og  

 det er grunden til, at Danmark har kunnet ratificere konventionen, selvom der  

 ikke i dansk ret stilles krav om informeret samtykke i forbindelse med  

 anvendelse af vævsprøver.
Det Etiske Råds opfattelse er, at det vil  

 være ønskeligt, at der i dansk ret blev stillet krav om, at der  

 blev indhentet et informeret samtykke i de situationer, som er omtalt i  

 betragtning 26 i direktivet.
I overensstemmelse med formuleringen af  

 betragtning 26, jf. herved formuleringen af betragtning 27, bør dette  

 krav være en betingelse for tildeling af patent.
 Det Etiske Råd har herved forudsat, at donation af  

 væv og organer fortsat sker vederlagsfrit.
1 2 Bilag 2 Et af udvalgets spørgsmål til  

 erhvervsministeren og dennes svar herpå Spørgsmål og svar er optrykt efter  

 ønske fra Socialdemokratiet, Venstre og Det Radikale Venstre.
 Spørgsmål:
Ministeren bedes kommentere Det Etiske Råds  

 udtalelse, jf.
L 66 - bilag 43. Ministeren bedes herunder oplyse, om Det  

 Etiske Råds udtalelse giver ministeren anledning til overvejelser om,  

 hvorledes der i lovforslaget kan tages højde for Det Etiske Råds  

 bemærkninger.
 Svar:
I sin udtalelse har Det Etiske Råd peget på en  

 række vigtige problemstillinger.
Flere af disse problemstillinger har  

 været omtalt i medierne og tillige været genstand for  

 spørgsmål fra udvalget.
I det følgende vil jeg kommentere  

 de enkelte punkter, som er rejst af Det Etiske Råd.
1. Patent på menneskelige gener Det Etiske Råd giver udtryk for, at der ikke skal  

 kunne tages patent på menneskelige gener, fordi det grundlæggende  

 strider imod menneskehedens og det enkelte menneskes integritet.
Hertil skal jeg bemærke, at det følger af  

 forslagets § 1a, stk. 1, at den blotte opdagelse af en del af det  

 menneskelige legeme, herunder en sekvens eller delsekvens af et gen, ikke kan  

 udgøre en patenterbar opfindelse.
Det vil sige, at menneskelige gener  

 som hovedregel ikke patenteres, hvilket er i overensstemmelse med Det Etiske  

 Råds holdning.
 Stk. 2 indeholder en undtagelse til denne regel, idet en  

 del af det menneskelige legeme, herunder en sekvens eller delsekvens af det  

 gen, der er isoleret fra legemet, kan patenteres.
Denne undtagelse har givet anledning til meget debat.
Til  

 forståelse af undtagelsen er det vigtigt at slå fast, at patent  

 kun kan opnås, når genet befinder sig uden for det menneskelige  

 legeme.
Det er fx tilfældet, når et gen, fx på grundlag af  

 en blodprøve eller vævsprøve, er blevet isoleret gennem  

 en kemisk proces.
Gennem den viden, der findes om genet og dets funktion, er  

 det derefter muligt at fremstille et produkt, fx et lægemiddel, der  

 udnytter genets egenskaber.
Det kendes fx fra insulin.
Det afgørende i patentmæssig sammenhæng  

 er, at der i forbindelse med denne isolering kan anføres en industriel  

 anvendelse af den pågældende sekvens.
Et eksempel på  

 industriel anvendelse er fremstilling af lægemidler, fx insulin, som er  

 baseret på det isolerede menneskelige gen.
 Når der er foretaget en sådan isolering, kan  

 genet typisk fremstilles syntetisk, hvorved det bliver muligt at  

 masseproducere genet til brug for fremstilling af det pågældende  

 lægemiddel.
Det er således ikke opdagelsen af genet, der  

 bevirker at genet kan patenteres, men de resultater, der er opnået ved  

 forskningen på grundlag af genet.
Det er også vigtigt at  

 understrege, at et sådan patent ikke giver nogen som helst rettigheder  

 over genet, som befinder sig inde i det enkelte menneske.
 Der er efter min opfattelse ingen tvivl om, at brugen af  

 menneskelige gener er af meget stor betydning for behandlingen af mange  

 svære sygdomme, og at betydningen ikke vil blive mindre i fremtiden.  

 Jeg kan her pege på den medicinfremstilling, der i dag finder sted af  

 en række livsvigtige lægemidler, fx insulin og interferon.  

 På den baggrund kan jeg ikke være enig i, at patent på  

 gener skal være udelukket.
Der er store forventninger til forskning på det  

 genteknologiske område netop for at imødegå mange af disse  

 sygdomme.
Derfor bør muligheden for patentering også udnyttes  

 som en tilskyndelse til at udføre denne forskning.
For mange  

 virksomheder, som udfører en sådan forskning og udvikling, er  

 det helt afgørende at kunne opnå patent for herigennem at  

 beskytte sine forskningsresultater mod andres udnyttelse.
Det er samtidig  

 også den økonomiske forudsætning for, at den enkelte  

 virksomhed kan fortsætte sin forskning, som i sidste ende også  

 kommer samfundet til gode.
Det er også vigtigt at bemærke, at patentering  

 medfører, at den konkrete opfindelse skal offentliggøres  

 allerede 18 måneder efter patentansøgningens indlevering.
Herved  

 får andre mulighed for at gøre sig bekendt med  

 forskningsresultaterne og kan bygge videre herpå med henblik på  

 at nå nye fremskridt.
Ifølge lovgivningen er det muligt frit at  

 forske videre på patenterede opfindelser.
Uden patenteringsmuligheden  

 ville disse resultater efter al sandsynlighed forblive hemmelige.
Patentering af gener er allerede i dag anerkendt.
Det  

 følger af den gældende patentlov og er nu også  

 fastslået i direktivet.
Selv om jeg har forståelse for Det Etiske Råds  

 synspunkt, mener jeg ikke, at der bør indføres et generelt  

 forbud mod patent på gener, når patenteringsbetingelserne i  

 øvrigt er til stede.
Et sådant forbud vil desuden være  

 uforeneligt med direktivet.
 For at klargøre forholdet mellem på den ene  

 side den grundlæggende regel om, at menneskelige gener ikke kan  

 patenteres, jf. forslagets § 1a, stk. 1, og på den anden side  

 undtagelsen for så vidt angår isolerede gener, jf. forslagets §  

 1a, stk. 2, er jeg indstillet på at præcisere dette gennem en  

 sproglig ændring til lovforslaget, således at det fremgår  

 af stk. 2, at der  »uanset stk.  

 1« kan opnås patent på  

 en del af det menneskelig legeme, der er isoleret herfra.
2. Gendiagnostik Efter Det Etiske Råds opfattelse bør det  

 klart fremgå af selve lovforslagets tekst, at patent på et gen  

 ikke giver patenthaver rettigheder, der kan påberåbes i  

 forbindelse med gendiagnostik og behandling.
Det Etiske Råd peger på, at patent på et  

 gen kan få konsekvenser for muligheden for at udføre  

 diagnostiske undersøgelser, hvor dette gen indgår i  

 undersøgelsesmetoden.
Det kan ifølge Det Etiske Råd ikke  

 udelukkes, at patenthaver vil kunne stille betingelser for udnyttelse af  

 patentet, fx at gendiagnostikken skal udføres på patenthavers  

 laboratorier.
Det kan ifølge Det Etiske Råd heller ikke  

 udelukkes, at en sådan mulig adskillelse af diagnostik og genetisk  

 rådgivning vil hæmme lokal forskning og lægefaglig  

 udvikling og udnyttelse af diagnostik.
 Det er principielt korrekt, at patentering af et gen vil  

 kunne få konsekvenser for en diagnostisk undersøgelse, hvis  

 genet indgår i diagnosticeringsprocessen.
Problemstillingen opstår ikke ved, at patientens gen  

 er nødvendigt som grundlag for undersøgelsen, men derimod, ved  

 at der i undersøgelsen i visse tilfælde gøres brug af et  

 produkt, fx en probe (kemisk produkt, væske eller lignende), der  

 indeholder det patenterede gen eller en del af det.
Genet i proben er  

 således medvirkende til bestemmelse af, om patientens gen er rask eller  

 sygt.
Der er imidlertid uenighed i lægevidenskabelige  

 kredse om, hvor aktuel denne problemstilling er.
Jeg vedlægger til  

 udvalgets orientering det notat, som Det Etiske Råd henviser til, og  

 som er udarbejdet af afdelingsleder, overlæge dr.med.
John-Erik Stig  

 Hansen.
Ifølge notatet nødvendiggør  

 diagnosticering ikke anvendelse af det patenterede gen.
Diagnosticeringen vil  

 typisk ske ved hjælp af prober eller antistoffer, der ikke indeholder  

 det patenterede gen.
Ved tilsætning af proben fx til en  

 blodprøve vil der kunne fremkomme indikationer for  

 sygdomsanlæg.
Såfremt brug af det patenterede gen imidlertid er  

 nødvendigt i en konkret diagnoseproces, vil jeg gerne påpege, at  

 benyttelsen af det pågældende gen normalt vil ske gennem en  

 aftale mellem patenthaveren og fx det danske hospital.
Såfremt genet  

 indgår i et produkt, der kan købes på markedet, vil  

 hospitalet frit kunne anvende produktet på samme måde, som  

 når vi andre har købt en bil, hvori der indgår en  

 patenteret del.
Her kan patenthaver hverken stille betingelser for hvordan,  

 vi anvender bilen eller kræve betaling i form af licens, når vi  

 kører i bilen.
 Skulle patenthaver imidlertid alligevel stille  

 sådanne betingelser, som reelt umuliggør anvendelsen af genet,  

 vil der være mulighed for, at danske domstole kan give hospitalet  

 tvangslicens til at benytte det patenterede gen og samtidig fastsætte  

 betingelserne for benyttelsen.
Jeg vil gerne tilføje, at problemets omfang  

 også skal ses i lyset af, at administrationen af loven vil ske på  

 en sådan måde, at dersom et isoleret gen kun kan bruges i en  

 metode til diagnosticering af en bestemt sygdom, og dersom sygdommen samtidig  

 kun kan diagnosticeres ved brug af dette gen, vil der heller ikke kunne gives  

 patent på genet.
Denne præcisering vil indgå i  

 bemærkningerne til den ændring af lovforslaget, som jeg har  

 omtalt ovenfor.
Den problemstilling, som her er rejst af Det Etiske  

 Råd, bygger i nogen grad på eksempler fra USA, hvor  

 retsstillingen er anderledes end i Danmark og Europa.
I USA er der en videre  

 adgang til at give patenter.
Det er også vigtigt at fastslå, at  

 et amerikansk patent ikke har gyldighed i Danmark, og derfor heller ikke kan  

 håndhæves her.
 Denne problemstilling har tidligere været rejst af  

 professor Torben Kruse og været behandlet i min besvarelse af udvalgets  

 spørgsmål 36.
 Efter min opfattelse fører Det Etiske Råds  

 udtalelse ikke til behov for en lovændring på dette område.  

 Hertil kommer, at en sådan lovændring vil være uforenelig  

 med direktivet, og Danmark ville derfor komme i konflikt med EU-retten.
Jeg vil derimod i den fremtidige administration af loven  

 påse, at reglerne administreres på en sådan måde, at  

 patent på gener kun meddeles under meget klare og specifikke  

 betingelser til imødegåelse af de problemer, som Det Etiske  

 Råd har rejst.
Disse præciseringer vil fremgå af de  

 vejledninger, som Patent- og Varemærkestyrelsen skal arbejde efter i  

 forbindelse med behandling af patentansøgninger.
3. Geners funktion og brede patenter Efter Det Etiske Råds opfattelse hersker der  

 såvel i selve lovforslagets tekst som i bemærkningerne hertil  

 uklarhed om kravet til angivelse af funktion og industriel anvendelse af en  

 sekvens eller delsekvens af et gen.
Samtidig er det rådets opfattelse, at der bør  

 anlægges et kritisk skøn i forbindelse med bioteknologiske  

 patentansøgninger, da de etiske konsekvenser af såkaldt brede  

 patenter ikke er klarlagt diagnostisk eller forskningsmæssigt.
Brede  

 patenter vil kunne bremse udviklingen af nye diagnose- og behandlingsmetoder  

 til at afhjælpe menneskelig lidelse.
Her skal jeg erindre om, at lovforslaget er et  

 ændringsforslag til patentloven.
Det fremgår således af de  

 eksisterende bestemmelser, at opfindelsens funktion og industrielle  

 anvendelse skal fremgå af patentansøgningen som  

 forudsætning for patentering.
Ved udarbejdelsen af bekendtgørelsen om  

 patentansøgninger vil disse betingelser blive yderligere specificeret  

 på grundlag af gennemførelsen af direktivet.
Jeg mener, det er  

 mest hensigtsmæssigt at samle disse bestemmelser i  

 bekendtgørelsen, som indeholder de nærmere regler for  

 patentansøgninger og deres indhold.
Jeg er samtidig enig i Det Etiske Råds betragtninger  

 om brede patenter.
Jeg vil ligeledes her påse, at Patent- og  

 Varemærkestyrelsen i behandlingen af patentansøgninger sikrer,  

 at omfanget af patenter ikke omfatter mere end højst  

 nødvendigt.
4. Etisk vurdering Efter Det Etiske Råds opfattelse bør der i  

 dansk lovgivning indføres et krav om en mere grundlæggende  

 vurdering af de etiske konsekvenser af de enkelte biopatenter, og en  

 regelmæssig vurdering af den samlede effekt af biopatentering.
 Det er samtidig Det Etiske Råds opfattelse, at der  

 er behov for en afklaring af, hvilken rolle Den Europæiske gruppe  

 vedrørende Etik inden for Naturvidenskab og ny Teknologi skal spille i  

 forbindelse med patentlovgivningen.
Jeg er enig i, at der på baggrund af den voldsomme  

 udvikling inden for bioteknologien er behov for konstant af have fokus  

 på de etiske aspekter af denne udvikling.
Jeg vil derfor i forbindelse  

 med vedtagelsen af lovforslaget overveje, hvorledes Patent- og  

 Varemærkestyrelsens viden kan suppleres på dette område som  

 led i styrelsens behandling af patentansøgninger.
Det gælder  

 ikke kun i forhold til opfindelser, der er baseret på isolerede  

 menneskelige gener, men også opfindelser, hvor der kan blive tale om at  

 vurdere dyrs lidelser i forhold til den medicinske nytteværdi af  

 opfindelsen.
Med hensyn til Kommissionens etiske gruppe kan jeg oplyse,  

 at det er en selvstændig gruppe, som rådgiver Kommissionen.  

 Gruppen består af 12 medlemmer.
Danmark er ikke for tiden  

 repræsenteret i gruppen.
Til orientering vedlægges en oversigt  

 over gruppens medlemmer og gruppens kommissorium.
 Jeg vil fra dansk side arbejde for, at gruppen er så  

 tværfagligt sammensat som muligt, og at Danmark vil blive  

 repræsenteret i gruppen.
5. Informeret samtykke Det er Det Etiske Råds opfattelse, at der som  

 betingelse for patentering af opfindelser, som bygger på  

 blodprøver eller lignende, skal foreligge et informeret samtykke fra  

 den pågældende person.
Jeg er enig i Det Etiske Råds ønske på  

 dette område.
Jeg kan oplyse, at vi fra dansk side under  

 forhandlingerne om direktivet arbejdede energisk på at få dette  

 krav ind i selve direktivteksten.
Det samme gjaldt kravet om oplysninger om  

 oprindelsen af plantegenetisk materiale.
Vi måtte imidlertid erkende,  

 at sådanne krav vil betyde indførelse af nye  

 patenteringsbetingelser, som strider imod internationale aftaler under WTO,  

 og at de øvrige lande af denne grund ikke kunne støtte vores  

 ønske.
Jeg vil imidlertid fortsat arbejde for, at de internationale  

 regler bliver ændret på dette punkt.
I stedet er disse krav bl.a. på dansk foranledning  

 optaget i betragtningerne til direktivet.
Det betyder, at der fortsat er  

 fokus på disse spørgsmål.
 Jeg skal imidlertid gøre opmærksom på,  

 at der under Sundhedsministeriets område findes lovgivning, som sikrer  

 at der skal foreligge informeret samtykke i forbindelse med  

 iværksættelse af forskningsprojekter og lignende.
Notat: Forvirringen om genpatenter beror på en  

 misforståelse John-Erik Stig Hansen Afdelingsleder, overlæge, dr.med.
4. maj 2000 Der er rejst tvivl om betydningen af det lovforslag om  

 ændring af patentloven, som drejer sig om en EU-harmonisering af  

 reglerne for beskyttelse af bioteknologiske opfindelser (L 66). Professor  

 Torben Kruse, Odense Universitetshospital, har gennem pressen udtrykt  

 bekymring for, om de nye regler vil betyde, at man ikke kan diagnosticere en  

 arvelig sygdom ved at undersøge et menneskeligt gen uden at skulle  

 indrette sig efter et firma, der måtte have patent på det  

 pågældende gen.
Sagen er blevet kraftigt blæst op i pressen  

 og har bl.a. medført at behandlingen af lovforslaget i Folketinget er  

 standset mellem 2. og 3. behandling.
Det store postyr skyldes imidlertid en  

 ret banal fejlfortolkning af selve lovteksten, specielt § 1, stk. 3, hvor der  

 siges:
»Fremgangsmåder til kirurgisk eller terapeutisk  

 behandling eller til diagnosticering, som anvendes på mennesker eller  

 dyr, anses heller ikke som opfindelser.
Dette er ikke til hinder for, at der  

 meddeles patent på produkter, herunder stoffer og stofblandinger, til  

 brug i disse fremgangsmåder.« Når der er tale om et patent på et gen, skal  

 der ud over en identifikation af genet også være en beskrivelse  

 af en påtænkt industriel anvendelse, og dette skal være en  

 nyhed.
På den måde kan et firma godt udtage patent på et  

 gen, når firmaet har karakteriseret det (sekventering), påvist  

 dets funktion og angivet en anvendelse i f.eks. sygdomsbehandling.
Firmaet  

 kan så siges at have patent på det pågældende gen til  

 den beskrevne anvendelse.
Det kunne f.eks. dreje sig om et gen for en  

 vækstfaktor, som et firma havde karakteriseret og foreslået  

 anvendt til behandling af dværgvækst.
Diagnosticering er som nævnt i ovennævnte § 1,  

 stk. 3 første sætning eksplicit undtaget fra mulighederne for  

 patentering.
Når man undersøger et gen for om det evt. skulle  

 indeholde en sygdomsfremkaldende mutation benytter man forskellige stoffer og  

 metoder til at aflæse genets sekvens og evt. påvise den relevante  

 mutation.
Genet som sådan anvendes ikke i sig selv, det er blot  

 genstand for undersøgelsen.
Hele debatten i denne sag er opstået  

 fordi Torben Kruse er usikker på, om dette er tilstrækkeligt til  

 at krænke patenthaverens rettigheder, og om han derfor er udelukket fra  

 at foretage sin egen diagnostiske undersøgelse med anvendelse af sine  

 egne metoder og stoffer.
Diagnose af en sygdom ved f.eks. at påvise en  

 sygdomsfremkaldende mutation i et bestemt menneskeligt gen er imidlertid ikke  

 en anvendelse af dette gen, og et patent på dette menneskelige  

 gen kan ikke i Europa forhindre nogen i at undersøge genet.
Hvis man  

 til en sådan undersøgelse ønsker at anvende et bestemt  

 apparat eller stof, herunder en syntetisk DNA-sekvens, der er  

 patentbeskyttet, så skal man betale licens til patenthaver.
Men dette  

 har ikke noget at gøre med et evt. patent på det menneskelige  

 gen, der skal undersøges for sygdom.
Man er frit stillet til at bruge  

 et andet stof til sin undersøgelse af det pågældende  

 gen.
Tilsvarende kendes allerede fra den eksisterende  

 diagnostiske praksis.
Hvis f.eks. en patolog undersøger en  

 vævsprøve udtaget fra en patients kræftknude, så  

 kunne hun måske anvende et antistof til at påvise om  

 kræftcellerne udtrykte et bestemt markørprotein.
Dette sker hver  

 dag på vore sygehuse over hele landet.
Her er der imidlertid ingen  

 diskussion om evt. overtrædelse af patentrettighederne, selv hvis der  

 findes et patent på det pågældende markørprotein til  

 industriel anvendelse f.eks. som referenceprotein i en patenteret  

 undersøgelsesprocedure (et diagnostisk kit). Hvis det antistof, der  

 anvendes til at påvise markørproteiner, er omfattet af et  

 patent, så ville dette kræve en licensbetaling til patenthaver,  

 hvilket som oftest sker ved at et sådant antistof indkøbes fra  

 det firma, der har patent.
Men hvis patologen selv havde fremstillet et andet  

 antistof, ville det stå hende frit at bruge det til  

 undersøgelsen.
Som et andet eksempel kan man analogisere med ophavsretten  

 til et litterært værk.
Når en forfatter har udgivet en bog  

 kan man frit læse teksten (genet) uden at krænke hans  

 rettigheder.
Men hvis man ville anvende hans bog og f.eks. oplæse den i  

 radioen, så ville man krænke hans ophavsret, medmindre man havde  

 fået hans accept dertil (licens).
Eller for at gøre det helt simpelt: Hvis jeg  

 undersøger en patients hjerte med et stetoskop, så anvender jeg  

 ikke hjertet men stetoskopet.
Hvis nogen skulle have patent på  

 patientens hjerte, så ville jeg ikke overskride dette patent; men hvis  

 nogen havde patent på stetoskopet ville jeg måske overskride et  

 sådant stetoskop-patent.
Nu kunne man forestille sig, at et firma ville  

 forsøge at udtage patent på et menneskeligt gen som genstand for  

 undersøgelse.
Så vidt jeg ved er dette tilladt i amerikansk  

 patentret.
Det er det imidlertid ikke i europæisk patentret, og bliver  

 det heller ikke med den nye lov.
Således kan Torben Kruse og andre  

 fortsat foretage diagnostiske undersøgelse af menneskelige gener,  

 uanset om disse gener måtte være nævnt i forskellige  

 patenter.
Bilag 3 Bilagsoversigt vedrørende L 66 i ERU Bilagsnr.
