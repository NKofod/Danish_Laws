Fremsat den 6. februar 2002 af  

 skatteministeren (Svend Erik Hovmand) Forslag til Lov om beskatning af rederivirksomhed (Tonnageskatteloven) Lovens anvendelsesområde § 1. Selskaber m.v., som er skattepligtige efter  

 selskabsskattelovens § 1, stk. 1, nr. 1-2, eller stk. 6, og  

 som udøver rederivirksomhed som omhandlet i § 6, kan vælge  

 at opgøre deres skattepligtige indkomst af rederivirksomheden efter  

 bestemmelserne i denne lov (tonnagebeskatning). Det samme gælder for  

 selskaber, som er skattepligtige efter selskabsskattelovens § 2,  

 stk. 1, litra a), og som driver rederivirksomhed, når disse er  

 hjemmehørende i en EU-medlemsstat.
§ 2. Rederier, som opfylder betingelserne i § 1, og som  

 anvender skibe, som efter §§ 6-8 kan omfattes af loven, kan vælge  

 tonnagebeskatning fra og med det første indkomstår, hvor  

 betingelserne herfor er opfyldt.
Valget skal træffes senest ved  

 rettidig indgivelse af selvangivelse for det indkomstår, hvor  

 tonnagebeskatning første gang vil kunne vælges.
Stk. 2. Valg eller fravalg af tonnagebeskatning efter  

 stk. 1 er bindende for rederiet i en periode på 10 år regnet  

 fra påbegyndelsen af det indkomstår, hvor tonnagebeskatning  

 første gang kan vælges.
Ved udløbet af denne periode kan  

 tonnagebeskatning tilsvarende vælges for en ny 10-årsperiode.  

 Efter udtræden af tonnageskatteordningen kan ordningen tidligst igen  

 vælges efter 10 indkomstår med beskatning efter  

 skattelovgivningens almindelige regler.
 Stk. 3. Når tonnageskatteordningen anvendes, skal  

 samtlige skibe og andre aktiver, som opfylder betingelserne for  

 tonnagebeskatning, indgå i tonnageskatteordningen.
§ 3. Når et rederi kontrollerer eller kontrolleres af et  

 andet rederi, eller når samme fysiske eller juridiske personer  

 kontrollerer flere rederier, skal samtlige således koncernforbundne  

 rederier - herunder udenlandske sambeskattede rederier, jf.  

 selskabsskattelovens § 31 og § 32 - træffe samme valg for  

 så vidt angår anvendelse af tonnageskatteordningen.
Dog kan  

 rederier, som ikke er sambeskattede, undlade at træffe samme valg,  

 når de ikke har fælles ledelse eller driftsorganisation, og de  

 ikke driver virksomhed inden for beslægtede forretningsområder.  

 Ved kontrol forstås ejerskab eller rådighed over  

 stemmerettigheder som omhandlet i ligningslovens § 2, stk. 2.
 Stk. 2. Hvis rederier, som er omfattet af stk. 1, 2.  

 pkt., ikke længere opfylder betingelserne for ikke at træffe  

 samme valg vedr. anvendelse af tonnageskatteordningen, skal samtlige rederier  

 uanset bestemmelserne i § 2, stk. 2, vælge beskatning efter  

 tonnageskatteordningen fra og med det indkomstår, hvor betingelserne  

 ikke længere er opfyldt.
 Stk. 3. Når skibe m.v., som kan omfattes af denne lov,  

 ejes eller lejes af flere rederier, kan de enkelte rederiers andele af  

 sådanne skibe m.v. indgå i tonnageskatteordningen for de  

 pågældende rederier.
§ 4. Hvis rederier bliver koncernforbundne, anses  

 bindingsperioden efter § 2 for den samme som bindingsperioden for det  

 rederi, der senest blev omfattet af tonnageskatteordningen.
Hvis ikke alle  

 rederier er omfattet af tonnageskatteordningen, er bindingsperioden 10  

 år fra og med det indkomstår, hvor rederierne bliver  

 koncernforbundne. 1. og 2. pkt. finder tilsvarende anvendelse ved fusion og  

 tilførsel af aktiver.
Ved spaltning af selskaber anses  

 bindingsperioden for den samme som for det selskab, der spaltes.
 Stk. 2. Bliver et rederi omfattet af tonnageskatteordningen i  

 medfør af § 3, stk. 2, eller begynder et koncernforbundet  

 selskab, der ikke hidtil har drevet rederivirksomhed, at drive sådan  

 virksomhed uden at bestemmelserne i § 3, stk. 1, 2. pkt., finder  

 anvendelse, anses bindingsperioden efter § 2 for at være den samme  

 som for det eller de koncernforbundne selskaber.
 § 5. Et rederi, som omdannes efter reglerne i lov om skattefri  

 virksomhedsomdannelse, kan omfattes af tonnageskatteordningen, når de  

 skibe, som bliver omfattet af tonnagebeskatningen, fra og med  

 indkomståret 2003 af den personlige ejer højst har været  

 afskrevet med et beløb samlet svarende til den afskrivning, der kunne  

 have været foretaget ved anvendelse af den afskrivningssats, der  

 gælder for selskaber på tidspunktet for virksomhedsomdannelsen.  

 Hvis omdannelsen omfatter flere ejere, foretages beregningen efter 1. pkt.  

 for hver enkelt ejer.
 Stk. 2. Er der forud for virksomhedsomdannelsen foretaget  

 afskrivninger i videre omfang end nævnt i stk. 1, kan  

 tonnagebeskatning vælges, hvis de overskydende afskrivninger medregnes  

 i den skattepligtige indkomst for den pågældende person som  

 indkomst ved selvstændig erhvervsvirksomhed for indkomståret  

 forud for det indkomstår, hvor virksomhedsomdannelsen får  

 virkning.
 Stk. 3. En ideel ejerandel i en personligt ejet virksomhed,  

 som udøver rederivirksomhed som omhandlet i § 6, kan anses som en  

 selvstændig virksomhed, der kan omdannes efter reglerne i lov om  

 skattefri virksomhedsomdannelse, når den omdannede virksomhed omfattes  

 af tonnageskatteordningen.
Indkomst omfattet af tonnagebeskatning § 6. Skattepligtig indkomst i forbindelse med  

 erhvervsmæssig virksomhed med transport af passagerer eller gods  

 (rederivirksomhed) mellem forskellige destinationer med 1.	skibe ejet af rederiet, jf. dog stk. 2, 2.	skibe, som lejes uden besætning (bareboat-charter), og 3.	skibe, som lejes med besætning (time-charter), opgøres efter reglerne i §§ 9-15. Det er en betingelse, at  

 skibene har en bruttotonnage på 20 tons eller derover, og at skibene  

 strategisk og forretningsmæssigt drives fra Danmark.
Stk. 2. Skibe, som ejes af rederiet, og som udlejes, kan kun  

 omfattes af denne lov, når lejeren anvender skibet til formål,  

 som ville kunne omfattes af denne lov, hvis skibet blev anvendt til samme  

 formål af udlejeren selv.
Endvidere kan skibe, som ejes af rederiet, og  

 som udlejes uden besætning (bareboat-charter), kun omfattes af denne  

 lov, når rederiet i tilfælde af forbigående  

 overskudskapacitet udlejer skibet i en periode på højst tre  

 år.
Samme skib kan kun omfattes af denne bestemmelse én gang,  

 når skibet ejes af samme rederi eller dermed koncernforbundet  

 rederi.
§ 7. Hvis den bruttotonnage, som et rederi i gennemsnit  

 over et indkomstår har til rådighed fra lejede skibe, er  

 større end tre gange den bruttotonnage, som ejes af rederiet selv,  

 beskattes indtægt fra den overskydende del af den lejede tonnage efter  

 skattelovgivningens almindelige regler.
Den overskydende indtægt  

 beregnes som den andel af den samlede bruttoindtjening før  

 afskrivninger og finansielle poster opgjort efter skattelovgivningens  

 almindelige regler, som svarer til forholdet mellem på den ene side den  

 del af den lejede tonnage, der overstiger tre gange egentonnagen, og på  

 den anden side den samlede tonnage til rådighed.
 Stk. 2. For koncernforbundne rederier, som ikke er  

 omfattet af § 3, stk. 1, 2. pkt., kan forholdet mellem egen og  

 lejet tonnage opgøres for rederierne under et.
Stk. 3. Skibe, som lejes uden besætning, sidestilles ved  

 anvendelsen af stk. 1 med skibe ejet af rederiet.
Det samme gælder  

 skibe, som lejes med besætning, når skibene lejes for en periode  

 på mindst et år og højst fem år, og når der  

 samtidig med indgåelse af lejemålet aftales en køberet,  

 hvorefter lejer senest ved lejemålets udløb kan erhverve skibet  

 til højst markedsprisen ved køberettens erhvervelse.
 § 8. Indkomst af følgende former for virksomhed kan  

 ikke omfattes af § 6:
 1.	Forundersøgelser, efterforskning eller udvinding af  

 kulbrinter eller andre naturforekomster.
 2.	Fiskeri og forarbejdningsvirksomhed.
 3.	Bygning og reparation af havne, moler, broer, olieinstallationer,  

 vindmølleparker eller andre havanlæg, nedlægning af  

 rørledninger på havbunden, opmudring, stenfiskeri, sandsugning  

 eller lignende virksomhed.
 4.	Dykkervirksomhed.
 5.	Bugsering, lodsning m.v., når skibene anvendes i og omkring  

 havne.
 6.	Passagersejlads i eller over havneløb m.v.
 7.	Uddannelsesaktiviteter, sociale og pædagogiske aktiviteter  

 m.v.
 8.	Museumsaktiviteter og skibsbevaring.
 9.	Sports-, udflugts- og fritidsformål.
 10.	Anvendelse af permanent opankrede skibe, uanset  

 formål.
Stk. 2. Uddybningsmaskiner, flydekraner, flydedokke,  

 kabeltromler, boreplatforme, flydende beholdere og lignende materiel anses  

 ikke for skibe efter denne lov.
Det samme gælder pramme og  

 lægtere, medmindre de er lastbærende og har en bruttotonnage  

 på 2.000 tons eller derover.
Opgørelse af indkomst under  

 tonnageskatteordningen § 9. Rederier, som oppebærer indkomst omfattet af  

 tonnageskatteordningen, og som samtidig oppebærer anden indkomst, skal  

 opgøre tonnagebeskattet indkomst og anden indkomst hver for sig.
 § 10. Indkomst omfattes af tonnageskatteordningen, når  

 den kan henføres til transportydelser leveret ved anvendelse af skibe  

 som nævnt i § 6, eller ydelser i nær tilknytning hertil, jf.  

 stk. 2.
 Stk. 2. Ud over levering af transportydelser som nævnt i  

 stk. 1 henføres indkomst vedrørende følgende former  

 for virksomhed til beskatning under tonnageskatteordningen, når  

 sådan virksomhed foregår i nær tilknytning til levering af  

 transportydelser omfattet af tonnageskatteordningen:
 1.	Anvendelse af containere.
 2.	Drift af lastnings-, losnings- og vedligeholdelsesfaciliteter.
 3.	Drift af billetkontorer og passagerterminaler.
 4.	Drift af kontorfaciliteter m.v.
 5.	Salg af varer til forbrug om bord.
 Stk. 3. Selskabets øvrige indkomst opgøres efter  

 skattelovgivningens almindelige regler og udgør sammen med indkomsten  

 efter stk. 1 og 2 selskabets samlede skattepligtige indkomst.
§ 11. Omfatter vederlag for en samlet transportydelse  

 såvel transport som omhandlet i § 10, stk. 1 og 2, som andre  

 transportydelser, beskattes det samlede vederlag efter denne lov, når  

 det tonnagebeskattede selskab har indgået aftale om udførelse af  

 disse andre transportydelser med en anden transportvirksomhed.
Udfører  

 det tonnagebeskattede rederi selv disse andre transportydelser, beskattes den  

 del af vederlaget, som vedrører disse andre ydelser, efter  

 skattelovgivningens almindelige regler.
§ 12. Nettofinansudgifter (renter samt gevinst og tab opgjort  

 efter kursgevinstlovens regler, bortset fra valutakursgevinst og  tab)  

 fordeles forholdsmæssigt efter den regnskabsmæssige værdi  

 af egne aktiver tilknyttet tonnagebeskattet rederivirksomhed og den  

 regnskabsmæssige værdi af øvrige egne aktiver, jf. dog  

 stk. 2. Valutakursgevinst og  tab fordeles efter samme regler.  

 Nettofinansindtægter beskattes efter skattelovgivningens almindelige  

 regler.
Ved opgørelsen af nettofinansudgifter eller -indtægter  

 fragår rentekorrektion efter § 14.
 Stk. 2. Gevinst og tab på kontrakter (terminskontrakter  

 m.v.), som tjener til sikring af driftsindtægter og driftsudgifter  

 omfattet af § 10, henføres til den indkomst, som er sikret.
§ 13. Uanset bestemmelserne om opgørelse af  

 skattepligtig indkomst efter denne lov skal den skattepligtige anvende priser  

 og vilkår for handelsmæssige eller økonomiske  

 transaktioner som omhandlet i ligningslovens § 2, stk. 1, med  

 fysiske eller juridiske personer og faste driftssteder (kontrollerede  

 transaktioner) i overensstemmelse med, hvad der kunne være  

 opnået, hvis transaktionerne var afsluttet mellem uafhængige  

 parter.
Ligningslovens § 2, stk. 2-4, finder tilsvarende  

 anvendelse.
 Stk. 2. Ved opgørelsen af indkomst, som efter  

 §§ 11-12 eller på anden måde skal henføres til  

 tonnagebeskatning eller til beskatning efter de almindelige regler, anvendes  

 de priser og de vilkår, der kunne være opnået, hvis aftale  

 om transportydelser eller andre ydelser eller om anvendelse af faciliteter  

 m.v. var indgået mellem uafhængige parter, jf. ligningslovens  

 § 2, stk. 1. Skattekontrollovens § 3 B finder tilsvarende  

 anvendelse.
 Stk. 3. Ved manglende overholdelse af bestemmelserne i  

 stk. 1-2 reguleres den skattepligtige indkomst i overensstemmelse med  

 bestemmelserne i ligningslovens § 2, uanset bestemmelserne i denne  

 lov.
 § 14. Hvis selskabets gæld er mindre end halvdelen af  

 selskabets egenkapital opgjort ved indkomstårets udløb,  

 forhøjes den skattepligtige indkomst med forskellen ganget med den  

 afkastsats, der er nævnt i virksomhedsskattelovens § 9. Gæld  

 og egenkapital opgøres efter de regnskabsmæssige værdier.  

 Denne rentekorrektion fragår ved beregningen af nettofinansudgifter  

 eller -indtægter efter § 12, stk. 1.
§ 15. For skibe m.v. omfattet af denne lov opgøres den  

 skattepligtige indkomst på grundlag af nettotonnagen.
Den  

 skattepligtige indkomst udgør for hvert skib følgende  

 grundbeløb pr. 100 nettoton (NT) pr. påbegyndt døgn,  

 uanset om skibet er i drift eller ej:
1.	Til og med 1.000 NT - 7 kr. pr. 100 NT 2.	Fra 1.001 NT til og med 10.000 NT - 5 kr. pr. 100 NT 3.	Fra 10.001 NT til og med 25.000 NT - 3 kr. pr. 100 NT 4.	Mere end 25.000 NT - 2 kr. pr. 100 NT Stk. 2. Der kan ikke ved indkomstopgørelsen efter  

 stk. 1 foretages fradrag for skattemæssige afskrivninger på  

 skibe eller driftsmidler, som helt eller delvis er omfattet af  

 tonnageskatteordningen.
 Stk. 3. Der kan ikke ved indkomstopgørelsen efter  

 stk. 1 foretages fradrag efter skattelovgivningens almindelige regler  

 for udgifter, der vedrører den tonnagebeskattede indkomst.  

 Vedrører en udgift såvel indkomst, der kan beskattes efter denne  

 lov, som anden indkomst, fordeles udgiften forholdsmæssigt efter den  

 samlede bruttoindtjening før afskrivninger og finansielle poster  

 opgjort efter skattelovgivningens almindelige regler.
Beskatning af avancer og genvundne afskrivninger § 16. Ved overgang fra beskatning efter de almindelige regler  

 til tonnagebeskatning foretages en forholdsmæssig fordeling af de  

 eksisterende saldi efter afskrivningsloven efter den regnskabsmæssige  

 værdi af de aktiver, der helt eller delvis omfattes af  

 tonnageskatteordningen, og den regnskabsmæssige værdi af  

 øvrige aktiver.
Den del, der vedrører aktiver helt eller delvis  

 omfattet af tonnagebeskatningen, indgår på særlige  

 overgangssaldi.
Endvidere indgår beløb, som er beskattet efter  

 § 5, stk. 2. Senere udgifter til forbedringer på de  

 pågældende aktiver tilgår disse saldi.
Stk. 2. Anskaffelsessummen for henholdsvis skibe og  

 driftsmidler, som erhverves efter overgang til tonnagebeskatning, og som helt  

 eller delvis anvendes under tonnageskatteordningen, indgår på  

 særlige udligningssaldi.
Senere udgifter til forbedringer på de  

 pågældende aktiver tilgår disse saldi.
Rederier, som fra  

 etableringstidspunktet anvender tonnageskatteordningen, skal ikke føre  

 udligningssaldi, medmindre rederiet er omfattet af § 5, eller § 17,  

 stk. 1, finder anvendelse.
Stk. 3. Hvis et skib eller et driftsmiddel afhændes,  

 fragår salgssummen den saldo, som det pågældende aktiv er  

 omfattet af.
For skibes vedkommende finder 1. pkt. ikke anvendelse på  

 beløb, der overstiger skibets faktiske anskaffelsessum tillagt  

 udgifter til forbedringer.
Overgangssaldi og udligningssaldi nedskrives  

 årligt med det maksimale beløb efter afskrivningslovens regler.  

 Modsvares negative overgangssaldi af positive udligningssaldi, nedskrives  

 udligningssaldi på grundlag af nettobeløbet.
Nedskrivningerne  

 kan ikke føres til fradrag.
Stk. 4. Bliver rederiets overgangssaldi negative, finder  

 afskrivningslovens § 8 anvendelse, medmindre de negative saldi helt  

 eller delvis modsvares af tilsvarende positive udligningssaldi.
Modsvares kun  

 en del af negative overgangssaldi af positive udligningssaldi, finder  

 afskrivningslovens § 8 anvendelse på forskelsbeløbet.
Stk. 5. Ved anvendelsen af stk. 4 sidestilles  

 indgåelse af bindende kontrakt om levering af nybygget tonnage inden  

 for højst tre år med erhvervelse af skib.
Det er en betingelse,  

 at kontrakt indgås senest ved udgangen af det følgende  

 indkomstår, og at den pågældende tonnage anvendes i  

 tonnageskatteordningen.
§ 17. Hvis et skib eller driftsmiddel overgår fra anden  

 anvendelse til hel eller delvis anvendelse under tonnageskatteordningen,  

 efter at rederiet er indtrådt i ordningen, finder § 16,  

 stk. 1, tilsvarende anvendelse.
Anvender rederiet tonnageskatteordningen  

 fra etableringstidspunktet, opgøres der udligningssaldi for skibe og  

 driftsmidler, som erhverves efter at de i 1. pkt. nævnte skibe og  

 driftsmidler er overgået til anvendelse under tonnageskatteordningen,  

 og som helt eller delvis anvendes under ordningen.
Stk. 2. Overgår skibe eller driftsmidler fra hel eller  

 delvis anvendelse under tonnageskatteordningen til anden anvendelse, anses  

 aktiverne for maksimalt afskrevet efter afskrivningslovens bestemmelser.  

 Beløbet fragår overgangssaldi eller udligningssaldi, hvis  

 aktiverne er omfattet af sådanne.
Beløbet tilgår rederiets  

 saldi efter afskrivningsloven. § 20, stk. 2, finder tilsvarende  

 anvendelse.
§ 18. Avancer ved afhændelse af skibe, der helt eller  

 delvis omfattes af tonnageskatteordningen, medregnes i rederiets  

 skattepligtige indkomst.
Avancen opgøres for hvert enkelt skib som  

 forskellen mellem salgssummen og anskaffelsessummen tillagt udgifter til  

 forbedringer.
Ved opgørelsen af den samlede avance, som kommer til  

 beskatning i et indkomstår, fragår tab på skibe, der  

 såvel erhverves som afhændes inden for det samme  

 indkomstår.
 § 19. Der foretages ikke afskrivninger på bygninger og  

 installationer, som helt eller delvis omfattes af tonnageskatteordningen.  

 Ejendomsavancebeskatningslovens bestemmelser finder i øvrigt  

 anvendelse.
 Stk. 2. Overgår bygninger og installationer fra hel  

 eller delvis anvendelse under tonnageskatteordningen til anden anvendelse,  

 anses aktiverne for maksimalt afskrevet efter afskrivningslovens bestemmelser  

 i den periode, de har været omfattet af tonnageskatteordningen.
§ 20. Ved rederiets overgang fra tonnagebeskatning til  

 beskatning efter skattelovgivningens almindelige regler udgør  

 afskrivningsgrundlaget for aktiver omfattet af overgangssaldi og  

 udligningssaldi summen af de pågældende saldi.
Andre aktiver  

 omfattet af tonnageskatteordningen anses for maksimalt afskrevet efter  

 afskrivningslovens bestemmelser i de år, rederiet har været  

 omfattet af tonnageskatteordningen.
 Stk. 2. Hvis et rederi er blevet skattepligtigt efter  

 selskabsskattelovens § 1, fordi ledelsens sæde er flyttet her til  

 landet, eller fordi rederiet er blevet hjemmehørende her i landet  

 efter bestemmelserne i en dobbeltbeskatningsoverenskomst, og rederiet fra  

 dette tidspunkt har anvendt tonnageskatteordningen, fastsættes  

 grundlaget for de afskrivninger, der er nævnt i stk. 1, 2. pkt.,  

 efter bestemmelserne i selskabsskattelovens § 4 A, stk. 2.
Lempelse for udenlandske fragtskatter § 21. Har et rederi betalt fragtskatter i udlandet, fordeles  

 disse på tonnagebeskattet rederivirksomhed og evt. anden  

 rederivirksomhed i forhold til den anvendte tonnage.
De fragtskatter, der  

 falder på den tonnagebeskattede del af rederivirksomheden, kan for  

 hvert enkelt land fradrages i den del af tonnageskatten, beregnet efter  

 § 15, der falder på fragtindtægter fra det  

 pågældende land.
Eventuel overskydende fragtskat kan ikke  

 fradrages i eller fremføres til modregning i skat af anden  

 indkomst.
 Stk. 2. De fragtskatter, der falder på den  

 ikke-tonnagebeskattede del af rederivirksomheden, kan fradrages eller  

 fremføres til modregning i skat af anden ikke-tonnagebeskattet  

 indkomst efter bestemmelserne i ligningslovens § 33.
Kontrolbestemmelser § 22. Et rederi, som anvender tonnageskatteordningen, skal  

 hvert år i sit skattemæssige årsregnskab, jf.  

 skattekontrollovens § 3, vedlægge en skriftlig erklæring fra  

 selskabets generalforsamlingsvalgte revisor om, at betingelserne i § 3,  

 stk. 1 og 2 samt i § 6, stk. 2, 2. pkt., er opfyldt.
 Stk. 2. Ved udlejning af skibe, jf. § 6, stk. 2, er  

 det en betingelse for anvendelse af tonnageskatteordningen, at udlejeren i  

 lejeaftalen til brug for skattemyndighederne betinger sig en årlig  

 erklæring fra lejeren om, at betingelserne i § 6, stk. 2, 1.  

 pkt. er opfyldt.
Overgangs- og ikrafttrædelsesbestemmelser § 23. Loven træder i kraft efter skatteministerens  

 bestemmelse og har virkning fra og med indkomståret 2001.
Stk. 2. Rederier, som vil kunne vælge  

 tonnageskatteordningen fra det tidspunkt, hvor loven har virkning, kan  

 træffe valg om anvendelse af ordningen senest ved rettidig indgivelse  

 af selvangivelse for det andet indkomstår, hvor ordningen vil kunne  

 anvendes.
Er tonnagebeskatning ikke valgt senest ved rettidig indgivelse af  

 selvangivelse for det andet indkomstår, hvor ordningen vil kunne  

 anvendes, regnes 10-årsperioden efter § 2, stk. 2, fra og med  

 det indkomstår, hvor loven får virkning.
 § 24. Loven gælder ikke for Færøerne  

 og Grønland.
Bemærkninger til lovforslaget Almindelige bemærkninger 1. Generelt.
Med henblik på at sikre danske rederiers  

 internationale konkurrenceevne foreslås det, at der indføres en  

 særlig beskatningsordning for rederivirksomhed, en såkaldt  

 tonnageskatteordning.
Det foreslås samtidig, at der foretages en  

 tilpasning af afskrivningsreglerne for skibe, jf. det forslag til lov om  

 ændring af afskrivningsloven, som fremsættes samtidig hermed.  

 Disse forslag skal ses som en helhed.
Dansk skibsfart står over for en stadigt  

 stærkere konkurrence på et globalt marked, der er præget af  

 en høj grad af mobilitet.
For at kunne bevare den danske skibsfarts  

 position og internationale konkurrencedygtighed er det nødvendigt til  

 stadighed at tilpasse skibsfartens vilkår på en sådan  

 måde, at denne konkurrencedygtighed ikke undergraves.
Rederivirksomhed indebærer nogle meget høje  

 kapitalomkostninger.
Disse omkostninger er ved erhvervelse af et skib  

 nogenlunde ens verden over, og rederierne har herefter et incitament til at  

 placere sig dér, hvor de variable omkostninger - herunder  

 lønomkostninger og skatteomkostninger - er lavest.
Denne udvikling er for længst erkendt såvel i  

 Danmark som i andre lande.
EU-Kommissionen anfører således i de  

 gældende retningslinier for statsstøtte til  

 søtransportsektoren (EFT 97/C 205/05), at 32 pct. af verdens tonnage i  

 1970 sejlede under EF-flag, og at denne andel i 1995 var faldet til 14 pct.  

 Lande med store åbne skibsregistre øgede i samme periode deres  

 andel af verdenstonnagen fra 19 pct. til 38 pct.
Mens EF/EU-landenes andel af  

 verdenstonnagen er mere end halveret, er andelen af verdenstonnagen under  

 formodet bekvemmelighedsflag fordoblet.
I Danmark fandt der en sådan nødvendig  

 tilpasning af vilkårene for rederierhvervet sted i1988 med oprettelsen  

 af Dansk Internationalt Skibsregister (DIS). Dengang oplevede man en  

 betydelig udflagning af skibe fra Danmark, men med oprettelsen af DIS kom man  

 atter ind i en positiv udvikling.
Senest er DIS-reglerne blevet ændret,  

 således at nu også færger mellem dansk og udenlandsk havn  

 kan blive omfattet, hvilket ikke tidligere var tilfældet.
Denne  

 ændring skyldtes, at man i Tyskland ændrede skattereglerne for  

 rederier, således at de danske færgerederier på  

 Østersø-ruterne ikke ville være konkurrencedygtige.
For  

 at sikre de danske færgerederiers position - og dermed dansk  

 beskæftigelse - måtte der ske en nødvendig tilpasning af  

 rederiernes vilkår.
En række lande har forsøgt at  

 imødegå de negative tendenser for rederisektoren ved at  

 indføre tonnageskatteordninger.
Det drejer sig i Europa indtil videre  

 om Norge, Holland, Storbritannien og Tyskland.
I Grækenland og i en  

 række lande uden for Europa eksisterer ordninger af en lignende  

 karakter.
Senest er der fremkommet et forslag til en tonnageskatteordning i  

 Finland, ligesom der efter det foreliggende arbejdes på at  

 indføre tonnageskatteordninger i Spanien, Belgien og Italien.
Under en tonnageskatteordning erstattes den almindelige  

 selskabsbeskatning for rederiers vedkommende med en særlig tonnageskat.  

 Den skattepligtige indkomst ved rederivirksomhed opgøres under en  

 tonnageskatteordning ikke som forskellen mellem skattepligtige  

 indtægter og fradragsberettigede udgifter, som det er tilfældet  

 efter de almindelige regler.
Under en tonnageskatteordning sker beskatningen  

 enten ved, at der opgøres en fiktiv skattepligtig indkomst på  

 grundlag af den tonnage, som det pågældende rederi anvender,  

 eller ved at der opkræves en skat af en given størrelse pr.  

 anvendt ton - en form for vægtafgift.
Tonnageskatten opkræves  

 uafhængigt af rederiets faktiske driftsresultat og således  

 også i de år, hvor rederidriften måtte give underskud.
Tonnageskatteordninger er endvidere karakteriseret ved, at  

 der ikke kan foretages fradrag.
Der kan ikke foretages skattemæssige  

 afskrivninger på skibe og andre driftsmidler under en sådan  

 ordning.
Rederierne fritages under en tonnageskatteordning således for  

 den relativt højere selskabsbeskatning og pålægges i  

 stedet en relativt lavere tonnagebeskatning.
Men samtidig mister rederierne  

 muligheden for at foretage skattemæssige afskrivninger på skibe  

 og andre driftsmidler.
Indførelse af en tonnageskatteordning vil ikke  

 nødvendigvis i sig selv indebære en væsentligt lavere  

 faktisk skattebetaling for rederierne.
Fordelen for rederierne ved en  

 tonnageskatteordning ligger i stedet i, at skattemæssige overvejelser  

 ikke i samme omfang som under de almindelige skatteregler vil spille en rolle  

 for de investeringsbeslutninger, der træffes.
Investeringer vil i  

 højere grad end nu kunne foretages ud fra rene driftsmæssige  

 betragtninger.
I en periode med høje fragtrater og deraf  

 følgende høj indtjening vil rederiet alt andet lige skulle  

 svare en højere skat.
Hermed vil der være et incitament til at  

 foretage nyinvesteringer, således at skattebyrden nedbringes via  

 afskrivningerne.
Da formentlig mange rederier vil være i samme  

 situation, vil værfternes priser på nybygninger stige, hvilket ud  

 fra et driftsmæssigt synspunkt burde tilsige, at nybygninger  

 kontraheres på et andet tidspunkt.
De investeringer, det ud fra et  

 skattemæssigt synspunkt synes hensigtsmæssigt at foretage, er  

 således ikke nødvendigvis identiske med de investeringer, det ud  

 fra et rent driftsmæssigt synspunkt bør foretages.
Denne  

 konflikt mellem det driftsmæssigt optimale og det skattemæssigt  

 optimale gøres mindre under en tonnageskatteordning.
 2. En dansk tonnageskatteordning.
Det er regeringens opfattelse, at den internationale  

 udvikling nødvendiggør, at der i Danmark indføres en  

 tonnageskatteordning i lighed med de ordninger, der er etableret i andre  

 europæiske lande.
Sker dette ikke, vil det blive stadigt vanskeligere  

 for danske rederier at fastholde deres position på verdensmarkedet.
Den tonnageskatteordning, som her foreslås  

 indført, vil rent lovteknisk bestå af to elementer.
Det ene  

 element er dette lovforslag, mens det andet element er det forslag til  

 ændring af afskrivningsloven, som fremsættes samtidig hermed.
De  

 to lovforslag er led i en helhed og skal betragtes i sammenhæng.
 Indholdet i den foreslåede tonnageskatteordning er i  

 hovedtræk som følger:
1.	Tonnageskatteordningen vil kunne anvendes af danske selskaber, der  

 driver rederivirksomhed, samt af rederier hjemmehørende i andre  

 EU-lande, når disse har fast driftssted i Danmark.
Ordningen vil  

 også kunne anvendes af udenlandske selskaber, der bliver  

 hjemmehørende i Danmark ved flytning af ledelsens sæde hertil.  

 Kun indkomst ved rederivirksomhed kan omfattes af ordningen.
2.	Deltagelse i ordningen er frivillig for rederierne.
Valg af  

 tonnagebeskatning er bindende for en periode på 10 år.  

 Koncernforbundne rederier skal som hovedregel træffe samme valg f.s.v.  

 angår anvendelse af tonnageskatteordningen.
Når  

 tonnageskatteordning vælges, skal samtlige skibe og andre aktiver, der  

 opfylder betingelserne, inddrages under ordningen.
3.	Indkomst ved erhvervsmæssig transport af personer eller gods  

 samt indkomst ved visse nært tilknyttede former for virksomhed kan  

 omfattes af tonnagebeskatningen.
Transportydelsen skal være leveret med  

 rederiets egne skibe, med skibe lejet uden besætning (bareboat-charter)  

 eller med skibe lejet med besætning (time-charter). Dog kan der i et  

 indkomstår højst inddrages time-chartret tonnage svarende til  

 tre gange rederiets egentonnage - herunder bare-boat-chartret tonnage - under  

 tonnageskatteordningen.
Indkomst ved udlejning af skibe kan på visse  

 betingelser omfattes af tonnageskatteordningen.
4.	Den skattepligtige indkomst af virksomhed omfattet af  

 tonnageskatteordningen fastsættes for hvert skib som et fast  

 beløb pr. 100 NT pr. dag, uanset rederiets faktiske driftsresultat.  

 Den således beregnede indkomst beskattes med den almindelige  

 selskabsskatteprocent.
Der kan ikke foretages fradrag af nogen art i  

 indkomsten, herunder fradrag for afskrivninger på aktiver omfattet af  

 tonnageskatteordningen.
Finansielle nettoindkomster beskattes efter de  

 almindelige regler.
Der etableres et værn mod overkapitalisering af  

 tonnagebeskattede rederier.
5.	Den generelle afskrivningssats for skibe, som ejes af selskaber,  

 eller som erhverves med henblik på udlejning, nedsættes til 12  

 pct.
Dette gælder, uanset om skibet er omfattet af  

 tonnageskatteordningen eller ej, jf. det forslag til ændring af  

 afskrivningsloven, som fremsættes samtidig hermed.
Samtidig  

 foreslås adgangen til at foretage forskudsafskrivninger på disse  

 skibe afskaffet.
6.	Ved indgang i tonnageskatteordningen opgøres særlige  

 overgangssaldi for de aktiver, der omfattes af tonnagebeskatningen.  

 Nyerhvervelse af aktiver tilgår særlige udligningssaldi, mens  

 afhændelse af aktiver fragår de relevante saldi.
De særlige  

 saldi nedskrives med afskrivningslovens maksimale satser - d.v.s. 12 pct. for  

 skibe - uden at kunne føres til fradrag.
Bevirker den årlige  

 nedskrivning eller afhændelse af aktiver, at de særlige  

 overgangssaldi bliver negative uden at kunne modsvares af positive  

 udligningssaldi, kommer beløbet til beskatning hos rederiet, medmindre  

 der er indgået bindende kontrakt om nybygning til levering inden for  

 tre år.
7.	Avancer ved afhændelse af skibe beskattes efter  

 skattelovgivningens almindelige regler.
Avancerne beregnes skib for skib som  

 forskellen mellem anskaffelsessummen tillagt udgifter til forbedringer og  

 salgssummen.
 8.	Ved overgang fra tonnagebeskatning til beskatning efter de  

 almindelige regler anses samtlige aktiver, som har været omfattet af  

 tonnageskatteordningen, for maksimalt afskrevet i de år, hvor  

 tonnageskatteordningen har været anvendt.
 Provenumæssige bemærkninger.
1. Gældende regler Rederiernes skattebetaling   historisk set Som gennemsnit for årene 1989   1999 har rederiernes  

 skattebetaling efter nedslag m.v. ligget på ca. 125 mill. kr.  

 årligt, heraf ca. 100 mill. kr. ved godsfragtfart, og resten i det  

 store og hele ved færge- og passagerfart, jf. tabel 1. De seneste 3  

 år har gennemsnittet været ca. 100 mill. kr. om året, heraf  

 ca. 90 mill. kr. fra godsfragtfart. 40 pct. af selskaberne havde positiv  

 indkomst og var således i skatteposition. 60 pct. havde enten negativ  

 indkomst eller nulindkomst.
Branchens bruttoindtjening har i gennemsnit de  

 seneste 3 år været på ca. 6½ - 7 mia. kr. årligt, jf.  

 bilag.
 Nyeste oplysninger viser, at rederiernes  

 fragtindtægter udviklede sig gunstigt i 2000 bl.a. som følge af  

 stigende dollarkurs og højere fragtrater.
 Tabel 1. Skibsfartens skattepligtige indkomst og selskabsskat. 1989  

 19991).
I alt Indkomstår Negativ indkomst Indkomst Positiv indkomst Antal Skat efter nedslag  

 m.v.2) Heraf godsfragt-fart Antal Mill. kr.
Antal Antal Mill. kr.
 Mill. kr.
 Mill. kr.
1989 64 75 69 80 233 213 94 83 1990 64 531 73 82 240 219 85 73 1991 57 54 60 90 185 207 60 48 1992 80 108 59 87 150 226 43 40 1993 63 108 74 86 1.137 223 223 222 1994 69 163 70 78 580 217 119 114 1995 69 147 57 78 881 204 243 135 1996 69 151 41 77 742 187 239 114 1997 72 189 41 79 365 192 101 93 1998 68 151 46 74 309 188 95 85 1999 73 735 50 67 359 190 101 93 Gennemsnit 68 219 58 80 471 206 127 100 Kilde: Specialoptællinger foretaget af Danmarks  

 Statistik.
Optællingerne omfatter ikke selskaber, der driver olie- og  

 gasudvinding.
 1)	Omfatter ikke transport ad indre vandveje, hvor den gennemsnitlige  

 årlige skattebetaling var 1 mill. kr. i perioden.
 2)	Nedslag andrager gennemsnitligt knap 40 mill. kr.  

 årligt.
Der knytter sig en vis usikkerhed til  

 brancheklassifikationen af de enkelte virksomheder omfattet af statistikken.  

 For sambeskattede selskaber kendes kun sambeskatningsindkomsten, og ved  

 sambeskatning er det moderselskabets branchekode, der anvendes.
Hvis  

 moderselskabet i en rederikoncern ikke er et rederi (men f.eks. et finansielt  

 holdingselskab) falder indkomst og skat ud af grundlaget, mens omvendt hele  

 indkomsten og skatten kommer med for blandede koncerner, hvis moderselskabet  

 er et rederi.
Rederibranchen er i øvrigt kendetegnet ved, at en  

 meget stor del af fragten finder sted på indchartrede skibe.
Som  

 konsekvens heraf placeres de skattemæssige afskrivninger hos udlejer,  

 mens rederiet i stedet får en chartringsudgift.
I det omfang, der her  

 er tale om brancheinterne mellemværender, er afskrivningerne stadig  

 placeret i branchen og er medbestemmende for erhvervets skattebetaling.
Hvis udlejer derimod er et leasingselskab, falder  

 afskrivningerne på skibet uden for branchen.
Dette påvirker den  

 tidsmæssige fordeling af skattebetalingen.
Rederiernes skattebetaling i fremtiden Udgangspunktet for et skøn over rederiernes  

 skattebetaling under videreførsel af gældende regler - og under  

 antagelse af nogenlunde tilsvarende forhold i fremtiden - er det konstaterede  

 historiske gennemsnit for branchens skattebetaling de seneste tre år  

 på i størrelsesordenen 100 mill. kr. årligt, hvortil  

 kommer virkningen af erhvervsskattepakken, der blev gennemført i  

 december 2000 med virkning fra 2001.
 Ved erhvervsskattepakken blev bl.a. selskabsskattesatsen  

 sænket til 30 pct., den maksimale saldoafskrivningssats reduceret til  

 25 pct. og forskudsafskrivninger afskaffet   dog ikke for skibe.  

 Erhvervsskattepakken skønnedes ved vedtagelsen at medføre et  

 merprovenu fra rederierne i størrelsesordenen 70 mill. kr. opgjort som  

 årlig gennemsnitsvirkning over en lang periode.
Rederiernes investeringer i nye skibe er imidlertid  

 aktuelt meget store i forhold til gennemsnittet for de senere år.
Det  

 gennemsnitlige årlige investeringsniveau i årene 1995-1999 var  

 ca. 6,2 mia. kr. mens investeringerne i 2000 er på 10,7 mia. kr., jf.  

 bilag 1, tabel 4.
 I lyset heraf vurderes rederiernes skattemæssige  

 afskrivninger aktuelt at ligge på et højere niveau end  

 tidligere, og det forventes derfor, at rederiernes skattepligtige indkomster  

 i de nærmeste år vil blive en del lavere end det historiske  

 gennemsnit for perioden 1997 - 99.
 Skatteindtægterne fra rederierne skønnes  

 på denne baggrund at udgøre i størrelsesordenen 50   100  

 mill. kr. årligt i de nærmeste år.
De afskrivningsstramninger, der vedtoges med  

 erhvervspakken, forventes dermed ikke at have væsentlige, umiddelbare  

 konsekvenser for rederiernes skattebetaling.
Virkningen af erhvervspakken  

 skønnes nu meget usikkert til i gennemsnit 50 mill. kr. opgjort som  

 årlig gennemsnitsvirkning over en lang periode mod 70 mill. kr. ved  

 pakkens vedtagelse.
 Samlet skønnes skatteindtægterne fra  

 rederierne ved en videreførelse af gældende regler nu at  

 udgøre op mod 150 mill. kr. opgjort som årlig  

 gennemsnitsvirkning over en lang periode.
Det må dog antages, at store dele af den danske  

 tonnage   i mangel af en dansk tonnageskatteordning   vælger at  

 udflage, hvorved provenuet gradvist vil borteroderes.
Det vil ske ved, at  

 nyerhvervet tonnage bliver udflaget, mens eksisterende kapacitet langsomt  

 udfases.
Udskudte skatter Rederierne har på linie med en række andre  

 erhverv oparbejdet udskudte skatter.
Udskudte skatter opstår, når  

 den skattemæssige afskrivning forløber hurtigere end den  

 faktiske økonomiske værdiforringelse.
Herved opstår en  

 udskudt avance, som vil komme til beskatning ved salg af skibet.
Beskatningen finder efter gældende regler sted ved,  

 at skibets salgspris modregnes i rederiets afskrivningssaldo.
Derved  

 reduceres grundlaget for efterfølgende års afskrivninger med  

 summen af den uafskrevne del af skibet og avancen.
Såfremt  

 afskrivningssaldoen som følge af salget bliver negativ,  

 indtægtsføres det negative beløb.
De udskudte skatter er  

 således skatteværdien af udskudte avancer.
I praksis kendes de udskudte avancer og skatten imidlertid  

 ikke.
For det første foreligger der ikke oplysninger om den samlede  

 brugtpris på rederiernes skibe.
Denne er som udgangspunkt bestemt af  

 omfanget af en længere årrækkes investeringer i skibe og  

 den økonomiske værdiforringelse, som disse skibe har været  

 underlagt, siden de blev taget i brug.
Værdiforringelsen afhænger i første  

 række af, hvor lang levetiden er for skibene.
Hertil kommer dog, at  

 gensalgsprisen for skibe er underkastet store udsving, blandt andet  

 afhængig af forventningen til det fremtidige (fragt) marked og  

 nybygningsprisen for tilsvarende skibe.
Investeringsomfanget kendes, jf.  

 bilag, men der er ikke oplysninger om den økonomiske  

 værdiforringelse, og dermed den aktuelle gensalgspris.
For det andet er der ikke i skattestatistikken oplysninger  

 om de skattemæssigt nedskrevne værdier.
Disse er   ud over at  

 være afhængig af størrelsen af de enkelte års  

 investeringer i skibe afhængige af udnyttelsesgraden af  

 forskudsafskrivninger og saldoafskrivningerne.
Det må antages, at det ikke har været muligt  

 for erhvervet som sådan at udnytte muligheden for skattemæssige  

 afskrivninger maksimalt år for år som følge af svingende  

 konjunkturer.
Desuden må det forventes, at udnyttelsen kan variere  

 meget fra rederi til rederi.
I det omfang muligheden for skattemæssige  

 afskrivninger ikke har været udnyttet fuldt ud, vil den udskudte skat  

 også være mindre.
Størrelsen af den udskudte skat afhænger  

 herudover af omfanget af handelen med brugte skibe.
Når et rederi  

 sælger et skattemæssigt nedskrevet brugt skib f.eks. til et andet  

 rederi, finder der beskatning sted af den udskudte avance og salgsprisen  

 indgår i afskrivningssaldoen for det købende rederi.
 Antages det, at rederierne som gennemsnit for de senere  

 år ikke har udnyttet de maksimale muligheder for saldo- og  

 forskudsafskrivninger, forekommer et skøn for udskudte skatter  

 på 4   5 mia. kr. ikke at være urealistisk for branchen som  

 helhed.
2. Lovforslaget Rederiernes skattebetaling under tonnageskatteordningen Indførelse af tonnageskatteordningen  

 indebærer, at rederierne får mulighed for at opgøre  

 indkomsten efter særlige regler.
Når tonnageskatteordningen  

 anvendes, beskattes et rederi af en tonnageindkomst, hvis størrelse  

 afhænger direkte af nettotonnagen af de skibe, som rederiet har med i  

 ordningen.
Den opgjorte skattepligtige indkomst beskattes med  

 selskabsskattesatsen, som efter gennemførelsen af erhvervspakken er 30  

 pct.
Ved siden af den egentlige tonnageindkomst beskattes  

 indkomst, der ikke kan omfattes af ordningen, herunder f.eks. visse  

 transportydelser.
Eventuel positiv finansiel nettoindkomst beskattes  

 ligeledes særskilt.
Endelig vil der kunne blive tale om beskatning af  

 avancer på skibe.
 Det er forbundet med betydelig usikkerhed at skønne  

 over skatteindtægterne under tonnageskatteordningen.
 Det vurderes at de store rederier, og dermed hovedparten  

 af den dansk indregistrerede tonnage, vil vælge at indtræde i  

 ordningen med virkning for indkomståret 2001 eller 2002. Dette skal  

 blandt andet ses på baggrund af, at rederierne har lagt betydelig  

 vægt på at få indført ordningen af hensyn til  

 erhvervet.
Hertil kommer, at ordningen foreslås valgt til eller  

 fra for en 10-årig periode med 2001 eller 2002 som det første  

 indkomstår, hvor ordningen kan vælges.
Konsekvenserne for et  

 rederi af et fravalg med virkning for både 2001 og 2002 bliver  

 således, at ordningen først vil kunne vælges igen fra  

 2011. Den lange periode, som forløber inden ordningen igen kan  

 vælges, må antages at trække i retning af, at ordningen  

 vælges nu.
 De foreslåede ændringer af  

 afskrivningsreglerne, hvor saldoafskrivningssatsen nedsættes til 12  

 pct. og muligheden for forskudsafskrivning på skibe afskaffes, vil  

 også gøre det relativt mere favorabelt for rederierne at  

 vælge ordningen frem for at fortsætte under de almindelige  

 beskatningsregler.
 Tonnageindkomsten for dansk indregistrerede skibe  

 anslås - i tilfælde af, at hovedparten af rederierne  

 indtræder i ordningen - til i størrelsesordenen 50 mill. kr.  

 årligt, baseret på den tonnage, som medio 2001 var registreret i  

 Søfartsstyrelsens skibsregistre, jf. tabel 2, der viser fordelingen af  

 nettotonnagen i danske skibsregistre.
 Tabel 2. Nettotonnage i danske skibsregistre for skibe på 100 NT  

 og derover.
Nettotonnage (NT) Dansk Internationalt  

 Skibsregister (DIS) Dansk Skibsregister (DS) I alt NT Antal skibe Netto-tonnage Antal skibe Netto-tonnage Antal skibe Netto-tonnage 100 - 1.000 273 117.874 486 69.132 759 187.006 1.001 - 10.000 188 602.029 35 114.229 223 716.258 10.001 - 25.000 32 530.251 1 21.671 33 551.922 Over 25.000 49 2.299.733 0 0 49 2.299.733 I alt 542 3.549.887 522 205.032 1.064 3.754.919 Kilde: Søfartsstyrelsen ultimo maj 2001.
 Halvdelen af flådens skibe og 95 pct.  

 af nettotonnagen er registreret i Dansk Internationalt skibsregister.
Omkring halvdelen af rederiernes fragtindtægter  

 hidrører fra indchartret tonnage.
Det anslås på denne  

 baggrund skønsmæssigt, at tonnageindkomsten fra indchartret  

 tonnage ligeledes vil andrage i størrelsesordenen 50 mill. kr.  

 årligt.
 Dermed kan den samlede tonnageindkomst anslås til  

 ca. 100 mill. kr. årligt og skatten heraf til ca. 30 mill. kr.  

 årligt ved en selskabsskatteprocent på 30. Der er dog tale om et  

 usikkert skøn.
Hertil kommer skatteindtægterne af positiv finansiel  

 nettoindkomst, der ikke vil kunne medtages under tonnageordningen.
Der  

 foreligger ikke data til at understøtte et egentligt skøn, men  

 skatteindtægterne skønnes i størrelsesordenen 20 mill.  

 kr. årligt.
 Med stor usikkerhed skønnes ovennævnte  

 skatteindtægter under tonnageskatteordningen således til ca. 50  

 mill. kr. årligt.
 Der vil herudover fra rederierne, der vælger  

 tonnageskatteordningen, kunne være tale om skatteindtægter i  

 forbindelse med beskatning af indkomst fra virksomhed, der ikke kan omfattes  

 af ordningen, og i et vist omfang af avancer på solgte skibe.
Provenuvirkning af lovforslaget Skatteindtægterne fra rederierne skønnes at  

 udgøre i størrelsesordenen 50   100 mill. kr. årligt i de  

 nærmeste år.
 Skatteindtægterne under tonnageskatteordningen  

 skønnes til ca. 50 mill. kr. årligt, hvortil kommer  

 skatteindtægter i forbindelse med beskatning af indkomst fra  

 virksomhed, der ikke kan omfattes af ordningen og af avancer på solgte  

 skibe, jf. oven for.
I tilknytning hertil foreslås ændringer i  

 afskrivningsregler for skibe m.v., jfr. det forslag til ændring af  

 afskrivningsloven, som er fremsat samtidig hermed.
Disse ændringer  

 skønnes at medføre et beskedent årligt merprovenu over en  

 årrække, jf. det senere anførte om provenuvirkningen af  

 dette lovforslag.
 Samlet set og henset til den betydelige usikkerhed, der er  

 knyttet til skønnene for rederiernes skattebetaling under de  

 gældende såvel som under de foreslåede regler  

 skønnes tonnageskatteordningen i de første år at  

 være omtrent provenuneutral.
 Hvis de danske rederiers samlede tonnage antages  

 upåvirket af beslutningen om at indføre, henholdsvis at opgive,  

 en dansk tonnageordning, vil ordningen på lidt længere sigt  

 medføre et årligt provenutab på op mod 50 mill. kr. som  

 følge af, at rederiernes årlige skattebetaling under en  

 videreførsel af gældende regler må forventes igen at  

 bevæge sig op på et niveau i størrelsesordenen 100 mill.  

 kr. årligt, ekskl. skattebetalingen som følge af de reducerede  

 afskrivningsmuligheder i erhvervsskattepakken.
 Under samme antagelse skønnes det gennemsnitlige  

 årlige provenutab opgjort over en lang periode til op mod 100 mill. kr.  

 årligt, når virkningen af erhvervspakken, skønnet ca.50  

 mill. kr., medregnes.
Som tidligere omtalt må det dog antages, at store  

 dele af den danske tonnage   i mangel af en dansk tonnageskatteordning  

 vælger at udflage, hvorved rederiernes skattebetaling under  

 gældende regler gradvist vil borteroderes.
Det vil ske ved, at  

 nyerhvervet tonnage bliver udflaget, mens eksisterende kapacitet langsomt  

 udfases.
Udflagning vil resultere i et bortfald af rederiernes  

 skattebetaling efter en længere årrække.
Det må dog  

 forventes at rederiernes udskudte skat, jf. afsnittet herom, i et vist omfang  

 vil forfalde til betaling i løbet af udflagningsperioden.
Dette  

 skyldes, at udflagningen indebærer et gradvist bortfald af  

 skattemæssige afskrivningsmuligheder, hvorved den skattepligtige  

 indkomst i udflagningsperioden og dermed skattebetalingen vil blive  

 større, end hvis udflagning ikke havde fundet sted.
 Med tonnageskatteordningen sikres således på  

 længere sigt skatteindtægter fra rederierne i  

 størrelsesordenen 50 mill. kr. årligt.
 Finansårsvirkningen i 2002 skønnes nogenlunde  

 provenuneutral.
 Der skønnes ikke at være kommunevirkning af  

 forslaget i de første år.
Provenuvirkning af ændrede afskrivningsregler I tilknytning til forslaget om at indføre  

 tonnageskatteordningen foreslås ændringer i afskrivningsreglerne  

 for skibe, der anvendes til erhvervsmæssig transport af passagerer  

 eller gods.
Forslaget omfatter alene de tilfælde, hvor skibets ejer er  

 et selskab m.v. eller hvor skibet udlejes uden besætning (bareboat)  

 eller erhverves med henblik på sådan udlejning.
For rederier, der vælger tonnageskatteordningen,  

 medfører de foreslåede ændringer, at der anvendes en  

 saldoafskrivningssats på 12 pct. ved opgørelsen af de  

 foreslåede overgangs- og udligningssaldi.
Dette har alene betydning i  

 forbindelse med opgørelsen af evt. avancer ved salg af skibe, jf. de  

 foreslåede regler herom, idet der ikke er skattemæssig  

 fradragsret for afskrivninger under tonnageskatteordningen.
For rederier, der ikke vælger  

 tonnageskatteordningen, medfører de foreslåede ændringer  

 reducerede afskrivningsmuligheder for skibe fra og med indkomståret  

 2003 og dermed større skattepligtig indkomst i de første  

 år herefter.
Dette skyldes, at forskudsafskrivningsmuligheden  

 foreslås afskaffet med virkning for aftaler om bygning indgået  

 efter den 31. december 2002, mens saldoafskrivningssatsen foreslås  

 nedsat fra de gældende 25 pct. til 12 pct., dog 20 pct. det  

 første år, hvor skibet er i brug, og   som en overgangsregel -  

 20 pct. i indkomståret 2003.
 Da hovedparten af rederierne vurderes at vælge  

 tonnageskatteordningen nu, skønnes virkningen af disse ændringer  

 at være meget beskeden.
 For skibe, der ejes af skattepligtige, som ikke selv  

 driver rederivirksomhed, og som derfor ikke vil kunne anvende  

 tonnageordningen, foreslås - som en overgangsregel - at hidtil  

 gældende afskrivningsregler fortsat finder anvendelse, hvis skibene  

 senest 31. december 2002 er udlejet til en uafhængig lejer, jf.  

 ligningslovens § 2, stk. 2.
Er dette ikke tilfældet, omfattes skibet derimod af  

 de nye regler, hvad enten den skattepligtige er et selskab eller en person,  

 et kommanditselskab mv.
Forskudsafskrivningsmuligheden afskaffes da med  

 virkning for aftaler om bygning indgået efter den 31. december 2002,  

 ligesom saldoafskrivningssatsen nedsættes fra de gældende 25 pct.  

 til 12 pct.
Derimod finder de særlige regler om 20 pct.  

 saldoafskrivning i ibrugtagningsåret og 20 pct. afskrivning i  

 indkomståret 2003, ikke anvendelse.
Afskaffelsen af forskudsafskrivningsmuligheden får  

 kun begrænset betydning for skibe, der er bestemt til udlejning, idet  

 der allerede efter gældende regler ikke kan forskudsafskrives på  

 udlejningsaktiver i året for kontraktsindgåelsen.
Efter  

 gældende regler kan sådanne skibe heller ikke saldoafskrives i  

 ibrugtagningsåret, men afskrives derimod med dobbelt sats det  

 efterfølgende år.
 Det vurderes, at danske skattepligtiges nyinvesteringer i  

 skibe til udlejning er beskeden, hvorfor virkningen af ændringerne for  

 skattepligtige, som ikke driver rederivirksomhed, anslås at være  

 beskedne.
 De ændringer i afskrivningsreglerne, som  

 foreslås i tilknytning til forslaget om at indføre en  

 tonnageskatteordning skønnes alt i alt at medføre et beskedent  

 årligt merprovenu over en årrække.
Merprovenuet er som nævnt indarbejdet i  

 ovenstående samlede provenuvurdering vedr. indførelse af  

 tonnageordningen Administrative bemærkninger.
Tonnageskatteordningen har alene betydning for en  

 præcist defineret del af erhvervslivet, nemlig rederierhvervet.  

 Skatteministeriet har på denne baggrund anmodet Danmarks Rederiforening  

 om at vurdere de administrative konsekvenser af lovforslaget for  

 erhvervslivet.
Det er Rederiforeningens vurdering, at lovforslaget ud over  

 mindre tilpasninger i forbindelse med overgang til tonnagebeskatning ikke vil  

 have væsentlige administrative konsekvenser for erhvervslivet.
 Lovforslaget skønnes ikke at have væsentlige  

 administrative konsekvenser for skattemyndighederne.
 Erhvervsøkonomiske bemærkninger.
Tonnageskatteordningen vil medvirke til at fastholde  

 danske rederiers internationale konkurrenceevne på et globalt marked  

 præget af en høj grad af mobilitet.
Uden en  

 tonnageskatteordning, som kan modsvare de ordninger, der tilbydes i andre  

 lande i og uden for EU, vil der være et forøget incitament for  

 danske rederier til at placere ny tonnage under fremmed flag.
Forslaget er  

 nødvendigt, hvis dansk skibsfarts fremtrædende position på  

 verdensmarkedet skal fastholdes.
 Forholdet til EU-retten.
 En tonnageskatteordning, som der her er foreslået,  

 er statsstøtte efter EU-reglerne og skal derfor godkendes af  

 Kommissionen, før den kan træde i kraft.
I 1997 fastsatte Kommissionen nogle retningslinier for  

 statsstøtte til søtransportsektoren (EFT 97/C 205/05).  

 Udgangspunktet for disse retningslinier er et ønske om at gøre  

 rederier, som er hjemmehørende i EU, internationalt  

 konkurrencedygtige.
Det konstateres i retningslinierne indledningsvis, at  

 søtransport er et meget mobilt erhverv, og at en alt for skrap ordning  

 nemt kan undgås ved at lade skibe registrere i andre lande, hvilket  

 giver fuldstændig bemandingsfrihed, eller ved at etablere en nominel  

 administration eller ledelse uden for medlemsstaten, således at dennes  

 skattesystem kan undgås.
Med dette udgangspunkt redegøres der herefter for  

 de regler, der vil gælde for statsstøtte til  

 søtransportsektoren.
På det skattemæssige område  

 anskuer retningslinierne statsstøtten ud fra to synsvinkler.
For det  

 første ser man på beskatningen af de ombordværende  

 søfolk, og for det andet ser man på beskatningen af  

 rederivirksomhederne som sådan (d.v.s. selskabsbeskatningen).
F.s.v. angår beskatningen af søfolk er det  

 maksimalt tilladte støtteniveau en fjernelse af skatten og af bidrag  

 til social sikring.
For rederiernes vedkommende er det maksimalt tilladte  

 støtteniveau en fjernelse af selskabsskatten.
Det er således  

 efter EU s statsstøtteregler tilladt at fjerne al beskatning af  

 rederivirksomhed, men det er ikke tilladt derudover at give egentlige  

 tilskud.
 Regeringen har notificeret den foreslåede ordning  

 efter EU-rettens regler herom.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Indkomstår: Nogenlunde provenuneutralt i det  

 første år.
Der er ikke kommunevirkning i de første  

 år.
 Finansår: Provenuneutralt i finansåret 2002.
Administrative konsekvenser for stat, amter og  

 kommuner Ingen væsentlige konsekvenser.
Økonomiske konsekvenser for  

 erhvervslivet Større incitament til at placere ny tonnage under  

 dansk flag.
Administrative konsekvenser for  

 erhvervslivet Ingen væsentlige konsekvenser.
Miljømæssige konsekvenser Ingen.
Administrative konsekvenser for borgerne Ingen.
Forholdet til EU-retten Regeringen har notificeret den foreslåede ordning efter  

 EU s statsstøtteregler.
 Høring.
 Lovforslaget har været til høring hos  

 følgende organisationer m.v.:
 Danmarks Rederiforening, Bilfærgernes  

 Rederiforening, Rederiforeningen for Mindre Skibe, Rederiforeningen af 1895,  

 Advokatrådet, Arbejderbevægelsens Erhvervsråd, Erhvervenes  

 Skattesekretariat, Foreningen af Registrerede Revisorer, Foreningen af  

 Statsautoriserede Revisorer, Kommunernes Landsforening, Københavns  

 Kommune, Frederiksberg Kommune, Amtsrådsforeningen,  

 Skattechefforeningen og Skatterevisorforeningen.
 De modtagne bemærkninger og regeringens kommentarer hertil kan  

 sammenfattes som følger:
Organisation Modtagne bemærkninger Kommentarer hertil Danmarks Rederiforening, Bilfærgernes Rederiforening og  

 Rederiforeningen for Mindre Skibe De tre rederiforeninger foreslår, at  

 virksomhedsomdannelsesloven (VOL) ændres, så det gøres  

 lettere for personligt ejede rederier at omdanne sig til selskaber.
VOL  

 opstiller bl.a. det krav, at hvis en virksomhed har flere ejere (f. eks. et  

 partrederi), skal samtlige ejere omdanne deres virksomhed.
Regeringen er enig i, at det bør gøres lettere  

 for rederier med flere ejere at foretage virksomhedsomdannelse.
Der er derfor  

 i lovforslagets § 5 bl.a. indsat bestemmelser om, at ideelle andele af  

 en virksomhed kan anses for en selvstændig virksomhed i VOL s forstand,  

 når den omdannede virksomhed omfattes af  

 tonnageskatteordningen.
Efter forslaget skal rederierne vælge for eller imod  

 tonnagebeskatning første gang, de opfylder betingelserne for at kunne  

 anvende ordningen.
En overgangsordning gør det muligt at træffe  

 valget ved rettidig indgivelse af selvangivelse for andet indkomstår,  

 hvor ordningen kan anvendes.
Valg eller fravalg af tonnagebeskatning er  

 bindende for 10 år, hvorefter nyt valg eller fravalg skal  

 træffes.
Rederiforeningerne ønsker fristen for indtræden i  

 tonnageskatteordningen gjort længere.
Desuden ønskes en  

 dispensationsbestemmelse, så man kan indtræde, selv om fristerne  

 ikke er overholdt.
Endelig ønskes det gjort muligt at udtræde af  

 ordningen på et hvilket som helst tidspunkt efter 10  

 år.
Reglerne om indtræden i tonnageskatteordningen og  

 10-årige bindingsperioder genfindes i andre landes  

 tonnageskatteordninger.
Formålet er at sikre, at rederierne ikke kan  

 »pendle« mellem de to skattesystemer, således at tonnageskatteordningen  

 anvendes i de perioder, hvor rederidriften giver overskud, mens de  

 almindelige skatteregler   med mulighed for at modregne underskud i overskud  

 af anden virksomhed - anvendes i perioder, hvor rederidriften måtte  

 give underskud.
Rederiforeningerne ønsker bedre mulighed for at  

 inddrage fremmed (time-chartret) tonnage under tonnageskatteordningen.  

 Rederierne ønsker Den foreslåede ordning er mere gunstig end andre landes  

 ordninger, når det drejer sig om muligheden for at inddrage fremmed  

 tonnage under tonnageskatteordningen.
Rationalet bag tonnageskatteordningerne  

 er bl.a. et ønske om at få en større tonnage under eget  

 flag.
Time-chartret tonnage kan i vidt omfang inddrages under  

 tonnagebeskatningen og kan tilmed medregnes ved opgørelsen af  

 egentonnagen, når tonnagen er lejet i højst fem år og med  

 en købsoption.
Overskridelse af lovforslagets grænse om en  

 fremmed tonnage på højst 75 pct. medfører ikke, at  

 rederiet ikke kan anvende tonnageskatteordningen.
Det medfører kun, at  

 den overskydende del beskattes efter de almindelige regler.
Regeringen er dog opmærksom på, at der for den danske  

 rederibranche kunne gøre sig særlige forhold gældende, som  

 ville kunne begrunde, at time-chartret tonnage inddrages under  

 tonnageskatteordningen i videre omfang, end det er tilfældet i andre  

 landes ordninger.
Regeringen er derfor indstillet på at  

 imødekomme ønsket, hvis EU-Kommissionens undersøgelser  

 fører til, at noget sådant vil kunne godkendes.
at op til 80 pct. af tonnagen må være  

 time-chartret, at tidsgrænsen for, hvornår time-chartret  

 tonnage med købsoption kan medregnes som egentonnage, sættes op  

 fra fem til otte år, fjernelse af betingelsen om, at udlejede skibe skal  

 anvendes til formål, som vil kunne inddrages under  

 tonnageskatteordningen, og fjernelse af betingelsen om, at skibe udlejet uden  

 besætning (bareboat) kun kan omfattes af tonnageskatteordningen ved  

 forbigående overskudskapacitet.
I stedet foreslås, at det blot  

 kræves, at rederiet også driver andre egne skibe.
 Betingelserne om anvendelse af udlejet tonnage har til  

 formål at sikre, at andre former for virksomhed ikke via  

 lejearrangementer inddrages under tonnagebeskatningen ad bagvejen.  

 Åbnes der generelt for muligheden for at inddrage bareboat-udlejede  

 skibe under tonnageskatteordningen, åbnes der samtidig for, at rene  

 leasing-arrangementer kan tonnagebeskattes, og noget sådant er ikke  

 hensigten.
De tre rederiforeninger ønsker en ændring af  

 reglerne for beskatning af genvundne afskrivninger.
Rederierne  

 ønsker at de årlige nedskrivninger af overgangssaldi og  

 udligningssaldi skal foretages på grundlag af nettoværdien af de  

 to saldi, at geninvesteringsfristen for ny tonnage ved negativ  

 nettosaldoforlænges med et år, og at det gøres muligt også at geninvestere i brugt  

 tonnage.
Det skal ikke være muligt for rederierne at reducere  

 aktiviteten betydeligt efter overgang til tonnagebeskatning, uden at de  

 udskudte skatter på de skibe, der bringes med ind i ordningen, kommer  

 til betaling.
Regeringen er enig i, at nedskrivning på grundlag af  

 bruttobeløb i visse tilfælde kunne føre til beskatning,  

 selv om aktiviteten ikke er reduceret.
Regeringen kan derfor tilslutte sig,  

 at nedskrivning kan foretages på et nettogrundlag.
Regeringen finder  

 derimod ikke grundlag for at ændre  

 geninvesteringsfristerne.
Rederiforeningerne ønsker metoden for opgørelse  

 af avancer på skibe ændret i den situation, hvor et rederi lejer  

 et skib med en købsoption og efterfølgende udnytter optionen.  

 Rederiet har via lejen betalt både for købsoptionen og  

 forringelsen i lejeperioden uden at have fået fradrag herfor.  

 Købsprisen (= optionsprisen) bør korrigeres, således at  

 skibets værdi på tidspunktet for indgåelsen af  

 optionsaftalen anvendes som anskaffelsespris.
Rederiforeningerne  

 ønsker videre at få mulighed for at fremføre tab på  

 skibe til modregning i fremtidige avancer.
En købspris er ikke alene prisen for selve aktivet,  

 men også omkostninger forbundet med erhvervelse af aktivet.
Kan det  

 påvises, at der er betalt et bestemt beløb for selve optionen,  

 er dette en del af købsprisen.
En lejeudgift er derimod ikke en del af  

 en købspris og skal heller ikke kunne modregnes i avancen ved salg af  

 et skib.
Formålet med tonnageskatteordningen er at lette beskatning af  

 indtægt ved drift af skibe.
Derimod bør reelle avancer ved  

 handel med skibe skal beskattes efter de almindelige regler.
 Rederiforeningerne finder afgrænsningerne for skibe  

 anvendt til bugsering og skibe anvendt i off-shore-sektoren for snæver.  

 Rederiforeningerne ønsker således bugsering omfattet af  

 tonnageskatteordningen, når bugseringen foregår uden for danske  

 havne og fjorde m.v.
 Regeringen kan tilslutte sig, at bugsering inddrages under  

 tonnageskatteordningen.
Rederiforeningen af 1895 Ud over emner, som er berørt i det foregående,  

 er Rederiforeningen af 1895 fremkommet med følgende  

 bemærkninger:
 Foreningen ønsker sandsugere, som opererer i  

 udenrigsfart, omfattet af tonnageskatteordningen.
Tonnageskatteordningen retter sig mod transportsektoren.  

 Andre former for virksomhed omfattes ikke.
Efter de tilkendegivelser, der  

 foreligger fra EU-Kommissionen, ligger sandsugning uden for det område,  

 der vil kunne omfattes af en tonnageskatteordning.
Skulle dette senere  

 ændre sig, vil spørgsmålet blive genovervejet.
 Foreningen ønsker et bundfradrag for mindre  

 rederier.
 Den foreslåede skatteskala er fastsat på samme  

 niveau, som er gældende i andre lande.
Foreningen ønsker aktiverne konkret fordelt mellem  

 tonnagebeskattet virksomhed og anden virksomhed i stedet for efter  

 regnskabsmæssige værdier.
Foreningen ønsker yderligere, at  

 aktiver, som anvendes både i tonnageskatteordningen og uden for  

 ordningen, skal kunne afskrives f.s.v. angår den andel, der anvendes  

 uden for ordningen.
En fordeling af aktiver til blandet anvendelse med henblik  

 på afskrivning på en andel af disse ville være uhyre  

 kompliceret.
Den andel, der anvendes under tonnageskatteordningen ville  

 være forskellig fra aktiv til aktiv og fra år til  

 år.
 Foreningen ønsker skatten ved afhændelse af skib  

 maksimeret til den skat, der ville kunne udløses på tidspunktet  

 for overgang til tonnagebeskatning.
Ønsket har baggrund i en sammenligning af et  

 afskrivningsforløb efter saldometoden og en lineær  

 økonomisk forringelse og adskiller sig ikke fra et tilsvarende  

 forløb under de almindelige regler.
Det manglende fradrag for  

 afskrivninger i tonnageskatteordningen modsvares af den lavere  

 tonnagebeskatning.
 Endelig ønsker Rederiforeningen af 1895  

 afskrivningssatsen på 25 pct. opretholdt for rederier, der ikke  

 vælger tonnageskatteordningen.
Tonnageskatteloven og ændringen af afskrivningsloven  

 skal ses som en helhed.
Afskrivningssatsen på 12 pct. afspejler  

 nogenlunde den teknisk-økonomiske levetid for et skib.
Rederier, som  

 ikke ønsker at anvende tonnageskatteordningen, har efter  

 overgangsordningen mulighed for at afskrive på skibe med 20 pct. det  

 første år, hvor loven finder anvendelse.
Arbejderbevægelsens Erhvervsråd Arbejderbevægelsens Erhvervsråd lægger  

 vægt på, at valg eller fravalg af tonnagebeskatning ikke  

 gør det muligt direkte eller indirekte at få eftergivet udskudte  

 skatter, der bl.a. er fremkommet som følge af gunstige  

 afskrivningsregler.
AE mener desuden, at man ikke skal subsidiere et enkelt  

 erhverv.
Tonnageskatteordningen bør derfor være  

 provenuneutral.
Tonnageskatteforslaget er et afbalanceret forslag.
Den  

 foreslåede ordning er i vid udstrækning en parallel til  

 ordningerne i Holland, Storbritannien og Tyskland.
Foreningen af Statsautoriserede Revisorer Ud over emner, som allerede er berørt, gør FSR  

 opmærksom på, at der ved udtræden af tonnageskatteordningen  

 kan blive tale om genbeskatning af afskrivninger, der ikke er givet fradrag  

 for.
Efter forslaget skal aktiverne ved overgang fra tonnagebeskatning til  

 almindelig beskatning anses for maksimalt afskrevet i den tid,  

 tonnageskatteordningen har været anvendt.
Afhændelse af et aktiv  

 efter overgang til almindelig beskatning vil således kunne  

 udløse beskatning af en genvunden afskrivning.
Den manglende adgang til fradrag for afskrivninger i  

 tonnageskatteordningen modsvares af den lavere tonnagebeskatning.
Det er ikke  

 hensigten, at rederierne først skal have adgang til den lave  

 tonnagebeskatning og derefter mulighed for afskrivning i det almindelige  

 skattesystem.
 Det problem, som FSR påpeger, opstår kun, hvis nedskrivningen  

 på 12 pct. om året er for høj og således ikke  

 afspejler skibenes reelle værdiforringelse.
Foreningen af Registrerede Revisorer FFR påpeger, at tonnageskatteordningen vil være  

 en favorisering af rederierhvervet i forhold til andre erhverv.
Foreningen  

 mener, at argumentationen for en tonnageskatteordning med samme ret kan  

 anvendes over for andre erhverv i international konkurrence som f.eks.  

 IT-branchen.
 De tonnageskatteordninger, der er etableret i EU-landene, er  

 led i bestræbelserne på at få en større andel af  

 verdenstonnagen overført fra formodet bekvemmelighedsflag til  

 EU-landenes flag.
 De øvrige hørte organisationer  

 m.v. har enten ikke haft bemærkninger eller har alene haft  

 bemærkninger af teknisk karakter.
 Bemærkninger til lovforslagets enkelte  

 bestemmelser.
1. Hvem kan anvende tonnageskatteordningen? (Lovforslagets §§ 1-5.) Tonnageskatteordningen vil kunne anvendes af danske  

 selskaber, som driver rederivirksomhed.
Endvidere vil ordningen kunne  

 anvendes af rederier, som er hjemmehørende i andre EU-lande, og som er  

 skattepligtige til Danmark af indtægt i et fast driftssted her i  

 landet.
Ordningen vil også kunne anvendes af udenlandske  

 rederiselskaber, der bliver hjemmehørende i Danmark ved flytning af  

 ledelsens sæde hertil.
 Det vil ikke være nogen betingelse, at selskabet  

 (eller det faste driftssted) udelukkende driver rederivirksomhed, men det vil  

 kun være rederidelen af et selskabs samlede virksomhed, der vil kunne  

 tonnagebeskattes.
Anvendelse af tonnageskatteordningen vil være  

 frivillig for rederierne.
Det er dog ikke muligt vilkårligt at  

 vælge mellem de to beskatningsformer.
Tonnagebeskatning kan  

 således vælges første gang, betingelserne herfor er  

 opfyldt.
Valget skal træffes senest ved rettidig indgivelse af  

 selvangivelse for det indkomstår, hvor tonnageskatteordningen  

 første gang vil kunne anvendes.
 Allerede eksisterende rederier, der ønsker at  

 gå ind i tonnageskatteordningen, har dog mulighed for at vente med at  

 træffe valget til udgangen af det andet indkomstår, hvor  

 ordningen vil kunne anvendes, jf. overgangsbestemmelsen i lovforslagets §  

 23.
Såvel valg som fravalg af tonnagebeskatning er  

 bindende for 10 år fra det tidspunkt, hvor valget træffes.  

 Vælger et rederi på dette tidspunkt at stå uden for  

 tonnageskatteordningen, vil det således først kunne komme ind i  

 ordningen efter 10 år.
Vælger et rederi at gå ind i  

 tonnageskatteordningen, vil det ved udløbet af den 10-årige  

 bindingsperiode have valget mellem at fortsætte under  

 tonnageskatteordningen eller at overgå til beskatning efter de  

 almindelige regler.
I begge tilfælde er valget bindende for 10  

 år.
Baggrunden for de foreslåede frister for  

 indtræden i tonnageskatteordningen og for de 10-årige  

 bindingsperioder er, at det ikke skal være muligt for rederierne at  

 »pendle« mellem tonnageskatteordningen og beskatning efter de almindelige  

 regler.
Ved anvendelse af de almindelige skatteregler vil et eventuelt  

 underskud ved rederivirksomhed kunne modregnes i andet overskud.
Dette kan  

 ikke lade sig gøre i tonnageskatteordningen, idet skattebetalingen i  

 tonnageskatteordningen er uafhængig af det faktiske driftsresultat.
Til  

 gengæld er tonnagebeskatningen lavere end den almindelige  

 selskabsbeskatning.
Formålet med tidsfristerne er således at  

 hindre, at rederierne vil kunne anvende tonnageskatteordningen i år,  

 hvor rederidriften giver overskud, og de almindelige skatteregler i de  

 år, hvor rederidriften måtte give underskud.
Det vil som hovedregel være en betingelse, at  

 koncernforbundne rederier - herunder udenlandske datterselskaber, der er  

 sambeskattet med danske rederiselskaber - træffer samme valg f.s.v.  

 angår anvendelse af tonnageskatteordningen.
Det vil således ikke  

 være muligt for en rederikoncern at placere underskudsgivende  

 rederivirksomhed i et selskab, der beskattes efter de almindelige regler,  

 mens den overskudsgivende del af rederivirksomheden placeres i et selskab,  

 der beskattes efter tonnageskatteordningen.
 Betingelsen om samme valg eller fravalg af anvendelse af  

 tonnageskatteordningen gælder også ved tvungen sambeskatning  

 (CFC-beskatning), jf. selskabsskattelovens § 32. Hvis det danske moderselskab  

 ikke ejer hele kapitalen i det udenlandske datterselskab, skal moderselskabet  

 ved opgørelsen af sin andel af datterselskabets indkomst efter danske  

 regler træffe samme valg vedr. tonnageskatteordningen, som  

 moderselskabet selv har truffet.
 Ved bedømmelsen af, om rederier er  

 koncernforbundne, anvendes det kontrolbegreb, der findes i ligningslovens §  

 2, stk. 2. Efter disse bestemmelser er selskaber koncernforbundne, når  

 samme fysiske eller juridiske personkreds råder over mere end 50 pct.  

 af aktiekapitalen eller mere end 50 pct. af stemmerne i de  

 pågældende selskaber.
Der kan dog være tilfælde, hvor rederier i  

 praksis arbejder helt uafhængigt af hinanden, selv om de efter det  

 almindelige kontrolbegreb er koncernforbundne.
Det findes ikke rimeligt at  

 opretholde kravet om samme valg eller fravalg af tonnageskatteordningen i  

 sådanne tilfælde.
Det foreslås derfor, at rederier, som  

 ikke har fælles ledelse eller driftsorganisation, og som arbejder inden  

 for forskellige forretningsområder, kan træffe hver deres valg,  

 selv om de er koncernforbundne.
Et eksempel på forskellige  

 forretningsområder kan være, at det ene rederi udelukkende driver  

 virksomhed med passagerskibe, mens det andet rederi udelukkende driver  

 virksomhed med lastskibe.
Dog vil sambeskattede rederiselskaber - danske  

 såvel som udenlandske - altid skulle træffe samme valg.
Det vil bero på en konkret vurdering, om  

 koncernforbundne rederier kan anses for at opfylde betingelserne for at kunne  

 træffe forskelligt valg f.s.v. angår anvendelse af  

 tonnageskatteordningen.
Der vil ved bedømmelsen heraf bl.a. skulle  

 lægges vægt på, om der i væsentligt omfang er  

 personsammenfald i bestyrelse og blandt ledende medarbejdere, om rederierne  

 drives fra et fælles forretningssted eller ved anvendelse af  

 fælles faciliteter, og om rederierne arbejder inden for  

 beslægtede forretningsområder.
 Har koncernforbundne rederier truffet forskelligt valg  

 vedr. anvendelse af tonnageskatteordningen, og opfyldes betingelserne herfor  

 på et tidspunkt ikke længere, vil samtlige de rederier, der ikke  

 længere opfylder betingelserne, skulle anvende tonnageskatteordningen.  

 Tonnageskatteordningen vil skulle anvendes fra og med det indkomstår,  

 hvor betingelserne for at træffe forskelligt valg ikke er opfyldt.  

 Dette vil gælde uanset bestemmelserne om, at valg eller fravalg af  

 tonnagebeskatning er gældende for 10 år.
Opfylder to koncernforbundne rederier betingelserne for at  

 træffe forskelligt valg - og træffer man rent faktisk forskelligt  

 valg - vil begrundelsen formentlig være, at den ene del er  

 underskudsgivende.
Der vil herefter ikke være nogen tilskyndelse til at  

 anvende tonnageskatteordningen for denne del, da tonnageskatten vil skulle  

 betales uanset det faktiske driftsresultat, og et driftsunderskud ikke vil  

 kunne modregnes i andet overskud.
Der ligger således heri en  

 selvregulerende mekanisme, idet manglende overholdelse af betingelserne for  

 at træffe forskelligt valg vil medføre, at samtlige  

 berørte rederier vil blive omfattet af tonnageskatteordningen.
Når tonnageskatteordningen vælges, skal  

 samtlige de skibe og andre aktiver, som opfylder betingelserne for  

 tonnagebeskatning, indgå i tonnageskatteordningen.
Dette er en parallel  

 til kravet om, at samtlige rederier i en koncern skal træffe samme valg  

 vedr. anvendelsen af tonnageskatteordningen.
Bestemmelsen har til  

 formål som ovenfor skitseret at hindre, at kun den overskudsgivende del  

 af en rederivirksomhed inddrages under tonnagebeskatningen, mens den  

 underskudsgivende holdes udenfor.
Der opstår et særligt problem i  

 tilfælde, hvor eksempelvis to rederier bliver koncernforbundne eller  

 fusionerer, og hvor kun det ene rederi anvender tonnageskatteordningen, eller  

 de begge gør det, men hvor den 10-årige bindingsperiode ikke  

 udløber på samme tidspunkt.
Endvidere kan et rederi som  

 nævnt tvinges ind i tonnageskatteordningen, hvis det ikke længere  

 opfylder betingelsen om ikke at have fælles ledelse eller  

 driftsorganisation m.v. med koncernforbundet rederi.
Det foreslås, at bindingsperioden i sådanne  

 tilfælde som hovedregel fastsættes til bindingsperioden for det  

 rederi, der senest blev omfattet af tonnageskatteordningen.
Hvis ikke alle de  

 pågældende selskaber anvender tonnageskatteordningen,  

 foreslås bindingsperioden fastsat til 10 år regnet fra og med det  

 indkomstår, hvor selskaberne bliver koncernforbundne eller fusionen  

 gennemføres.
Samme regler skal gælde ved tilførsel af  

 aktiver.
Ved spaltning af selskaber foreslås bindingsperioden for de  

 nye selskaber fastsat til det samme som for det selskab, der spaltes.
Hvis et rederi bliver omfattet af tonnageskatteordningen,  

 fordi det ikke længere opfylder betingelserne om ikke at have  

 fælles ledelse eller driftsorganisation med koncernforbundne rederier  

 og ikke drive virksomhed inden for beslægtede forretningsområder,  

 foreslås bindingsperioden fastsat til det samme, som gælder for  

 de øvrige selskaber i koncernen.
Det samme er tilfældet, hvis et  

 koncernforbundet selskab, der ikke tidligere har drevet rederivirksomhed,  

 begynder at drive sådan virksomhed.
Tonnageskatteloven omfatter kun selskaber.
Personligt  

 drevet rederivirksomhed kan derfor kun beskattes efter reglerne i  

 tonnageskatteloven, hvis virksomheden flyttes over i et selskab.
Det er muligt efter reglerne om skattefri  

 virksomhedsomdannelse at omdanne en personligt ejet virksomhed til  

 selskabsform.
Princippet bag skattefri virksomhedsomdannelse er, at en  

 personligt ejet virksomhed kan indskydes i et selskab, uden at der samtidig  

 udløses beskatning hos den tidligere ejer.
Loven bygger på et  

 successionsprincip, hvorefter selskabet skattemæssigt indtræder i  

 den tidligere ejers sted med hensyn til de overtagne aktivers og passivers  

 anskaffelsestidspunkt, anskaffelsessum m.v.
Beskatningen af de fortjenester,  

 der i princippet konstateres ved omdannelsen, finder herefter sted, enten  

 når den oprindelige ejer af virksomheden afhænder de aktier eller  

 anparter, der er ydet som vederlag for virksomheden, eller når  

 selskabet afhænder de pågældende aktiver eller likviderer.
Omdannes en virksomhed med flere ejere, kræver det  

 efter virksomhedsomdannelseslovens regler, at alle ejere af den personligt  

 ejede virksomhed anvender reglerne i loven, for at omdannelsen kan  

 gennemføres skattefrit.
Dette medfører, at rederier, hvor  

 ejerkredsen består af både fysiske og (selskabsbeskattede)  

 juridiske personer, er afskåret fra at gennemføre en skattefri  

 omdannelse, idet ikke alle ejere kan anvende virksomhedsomdannelsesloven.
Det  

 er tillige en betingelse, at den virksomhed der omdannes, er en »hel«  

 selvstændig virksomhed.
Det vil sige, at en ideel andel af en  

 virksomhed efter virksomhedsomdannelseslovens almindelige regler ikke kan  

 omdannes til et selskab.
 Disse regler gør det vanskeligt for partrederier,  

 og andre personligt ejede virksomheder såsom interessentskaber og  

 kommanditselskaber, at omdanne sig til selskaber og dermed få mulighed  

 for at gøre brug af tonnageskatteordningen.
Med de foreslåede bestemmelser fraviges  

 ovennævnte principper i virksomhedsomdannelsesloven, idet en ejer af en  

 personlig ejet virksomhed får mulighed for at omdanne sin ejerandel i  

 denne til et aktie- eller anpartsselskab.
Formålet med bestemmelsen er  

 at give deltagere i personligt ejede rederier - herunder rederier, der er  

 ejet af både fysiske og (selskabsbeskattede) juridiske personer   bedre  

 muligheder for skattefrit at omdanne deres virksomhed til aktie- eller  

 anpartsselskaber, således at disse virksomheder får mulighed for  

 at blive beskattet efter tonnageskatteordningens regler.
Det bliver således efter forslaget muligt at omdanne  

 de enkelte ejerandele i en personligt ejet virksomhed til hvert sit aktie-  

 eller anpartsselskab, når den omdannede virksomhed bliver omfattet af  

 tonnageskatteordningen.
Da den skattefri omdannelse ikke er betinget af, at  

 alle ejerandele i den personligt ejede virksomhed omdannes, er det  

 således den enkelte ejers egen beslutning, om denne vil benytte  

 muligheden for omdannelse.
Det vil dog være en forudsætning, at  

 det eller de nye rederi(er) i det første indkomstår efter  

 omdannelsen anvender tonnageskatteordningen.
Det er ikke muligt at omdanne flere forskellige ejeres  

 ejerandele til ét selskab, mens de resterende ejerandele omdannes til  

 andre aktie- eller anpartsselskaber, eller slet ikke omdannes.
Derimod kan en  

 person, der har ejerandele i to forskellige personligt ejede  

 rederivirksomheder, indskyde andelene i samme selskab.
Den udvidede mulighed for at anvende reglerne i  

 virksomhedsomdannelsesloven består alene i, at en ideel andel af en  

 virksomhed kan anses som en »hel« virksomhed.
De øvrige betingelser i  

 virksomhedsomdannelsesloven skal fortsat være opfyldt.
Det betyder  

 eksempelvis, at den foreslåede bestemmelse ikke giver mulighed for, at  

 ideelle andele i rederivirksomheder, der er omfattet af de såkaldte  

 anpartsregler i personskattelovens § 4, stk. 1, nr. 10, 12 og 13, vil kunne  

 omdannes skattefrit.
Som tidligere omtalt vil der gælde nogle  

 tidsmæssige bindinger for selskaber m.v. ved valg eller fravalg af  

 tonnagebeskatning.
Bl.a. skal valg eller fravalg af tonnagebeskatning  

 træffes på det tidspunkt, hvor rederiet første gang har  

 mulighed for at anvende tonnageskatteordningen   dog med en overgangsordning  

 i forbindelse med ordningens indførelse.
Formålet er at hindre,  

 at rederierne »pendler« mellem tonnageskatteordningen og beskatning efter de  

 almindelige regler.
 Tilsvarende er det nødvendigt at sikre, at man ikke  

 i personligt ejede rederier i en årrække kan foretage fulde  

 afskrivninger efter de satser, der er foreslået for personer, for  

 derefter på et vilkårligt tidspunkt skattefrit at omdanne  

 virksomheden med henblik på at gå ind i  

 tonnageskatteordningen.
 Det foreslås derfor, at sådanne skattefrit  

 omdannede rederivirksomheder kan blive omfattet af tonnageskatteordningen,  

 når de skibe, som kommer ind under tonnagebeskatningen, højst  

 har været afskrevet af den personlige ejer med et beløb, som  

 samlet svarer til de afskrivninger, der kunne have været foretaget i  

 den tid, tonnageskatteordningen har eksisteret, efter den sats, der  

 gælder for selskaber på tidspunktet for virksomhedsomdannelsen.  

 Hvis virksomhedsomdannelsen omfatter flere ejere, beregnes afskrivningen for  

 hver enkelt ejer.
 Er der foretaget større afskrivninger end dette,  

 kan rederiet gå ind i tonnageskatteordningen, hvis det overskydende  

 afskrivningsbeløb kommer til beskatning hos den pågældende  

 person som indkomst ved selvstændig erhvervsvirksomhed for  

 indkomståret forud det indkomstår, hvor virksomhedsomdannelsen  

 får virkning.
 Disse regler kan illustreres med følgende  

eksempel:
Det er foreslået, at afskrivningssatsen for skibe  

 ejet af personer fastsættes til 25 pct. og for skibe ejet af selskaber  

 til 12 pct.
Et personligt ejet rederi med én ejer ønsker at  

 foretage skattefri virksomhedsomdannelse med virkning fra og med  

 indkomståret 2005. Rederiet ejer et skib, hvis skattemæssige  

 værdi i indkomståret 2003 var 100.
Hvis der afskrives med 12 pct. i 2003 og med 12 pct. af  

 den resterende saldo i 2004, vil den samlede afskrivning i de to år  

 udgøre 22,56. Hvis rederiet i eksemplet samlet i de to år ikke  

 har foretaget afskrivninger, der overstiger dette beløb, kan rederiet  

 omdannes og gå i tonnageskatteordningen uden beskatning.
Har rederiet  

 afskrevet mere end det nævnte beløb, kan rederiet kun anvende  

 tonnageskatteordningen, hvis den afskrivning, der ligger ud over 22,56,  

 kommer til beskatning hos den person, der foretager  

 virksomhedsomdannelsen.
Det er i denne forbindelse uden betydning, hvordan  

 afskrivningen er fordelt på de to år.
Der er således intet  

 til hinder for, at hele beløbet er afskrevet i det ene af de to  

 år.
Det afgørende er, at den samlede afskrivning ikke er  

 større end det beløb, der kunne have været afskrevet i de  

 pågældende år, hvis skibet havde været ejet af et  

 selskab.
2. Hvad kan omfattes af tonnageskatteordningen? (Lovforslagets §§ 6-7  

 og §§ 10-11.) 2.1. Hvilke indkomster? Indkomst ved erhvervsmæssig transport af passagerer  

 eller gods mellem forskellige destinationer vil kunne omfattes af  

 tonnageskatteordningen, når transporterne udføres med egne eller  

 lejede skibe efter de regler, der er redegjort for under pkt. 2.2.
Indkomst ved visse former for virksomhed, som  

 foregår i nær tilknytning til levering af transportydelser, kan  

 også omfattes af ordningen.
Sådan virksomhed skal således  

 være en del af almindelig rederivirksomhed.
Det drejer sig om indkomst  

 ved anvendelse af containere, drift af havne- og vedligeholdelsesfaciliteter,  

 drift af passagerterminaler, billetkontorer og andre kontorfaciliteter samt  

 endelig salg af varer til forbrug om bord på skib.
Hvis en samlet transportydelse omfatter såvel en  

 land- eller lufttransportdel som en transportdel på skib, kan  

 vederlaget for den samlede transportydelse beskattes efter  

 tonnageskatteordningen, når rederiet indgår aftale med andre  

 transportvirksomheder om udførelsen af disse andre dele af den samlede  

 transportydelse.
Udføres disse andre dele af den samlede  

 transportydelse af rederiet selv, vil det kun være  

 søtransportdelen, der vil kunne beskattes efter  

 tonnageskatteordningen.
De øvrige dele skal beskattes efter de  

 almindelige regler.
Begrundelsen for dette er, at vederlaget for land- eller  

 lufttransportdelen af en sådan samlet transportydelse vil blive  

 beskattet efter de almindelige regler hos andre transportvirksomheder, hvis  

 disse dele af transporten udføres af andre virksomheder som  

 underentreprenører.
Udføres sådanne transportdele derimod  

 med rederiselskabets egne lastvogne eller fly, skal denne del af vederlaget  

 beskattes efter de almindelige regler hos rederiet for at undgå  

 konkurrenceforvridning.
2.2. Hvilke skibe? For at en transportydelse skal kunne omfattes af  

 tonnageskatteordningen, skal den som udgangspunkt foregå med rederiets  

 egne skibe.
Lejede skibe vil inden for visse begrænsninger dog  

 også kunne omfattes af ordningen.
Det er en betingelse, at skibene har  

 en bruttotonnage på 20 tons eller derover, og at skibene strategisk og  

 forretningsmæssigt drives fra Danmark.
Betingelsen om, at skibene strategisk og  

 forretningsmæssigt skal drives fra Danmark, er begrundet i de krav, som  

 EU-Kommissionen har opstillet i de retningslinier for statsstøtte til  

 søtransportsektoren, som er gældende (jf. lovforslagets  

 bemærkninger om forholdet til EU-retten). Det defineres ikke  

 nærmere i retningslinierne, hvad der skal forstås ved, at skibene  

 strategisk og forretningsmæssigt skal drives fra Danmark.
Kommissionen  

 har dog allerede godkendt den britiske tonnageskatteordning, som indeholder  

 en tilsvarende bestemmelse, og en afgrænsning svarende til den, der er  

 fastsat i den britiske ordning, må således formodes at falde  

 inden for de opstillede retningslinier.
 Begrebet »strategisk og forretningsmæssig drift«  

 relaterer sig i tonnageskatteordningen alene til driften af skibe, og  

 begrebet bør ikke forveksles med begrebet »ledelsens sæde«, som  

 kan være afgørende for, om et selskab er skattepligtigt til  

 Danmark eller ej.
Det må i det konkrete tilfælde afgøres,  

 om betingelsen om strategisk og forretningsmæssig drift fra Danmark er  

 opfyldt.
De elementer, der vil indgå i bedømmelsen, er for de  

 strategiske funktioners vedkommende bl.a., om rederiets hovedsæde og  

 øverste ledelse er placeret i Danmark, og om strategiske beslutninger  

 tages i Danmark   f. eks. beslutninger om indgåelse af store  

 kontrakter, beslutninger om køb og salg af skibe og beslutninger om  

 indgåelse af strategiske alliancer.
 Endvidere vil en række elementer på det  

 forretningsmæssige/operationelle plan indgå i bedømmelsen.  

 Det drejer sig f. eks. om tilrettelæggelsen af skibenes sejlplaner,  

 indgåelse af fragtaftaler, proviantering af skibene, bemanding,  

 skibenes rent tekniske drift og vedligeholdelse, tilstedeværelsen af  

 støttefaciliteter i Danmark etc.
Det vil ikke være et krav, at enhver af de  

 ovennævnte funktioner for hvert enkelt skibs vedkommende vil skulle  

 foretages fra Danmark.
Kravet vil være, at det enkelte skib i  

 tilstrækkeligt omfang opfylder betingelserne, og at den strategiske og  

 forretningsmæssige drift af flåden som helhed ud fra en samlet  

 vurdering foretages fra Danmark.
For lejede skibe sondres der i lovforslaget mellem skibe  

 lejet uden besætning (bareboat-charter) og skibe lejet  

med besætning (time-charter). Ved bareboat-charter står  

 lejeren for skibets drift på samme måde, som hvis skibet havde  

 været ejet af rederiet selv.
Ved time-charter varetages visse dele af  

 skibets drift derimod ofte af udlejeren.
Der kan f. eks. være tale om,  

 at udlejeren står for reparation og vedligeholdelse af skibet, mens  

 lejeren står for de øvrige driftsopgaver.
Desuden er  

 bareboat-kontrakter karakteriseret ved i mange tilfælde at være  

 langvarige - måske skibets hele levetid.
Time-charter-kontrakter er  

 derimod ofte af kortere varighed og indgås typisk, når et rederi  

 i en periode mangler kapacitet, mens et andet rederi tilsvarende i en periode  

 har overskudskapacitet.
 Der findes i praksis mange varianter af time-charter, og  

 det må i det konkrete tilfælde afgøres, om en  

 time-charteraftale opfylder betingelsen om, at skibene strategisk og  

 forretningsmæssigt skal drives fra Danmark.
Skibe lejet uden besætning (bareboat-charter) kan  

 uden begrænsninger anvendes under tonnageskatteordningen.
Skibe lejet  

 med besætning (time-charter) kan ligeledes omfattes af ordningen, men  

 kun inden for bestemte grænser, jf. nedenfor.
Hvis et rederi udlejer et skib, vil den indkomst,  

 som rederiet oppebærer derved, være omfattet af  

 tonnageskatteordningen, jf. dog nedenfor om bareboat-charter.
Det er en  

 forudsætning, at lejeren af skibet anvender dette til et formål,  

 som vil kunne omfattes af tonnageskatteordningen.
Dette gælder, uanset  

 om lejeren selv er omfattet af tonnageskatteordningen eller ej.
Udlejes skibet uden besætning  

 (bareboat-charter), vil rederiets indkomst herved ikke være omfattet af  

 tonnageskatteordningen.
Dog vil der gælde en form for  

 bagatelgrænse, der har til formål at sikre den fornødne  

 fleksibilitet for rederierne.
Det vil således være tilladt, at et  

 skib bareboat-udlejes i indtil tre år, hvis et rederi forbigående  

 har overskudskapacitet.
Samme skib vil dog kun kunne anvende denne mulighed  

 én gang, når det er ejet af samme rederi eller et dermed  

 koncernforbundet rederi.
Som ovenfor nævnt er der i den foreslåede  

 ordning fastsat nogle begrænsninger for, hvor stor en lejet tonnage,  

 der vil kunne omfattes af tonnageskatteordningen.
Der kan i et  

 indkomstår højst inddrages lejet bruttotonnage svarende til tre  

 gange rederiets egen bruttotonnage under tonnageskatteordningen.
Indkomst  

 hidrørende fra eventuel overskydende lejet tonnage skal beskattes  

 efter skattelovgivningens almindelige regler.
Bedømmelsen af, om det ovennævnte krav til  

 egentonnagen er opfyldt, foretages som en samlet bedømmelse over hele  

 indkomståret.
Ved bedømmelsen sidestilles skibe lejet uden  

 besætning med rederiets egne skibe.
Det samme gælder skibe lejet  

 med besætning, når de er lejet for en periode på mindst et  

 år og højst fem år, og når der samtidig med  

 indgåelsen af lejemålet er aftalt en køberet  

 (købsoption), hvorefter lejer senest ved lejemålets udløb  

 kan erhverve skibet til højst markedsprisen på det tidspunkt,  

 hvor skibet blev udlejet og køberetten aftalt.
Som nævnte tidligere er det for koncernforbundne  

 rederier som hovedregel en betingelse, at alle træffer samme valg  

 f.s.v. ang. anvendelse af tonnageskatteordningen.
Som en parallel hertil  

 gøres det muligt for koncernforbundne rederier, som anvender  

 tonnageskatteordningen, at opgøre forholdet mellem egen tonnage og  

 fremmed tonnage under ét, men dette er ingen betingelse.
Hvis  

 muligheden vælges, foretages opgørelsen som et gennemsnit over  

 indkomståret.
 2.3. Skibe ejet eller lejet af flere rederier.
Det foreslås, at det i tilfælde, hvor skibe  

 m.v. ejes eller lejes af flere rederier (interessentskaber), gøres  

 muligt for det enkelte rederi at indgå i tonnageskatteordningen med sin  

 andel af det eller de pågældende skibe m.v.
Der er intet krav om,  

 at samtlige interessenter vælger tonnageskatteordningen.
3. Hvad kan ikke omfattes af tonnageskatteordningen? (Lovforslagets §  

 8.) Som nævnt under pkt. 2 vil indkomst ved  

 erhvervsmæssig transport af passagerer eller gods mellem forskellige  

 destinationer kunne omfattes af tonnageskatteordningen.
Desuden kan visse  

 former for virksomhed i nær tilknytning hertil omfattes.
Indkomst ved al anden virksomhed falder uden for  

 tonnageskatteordningens anvendelsesområde og skal således  

 beskattes efter skattelovgivningens almindelige regler.
Det samme  

 gælder indkomst ved anvendelse af lejede skibe i det omfang, at den  

 anvendte lejede tonnage er større end tre gange egentonnagen, som der  

 er redegjort for under pkt. 2.2.
For at få foretaget en mere præcis  

 afgrænsning af, hvad der kan omfattes eller ikke omfattes af  

 tonnageskatteordningen, er der i lovforslaget opregnet en række  

 flydende indretninger, som ikke anses som skibe efter loven, og som  

 således falder uden for tonnageskatteordningens  

 anvendelsesområde.
Dette gælder uddybningsmaskiner, flydekraner,  

 flydedokke, kabeltromler, boreplatforme, flydende beholdere og lignende  

 materiel.
Denne bestemmelse omfatter bl.a. flydende olieproduktions-,  

 oplagrings-, og udskibningsanlæg, de såkaldte FPSO er.
Endvidere  

 gælder det pramme og lægtere, medmindre de er lastbærende  

 og har en størrelse på over 2.000 bruttotons.
 Derudover opregnes en række former for virksomhed,  

 som også falder uden for tonnageskatteordningens  

 anvendelsesområde, uanset om den pågældende form for  

 virksomhed udøves fra skib, som i anden sammenhæng ville kunne  

 anvendes til tonnagebeskattet virksomhed.
 Det drejer sig om følgende områder:
 1.	Forundersøgelser, efterforskning eller udvinding af  

 kulbrinter eller andre naturforekomster.
Virksomhed i forbindelse med forundersøgelse,  

 efterforskning eller udvinding af kulbrinter eller andre naturforekomster kan  

 ikke omfattes af tonnageskatteordningen.
Dog vil egentlig transportvirksomhed  

 kunne omfattes.
Dette vil således gælde for forsyningssejlads med  

 personer eller materiel fra havn til installationer på  

 kontinentalsoklen eller omvendt, ligesom det også vil gælde for  

 transport af olieprodukter m.v. fra kontinentalsoklen til installationer  

 på land.
Det vil også gælde opgaver i forbindelse med  

 ankerhåndtering m.v. samt redningsopgaver 2.	Fiskeri og forarbejdningsvirksomshed.
Fiskerisektoren kan ikke omfattes af  

 tonnageskatteordningen.
Det samme gælder forarbejdningsvirksomhed,  

 uanset om denne har forbindelse med fiskerisektoren eller ej.
 3.	Bygning og reparation af havne, broer, olieinstallationer,  

 vindmølleparker eller andre havanlæg, nedlægning af  

 rørledninger på havbunden, opmudring, stenfiskeri, sandsugning  

 eller lignende virksomhed.
 Entreprenørmæssig virksomhed m.v., der  

 foregår fra skib, vil være udelukket fra at kunne anvende  

 tonnageskatteordningen.
 4.	Dykkervirksomhed.
 5.	Bugsering, lodsning m.v., når skibene anvendes i og omkring  

 havne.
Bestemmelsen tager sigte på lokal bugsering og  

 lodsning i havne og fjorde m.v.
Bugsering mellem forskellige havne vil  

 derimod kunne inddrages under tonnageskatteordningen.
 6.	Passagersejlads i eller over havneløb m.v.
 7.	Uddannelsesaktiviteter, sociale og pædagogiske aktiviteter  

 m.v.
 8.	Museumsaktiviteter og skibsbevaring.
 9.	Sports-, udflugts- og fritidsformål.
Bestemmelsen omfatter sejlads, som ikke kan begrundes med  

 et egentligt trafikbehov, uanset om sejladsen foregår efter faste  

 sejlplaner.
Bestemmelsen omfatter også sejlads med repræsentative  

 formål m.v.
 10.	Anvendelse af permanent opankrede skibe, uanset  

 formål.
4. Opgørelse og beskatning af indkomst under  

 tonnageskatteordningen. (Lovforslagets § 9 og §§ 11-15.) Rederier, som ønsker at anvende  

 tonnageskatteordningen, skal opgøre tonnagebeskattet indkomst og  

 almindeligt beskattet indkomst hver for sig (lovforslagets § 9). Den del af  

 et rederiselskabs indkomst, der ikke kan henføres til  

 tonnagebeskatning, beskattes efter skattelovgivningens almindelige regler.  

 For den del af indkomsten, der kan tonnagebeskattes, erstattes den  

 almindelige beskatning af den beskatning, der redegøres for i det  

 følgende.
 4.1. Beskatningsgrundlag og beregning af skattepligtig indkomst  

 (lovforslagets § 15).
Grundlaget for beskatning af den del af indkomsten i et  

 rederi, der kan beskattes efter tonnageskatteordningen, er ikke indtægt  

 minus udgift, men derimod størrelsen af den tonnage, som er omfattet  

 af ordningen.
Det foreslås, at den skattepligtige indkomst beregnes  

 efter nedenstående skala pr. 100 nettoton (NT) pr. påbegyndt  

 døgn, uanset om de enkelte skibe er i drift eller ej.
Skalaen svarer  

 til niveau et i andre landes tonnageskatteordninger.
1.	Til og med 1.000 NT - 7 kr. pr. 100 NT 2.	Fra 1.001 NT til og med 10.000 NT - 5 kr. pr. 100 NT 3.	Fra 10.001 NT til og med 25.000 NT - 3 kr. pr. 100 NT 4.	Mere end 25.000 NT - 2 kr. pr. 100 NT Det beløb, der herved fremkommer ved anvendelsen af  

 denne skala, udgør rederiets skattepligtige indkomst af den del af  

 rederiets virksomhed, der er omfattet af tonnageskatteordningen.
Denne  

 indkomst beskattes med den til enhver tid gældende  

 selskabsskattesats.
Der kan ikke gives fradrag for driftsudgifter eller  

 afskrivninger i den indkomst, der opgøres på grundlag af anvendt  

 tonnage.
Er der tale om udgifter, der både vedrører den  

 virksomhed, der beskattes efter denne lov, og anden virksomhed, fordeles  

 udgifterne forholdsmæssigt efter den samlede bruttoindtjening  

 før afskrivninger og finansielle poster opgjort efter  

 skattelovgivningens almindelige regler.
Dette gælder eksempelvis  

 udgifter til ledelse og administration.
 For spørgsmålet om beskatning af avancer og  

 genvundne afskrivninger ved afhændelse af skibe eller andre aktiver  

 omfattet af tonnageskatteordningen henvises til bemærkningerne til  

 lovforslagets § 16, jf. pkt. 5 nedenfor.
 Ved opgørelsen af den skattepligtige indkomst skal  

 rederier, som ønsker at anvende tonnageskatteordningen, opfylde en  

 række krav vedr. afgrænsningen af den indkomst, der kan  

 tonnagebeskattes, jf. de følgende punkter.
 4.2. »Arms længde«-princippet (lovforslagets § 11 og  

 § 13).
 Det er et krav, at rederierne i enhver henseende ved  

 opgørelse af den indkomst, der kan beskattes efter  

 tonnageskatteordningen, anvender det såkaldte »arms  

 længde«-princip, således som dette er omhandlet i ligningslovens  

 § 2, stk. 1.
 Rederiselskaber er som alle andre selskaber omfattet af  

 bestemmelserne om anvendelse af »arms længde«-princippet i  

 ligningslovens § 2. De særlige forhold omkring  

 indkomstopgørelsen for tonnagebeskattede rederier gør det  

 imidlertid nødvendigt at supplere disse regler på to  

 områder.
Efter de generelle »arms længde«-regler (også  

 kendt som »transfer pricing«-reglerne) skal koncernforbundne foretagender ved  

 opgørelsen af den skattepligtige indkomst anvende de priser og  

 vilkår for handelsmæssige eller økonomiske transaktioner,  

 som kunne have været opnået, hvis transaktionerne var afsluttet  

 mellem uafhængige parter.
Overholdes »arms længde«-princippet  

 ikke, kan skattemyndighederne ændre indkomstansættelserne til  

 det, de ville have været, hvis de koncernforbundne selskaber havde  

 handlet indbyrdes på markedsvilkår.
»Arms længde«-reglerne har til formål at  

 hindre, at koncernforbundne selskaber ved at fastsætte priser på  

 andre vilkår end de markedsmæssige ved indbyrdes transaktioner  

 vilkårligt kan placere overskud der, hvor man måtte finde dette  

 mest fordelagtigt.
Eksempelvis kunne en koncern bestående af et  

 tonnagebeskattet rederi og selskaber uden for rederisektoren have en  

 interesse i at arrangere sig sådan via interne prisfastsættelser,  

 at en stor del af koncernens overskud placeres i det tonnagebeskattede  

 selskab, hvor skatten er den samme uanset overskuddets størrelse.  

 »Arms længde«-reglerne hindrer noget sådant.
Bestemmelserne er suppleret med særlige  

 oplysningsforpligtelser over for skattemyndighederne, jf. skattekontrollovens  

 § 3 B, således at den fornødne gennemsigtighed kan  

 opnås.
Da tonnagebeskattet indkomst ikke skal opgøres på  

 grundlag af faktiske transaktioner, men på grundlag af et  

 tonnagemål, vil der ikke nødvendigvis være det  

 tilstrækkelige grundlag for, at skattemyndighederne vil kunne  

 kontrollere, om »arms længde«-kriteriet er opfyldt.
Det er derfor  

 fastsat i lovforslaget, at »arms længde«-princippet gælder uanset  

 de særlige bestemmelser om opgørelse af indkomst under  

 tonnageskatteordningen.
Det er endvidere fastsat i lovforslaget, at »arms  

 længde«-princippet ligeledes gælder internt i et rederi, som  

 beskattes efter tonnageskatteordningen.
Som ovenfor nævnt skal et  

 rederi, som ønsker at anvende tonnageskatteordningen, opgøre  

 tonnagebeskattet indkomst og anden indkomst særskilt.
Der vil i praksis  

 forekomme tilfælde, hvor eksempelvis en samlet transportydelse omfatter  

 såvel en land- eller luftransportdel som en søtransportdel, og  

 hvor kun den del af transporten, der foregår med skib, vil kunne  

 omfattes af tonnageskatteordningen, jf. pkt. 2.1. ovenfor.
I et sådant  

 tilfælde skal rederiet ved fordelingen af indkomsten mellem  

 tonnagedelen og den almindeligt beskattede del anvende samme »arms  

 længde«-princip, som gælder ved transaktioner mellem  

 koncernforbundne selskaber, og som er beskrevet ovenfor.
 4.3. Finansielle indtægter og udgifter (lovforslagets  

 § 12).
Finansielle indtægter kan ikke omfattes af  

 tonnagebeskatningen, og finansielle udgifter kan ikke fradrages.
Hvis et  

 tonnagebeskattet rederiselskab har finansielle nettoindkomster, kommer disse  

 altid til beskatning efter de almindelige regler.
Hvis selskabet har finansielle nettoudgifter, må  

 disse fordeles på den tonnagebeskattede del og den almindeligt  

 beskattede del af virksomheden, idet kun den del af de finansielle udgifter,  

 som kan henføres til den almindeligt beskattede virksomhed, vil kunne  

 føres til fradrag.
Det foreslås, at nettofinansudgifter fordeles  

 forholdsmæssigt efter den regnskabsmæssige værdi af de  

 aktiver, der er knyttet til den tonnagebeskattede virksomhed, og de aktiver,  

 der er knyttet til den almindeligt beskattede virksomhed.
Valutakursgevinster og -tab foreslås holdt uden for  

 beregningen af nettofinansudgifter.
I stedet foreslås  

 valutakursgevinster og -tab fordelt og beskattet efter samme regler som for  

 nettofinansudgifter.
Hvis således et selskab, som driver såvel  

 tonnagebeskattet virksomhed og anden virksomhed, eksempelvis har  

 nettofinansudgifter (excl. valutakursgevinster og  tab) på 100 og en  

 nettovalutakursgevinst på 150, vil begge poster skulle fordeles mellem  

 den tonnagebeskattede virksomhed og den virksomhed, som beskattes efter de  

 almindelige regler.
Antages det i eksemplet, at halvdelen af  

 nettofinansudgifterne og nettovalutakursgevinsterne vedrører den  

 almindeligt beskattede virksomhed, vil nettoresultatet være, at en  

 nettoindkomst på 25 komme til beskatning i den almindeligt beskattede  

 virksomhed, mens de resterende 25 henføres til den tonnagebeskattede  

 virksomhed.
Uden en særlig regel for fordeling valutakursgevinster og  

  tab ville samtlige 50 komme til beskatning efter de almindelige regler.
Baggrunden for denne særlige regel er, at  

 rederierhvervet er meget følsomt over for udsving i valutakurserne,  

 ikke mindst i dollarkursen.
Rederiernes gæld er ofte optaget i dollars,  

 og et fald i dollarkursen i år 1 vil betyde en valutakursgevinst, mens  

 en tilsvarende stigning i år 2 vil betyde et valutakurstab.
Indregnes  

 disse gevinster og tab generelt i nettofinansudgifter og  

 nettofinansindtægter kunne det indebære, at en gevinst som  

 følge af valutaudsving i år 1 blev beskattet efter de  

 almindelige regler, mens et tilsvarende tab i år 2 ikke ville kunne  

 føres til fradrag.
 Ved opgørelsen af nettofinansudgifter eller  

 -indtægter medgår renter, gevinst og tab omfattet af  

 kursgevinstloven samt eventuel rentekorrektion for overkapitalisering, jf.  

 pkt. 4.4. nedenfor.
Det foreslås samtidig, at gevinst og tab på  

 kontrakter (terminskontrakter m.v.), som har til formål at sikre  

 driftsindtægter og driftsudgifter omfattet af tonnageskatteordningen,  

 henføres til den indkomst, som kontrakterne skal sikre.
Hvis et rederi  

 således eksempelvis indgår en kontrakt, hvorefter man mod en  

 præmiebetaling sikrer sig mod faldende fragtrater i en given situation,  

 vil det beløb, der vil komme til udbetaling til rederiet i  

 tilfælde af faldende fragtrater, skulle henføres til den  

 tonnagebeskattede del af virksomheden.
Det er alene kontrakter vedrørende  

 driftsindtægter og driftsudgifter, der omfattes af bestemmelsen.  

 Kontrakter vedrørende anlægsaktiver   eksempelvis kontrakter  

 på levering af skibe   er ikke omfattet.
Tab og gevinst på  

 sådanne kontrakter beskattes efter kursgevinstlovens regler.
 4.4. Værn mod overkapitalisering af tonnagebeskattede rederier  

 (lovforslagets § 14).
Som nævnt i det foregående kan der ikke  

 foretages fradrag for udgifter ved indkomstopgørelsen efter  

 tonnageskatteordningen.
Dette gælder også renteudgifter.
Der vil  

 således være et incitament til at have så stor en  

 egenkapital som muligt i et selskab, der driver rederivirksomhed, og til at  

 placere finansieringsudgifter andre steder, hvor sådanne udgifter kan  

 føres til fradrag.
Der er derfor behov for en værnsregel mod  

 overkapitalisering af selskaber, der anvender tonnageskatteordningen.
Det foreslås, at der fastsættes et  

 mindsteforhold på 2:1 mellem egenkapital og fremmedkapital i  

 tonnagebeskattede rederier.
Der er intet til hinder for, at et rederi har en  

 egenkapital, som er større i forhold til fremmedkapitalen end det her  

 nævnte forhold, men i så fald vil der skulle beregnes en rente af  

 den overskydende egenkapital, og denne rente vil skulle beskattes.  

 Rentesatsen vil være den afkastsats, der er nævnt i  

 virksomhedsskattelovens § 9. Denne afkastsats opgøres  

 årligt og er for indkomståret 2001 opgjort til 6 pct.
 Det er samtidig nødvendigt, at denne  

 rentekorrektion fragår ved opgørelsen af rederiets  

 nettofinansudgifter eller nettofinansindtægter, jf. pkt. 4.3.  

 Baggrunden herfor kan illustreres med følgende forenklede  

 eksempler:
1) Et rederi, som udelukkende driver  

 tonnagebeskattet virksomhed, opfylder lige netop kravet om et forhold  

 på 2:1 mellem egenkapital og fremmedkapital.
Rederiets aktionærer  

 vælger at indskyde en egenkapital på yderligere 100, som placeres  

 i rentebærende værdipapirer.
Rederiet opfylder herefter ikke  

 længere kravet om et forhold på 2:1 mellem egenkapital og  

 fremmedkapital.
Rederiet er nu overkapitaliseret, og der skal foretages en  

 rentekorrektion.
Rentekorrektionen, som er beregnet på grundlag af de  

 førnævnte 100, vil altid komme til beskatning i rederiet.
Hvis  

 rederiet har nettofinansindtægter, vil det faktiske renteafkast af de  

 100 imidlertid også komme til beskatning.
Der sker således en  

 form for dobbeltbeskatning, som undgås ved at fratrække den  

 fiktive og beskattede rentekorrektion fra den reelle og ligeledes beskattede  

 nettofinansindkomst.
Hvis rederiet har nettofinansudgifter, kommer  

 rentekorrektionen stadig til beskatning.
Rentekorrektionen fratrækkes  

 ved opgørelsen af nettofinansudgifterne, men da et tonnagebeskattet  

 rederi ikke kan få fradrag for nettofinansudgifter ved  

 indkomstopgørelsen, har dette ingen praktisk betydning.
Rederiet vil  

 stadig blive beskattet af rentekorrektionen.
2) Et rederi driver såvel tonnagebeskattet  

 virksomhed som anden virksomhed.
Selskabet som helhed opfylder lige netop  

 kravet om et forhold på 2:1 mellem egenkapital og fremmedkapital, og  

 der indskydes en egenkapital på 100 som i det første eksempel.  

 Selskabet er hermed overkapitaliseret, og der skal foretages en  

 rentekorrektion.
Imidlertid skal rentekorrektionen kun vedrøre den del  

 af selskabet, der driver tonnagebeskattet virksomhed, da der ikke er noget  

 krav om en bestemt overgrænse for egenkapitalen i forhold til  

 fremmedkapitalen for almindeligt beskattede selskaber.
Dette opnås også ved at lade rentekorrektionen  

 fragå ved opgørelsen af nettofinansindtægter eller  

 nettofinansudgifter, idet disse skal fordeles mellem den tonnagebeskattede  

 del og den almindeligt beskattede del af selskabet.
Hele rentekorrektionen  

 kommer til beskatning hos rederiet, men ved at lade beløbet  

 fragå ved opgørelsen og fordelingen af  

 nettofinansindtægter eller -udgifter sikres det, at rentekorrektion en  

 reelt kun kommer til at omfatte den tonnagebeskattede del af selskabet.
5. Beskatning af avancer og genvundne afskrivninger. (Lovforslagets  

 §§ 16-20.) Som nævnt under pkt. 4.1. kan der ikke foretages  

 fradrag for afskrivninger på aktiver under tonnageskatteordningen.
De  

 aktiver, der indgår i tonnageskatteordningen, skal derfor i  

 afskrivningsmæssig forstand udskilles fra de af selskabets aktiver, der  

 indgår i anden virksomhed, og som fortsat kan afskrives efter de  

 almindelige regler.
Det er endvidere nødvendigt at opstille regler for  

 at sikre, at de skibe og andre driftsmidler, som før overgang til  

 tonnagebeskatning har været afskrevet efter de almindelige  

 afskrivningsregler, ikke vil kunne afhændes uden beskatning af  

 eventuelle avancer og genvundne afskrivninger (de udskudte skatter),  

 medmindre de erstattes af andre tilsvarende aktiver.
Reglerne skal samtidig  

 sikre, at de udskudte skatter kun kommer til betaling, hvis  

 rederivirksomheden reduceres i forhold til niveau et på det tidspunkt,  

 rederiet blev omfattet af tonnageskatteordningen.
 Endelig skal der opstilles regler for beskatning af  

 avancer på skibe, der erhverves efter overgang til  

 tonnagebeskatning.
 5.1. Skibe og driftsmidler (lovforslagets §§ 16-18).
Det foreslås, at der ved overgang til  

 tonnagebeskatning skal opgøres særlige overgangssaldi for de  

 skibe og de driftsmidler, der helt eller delvis bliver omfattet af  

 tonnageskatteordningen.
Som eksempel på et driftsmiddel, der »delvis«  

 omfattes af tonnageskatteordningen, kan nævnes en container, som udover  

 at blive anvendt til søtransport også lejlighedsvis anvendes til  

 transport ad landevej.
Der kan således ikke afskrives på en  

 sådan container, uanset at den i et vist omfang benyttes til  

 virksomhed, der beskattes efter de almindelige regler.
De særlige overgangssaldi opgøres ved at  

 foretage en forholdsmæssig fordeling af de eksisterende saldi efter  

 afskrivningsloven efter den regnskabsmæssige værdi af de aktiver,  

 der helt eller delvis omfattes af tonnageskatteordningen, og de øvrige  

 aktiver.
Hvis eksempelvis 75 pct. af den samlede aktivmasse føres ind  

 i tonnageskatteordningen, følger en tilsvarende andel af de  

 eksisterende afskrivningssaldi med som særlige overgangssaldi.
Disse  

 saldi fragår i de tilsvarende saldi efter afskrivningsloven, og  

 selskabets muligheder for at foretage skattemæssige afskrivninger efter  

 de almindelige regler reduceres således tilsvarende.
 Beløb, som måtte være kommet til  

 beskatning i forbindelse med, at et rederi efter omdannelse fra personligt  

 ejet virksomhed til virksomhed i selskabsform træder ind i  

 tonnageskatteordningen, indgår også på overgangssaldoen.  

 Eventuelle senere udgifter til forbedring af aktiver omfattet af de  

 særlige overgangssaldi, tilgår disse saldi.
Når et rederi efter overgang til tonnagebeskatning  

 erhverver skibe eller andre driftsmidler, skal anskaffelsessummen for disse  

 opføres på særlige udligningssaldi.
Formålet med de  

 særlige udligningssaldi er, at der skal kunne foretages en opdeling af  

 de aktiver, som omfattet af tonnageskatteordningen, således at de  

 aktiver, der er erhvervet før overgang til tonnagebeskatning, kan  

 holdes adskilt fra de aktiver, der erhverves efter dette tidspunkt.  

 Baggrunden for dette er, at der kun har kunnet foretages skattemæssige  

 afskrivninger på den del af aktiverne, der er erhvervet før  

 overgang til tonnagebeskatning.
De genvundne afskrivninger, der vil kunne  

 blive tale om at beskatte - de såkaldt udskudte skatter - vil  

 således udelukkende vedrøre denne del af aktivmassen.
Nyetablerede rederier, som fra etableringstidspunktet  

 anvender tonnageskatteordningen, skal som udgangspunkt ikke føre  

 udligningssaldi.
Dog skal der føres såvel overgangs- som  

 udligningssaldi, hvis skibe eller andre driftsmidler senere overføres  

 fra anden anvendelse til hel eller delvis anvendelse under  

 tonnageskatteordningen, jf. nedenfor.
Hvis et skib eller et driftsmiddel afhændes,  

 fragår salgssummen i den saldo, som det pågældende aktiv er  

 omfattet af.
For skibes vedkommende kan det beløb, der fragår  

 overgangssaldo eller udligningssaldo, dog højst udgøre det  

 pågældende skibs anskaffelsessum tillagt udgifter til  

 forbedringer.
Begrundelsen for dette er, at hvis salgssummen på et skib  

 overstiger anskaffelsessummen, og der således opstår en avance  

 på skibet, vil denne avance komme til beskatning efter de almindelige  

 regler, jf. nedenfor.
Hvis avancen samtidig skulle fragå rederiets  

 overgangs- eller udligningssaldi, ville dette reducere rederiets muligheder  

 for at udligne negative overgangssaldi og således kunne føre til  

 en højere beskatning end tilsigtet.
De særlige overgangssaldi og de særlige  

 udligningssaldi nedskrives årligt med de maksimale beløb efter  

 afskrivningsloven.
Afskrivningssatsen for skibe er foreslået fastsat  

 til 12 pct., jf. det fremsatte forslag til ændring af  

 afskrivningsloven, mens afskrivningssatsen for andre driftsmidler i  

 øjeblikket er 25 pct.
Hvis en negative overgangssaldi modsvares af  

 positive udligningssaldi, nedskrives udligningssaldi på grundlag af  

 forskelsbeløbet.
 Nedskrivningerne kan ikke føres til fradrag,  

 hverken i indkomst opgjort efter tonnageskattereglerne eller i anden  

 indkomst.
Hvis foretagne nedskrivninger, afhændelse af aktiver  

 eller aktivers overgang til anden anvendelse bevirker, at de særlige  

 overgangssaldi bliver negative, vil dette beløb komme til beskatning  

 hos rederiet, medmindre de negative overgangssaldi modsvares af positive  

 udligningssaldi.
Modsvares negative overgangssaldi kun delvis af positive  

 udligningssaldi, kommer forskelsbeløbet til beskatning.
 Bestemmelserne kan illustreres med følgende  

 eksempel:
Et rederi, som er omfattet af tonnageskatteordningen,  

 afhænder den tonnage, som har været afskrevet efter de  

 almindelige regler før overgang til tonnagebeskatning, og som derfor  

 er omfattet af en overgangssaldo.
Rederiet får herefter en negativ  

 overgangssaldo for skibe på 1000. Hvis rederiet ikke har erhvervet ny  

 tonnage til erstatning for den afhændede, vil den negative  

 overgangssaldo komme til beskatning (udskudte skatter på de  

 afhændede skibe). Under de almindelige skatteregler ville en  

 tilsvarende negativ afskrivningssaldo på samme måde udløse  

 beskatning af genvundne afskrivninger (udskudte skatter).
 Imidlertid har rederiet i eksemplet erhvervet ny tonnage  

 efter overgang til tonnagebeskatning og har herefter en positiv  

 udligningssaldo på 1.100. Den negative overgangssaldo på 1.000  

 udlignes fuldt ud af den positive udligningssaldo, og der sker ingen  

 beskatning.
I det følgende år hverken afhænder  

 eller erhverver rederiet tonnage, og rederiet skal også i dette  

 år foretage en nedskrivning af sine saldi.
Overgangssaldoen kan ikke  

 nedskrives, da den allerede er negativ.
Udligningssaldoen skal i princippet  

 nedskrives med 12 pct. af 1.100 = 132, hvorefter den bliver 968. En  

 sådan nedskrivning ville dog bevirke, at negativ overgangssaldo ikke  

 længere kunne modsvares af positiv udligningssaldo.
Forskellen på  

 32 ville komme til beskatning, selv om rederivirksomheden i det  

 pågældende år ikke er blevet reduceret.
Formålet med regelsættet er som tidligere  

 nævnt at sikre, at udskudte skatter kun kommer til betaling i det  

 omfang, at der sker en reduktion i rederivirksomheden.
Det foreslås  

 derfor, at der i de tilfælde, hvor en negativ overgangssaldo modsvares  

 af en positiv udligningssaldo, alene foretages en nedskrivning af  

 udligningssaldoen på grundlag af nettobeløbet.
 I eksemplet vil dette bevirke, at udligningssaldoen kun  

 skal nedskrives med 12 (12 pct. af forskellen mellem en positiv  

 udligningssaldo på 1.100 og en negativ overgangssaldo på 1.000).  

 Udligningssaldoen vil efter nedskrivningen være 1.088, og der kommer  

 ikke noget til beskatning.
Ved anvendelsen af de bestemmelser, der her er beskrevet,  

 sidestilles indgåelse af bindende kontrakt om nybygget tonnage med  

 erhvervelse af skib, når kontrakten indgås senest ved udgangen af  

 det følgende indkomstår, og skibene efter kontrakten skal  

 leveres inden for en periode på tre år.
Udgangen af det  

 følgende indkomstår er valgt som skæringstidspunkt, fordi  

 det først i løbet af dette år i forbindelse med  

 udarbejdelse af selvangivelse vil kunne konstateres, at der er en negativ  

 nettosaldo, som vil kunne komme til beskatning.
Det er samtidig en  

 betingelse, at den nybyggede tonnage anvendes under tonnageskatteordningen,  

 således at der ikke vil kunne afskrives på den efter de  

 almindelige regler.
Det er således muligt for rederierne at undgå  

 beskatning af genvundne afskrivninger på afhændede skibe, hvis  

 der erhverves ny tonnage i stedet for den afhændede.
Reglerne sikrer  

 derimod beskatning af genvundne afskrivninger på aktiver, som har  

 været omfattet af de almindelige afskrivningsregler, hvis rederiet  

 reducerer eller måske helt afvikler sin virksomhed.
Den løbende teknisk-økonomiske forringelse  

 af de skibe og andre driftsmidler, som har været genstand for  

 skattemæssige afskrivninger før overgang til tonnagebeskatning,  

 vil medføre, at den latente skattebyrde på disse aktiver gradvis  

 vil blive reduceret til nul, hvis aktiverne ikke afhændes.
Hvis  

 aktiverne er nedslidte og dermed økonomisk værdiløse, vil  

 der heller ikke kunne være en genvunden afskrivning at beskatte.
Dette  

 vil være afspejlet i den løbende nedskrivning af de  

 særlige overgangssaldi.
Det foreslås ikke, at de særlige  

 overgangssaldi skal bortfalde efter et bestemt åremål.  

 Afhændes de omfattede aktiver ikke, vil de årlige nedskrivninger  

 gradvis bringe saldiene ned til nul.
Opstår der derimod negative  

 overgangssaldi, som kan modsvares af positive udligningssaldi, vil disse  

 negative overgangssaldi blive stående og komme til beskatning på  

 det tidspunkt, hvor de ikke længere kan modsvares af positive  

 udligningssaldi.
 Hvis rederiet efter overgang til tonnagebeskatning  

 overfører skibe eller andre driftsmidler fra anden anvendelse til hel  

 eller delvis anvendelse under tonnageskatteordningen, foretages samme  

 opdeling af de eksisterende saldi efter afskrivningsloven som ved overgang  

 fra almindelig beskatning til tonnagebeskatning.
Hvis skibe eller andre driftsmidler overføres fra  

 hel eller delvis anvendelse under tonnageskatteordningen til anden  

 anvendelse, anses aktiverne for maksimalt afskrevet efter afskrivningslovens  

 bestemmelser.
Beløbet fragår overgangssaldi eller  

 udligningssaldi, hvis aktiverne er omfattet af sådanne saldi, og  

 tilgår rederiets saldi efter afskrivningsloven.
Se endvidere under  

 punkt 5.3. nedenfor om grundlaget for afskrivningerne i tilfælde, hvor  

 et tonnagebeskattet rederi er blevet fuldt skattepligtigt til Danmark, fordi  

 ledelsens sæde er flyttet hertil, eller fordi det er blevet  

 hjemmehørende i Danmark i medfør af bestemmelserne i en  

 dobbeltbeskatningsoverenskomst.
Hvis et nyt rederi etableres, og rederiet fra begyndelsen  

 bliver omfattet af tonnageskatteordningen, vil der i sagens natur ikke have  

 været foretaget afskrivninger på skibe og andre driftsmidler af  

 rederiet, og der er ikke grundlag for at opgøre overgangssaldi.
Et  

 sådant rederi skal derfor som udgangspunkt heller ikke opgøre  

 udligningssaldi.
Det kan forekomme, at et sådant nyetableret rederi  

 foruden den tonnagebeskattede rederivirksomhed også driver virksomhed,  

 som ikke kan omfattes af tonnagebeskatningen.
De skibe og andre driftsmidler,  

 som ikke omfattes af tonnagebeskatningen, vil således kunne afskrives  

 efter de almindelige regler.
Overgår sådanne skibe eller andre  

 driftsmidler fra anden anvendelse til hel eller delvis anvendelse under  

 tonnageskatteordningen, vil situationen være den samme, som hvis et  

 eksisterende rederi overgår fra beskatning efter de almindelige regler  

 til tonnagebeskatning.
Der vil i begge tilfælde være tale om, at  

 skibe og driftsmidler, hvorpå der hviler en latent skattebyrde,  

 føres ind i tonnageskatteordningen.
Et sådant rederi skal derfor forholde sig på  

 samme måde, som hvis et eksisterende rederi går ind i  

 tonnageskatteordningen.
Der skal således opgøres overgangssaldi  

 for de aktiver, der føres ind i tonnageskatteordningen.
Der skal  

 også opgøres udligningssaldi, men kun for de aktiver, der  

 erhverves efter at de førnævnte aktiver er overført fra  

 anden anvendelse til anvendelse under tonnageskatteordningen.
Dette skyldes,  

 at aktiver, der har været afskrevet på, i tonnageskatteordningen  

 kun skal kunne »modregnes« mod nyerhvervede aktiver og ikke mod allerede  

 erhvervede aktiver.
Endelig foreslås det, at avancer ved  

 afhændelse af skibe, som anvendes i tonnageskatteordningen, medregnes i  

 rederiets skattepligtige indkomst og dermed beskattes efter de almindelige  

 regler.
Avancen opgøres for hvert enkelt skib som forskellen mellem  

 salgssummen og anskaffelsessummen tillagt udgifter til forbedring.
Ved  

 opgørelsen af den avance, der i et indkomstår kommer til  

 beskatning efter disse bestemmelser, kan der fradrages tab på skibe,  

 der både erhverves og afhændes inden for det samme  

 indkomstår.
 5.2. Bygninger og installationer (lovforslagets § 19).
Reglen om, at der ikke kan gives fradrag for afskrivninger  

 på aktiver omfattet af tonnageskatteordningen, gælder også  

 for afskrivningsberettigede bygninger og installationer.
Bygninger og  

 installationer afskrives efter afskrivningslovens bestemmelser ikke på  

 en fælles saldo, men individuelt.
Afskrivningssatsen er 5 pct. af  

 anskaffelsessummen årligt.
Der er ikke behov for at indføre et  

 særligt system med overgangssaldi og udligningssaldi for  

 afskrivningsberettigede bygninger og installationer under  

 tonnageskatteordningen.
I stedet foreslås det, at der ikke foretages  

 afskrivninger på bygninger, der helt eller delvis omfattes af  

 tonnageskatteordningen.
Resultatet heraf vil være, at afhændelse  

 af bygninger vil medføre beskatning af eventuelle genvundne  

 afskrivninger for perioden forud for rederiets overgang til  

 tonnagebeskatning.
Ejendomsavancebeskatningslovens regler vil i øvrigt  

 finde anvendelse.
 Hvis bygninger og installationer overgår fra hel  

 eller delvis anvendelse under tonnageskatteordningen til anden anvendelse,  

 anses disse for maksimalt afskrevet efter afskrivningslovens bestemmelser i  

 den periode, de har været omfattet af tonnageskatteordningen.
 5.3. Overgang fra tonnagebeskatning til almindelig beskatning  

 (lovforslagets § 20).
Det foreslås, at det fremtidige afskrivningsgrundlag  

 ved rederiets overgang fra beskatning under tonnageskatteordningen til  

 beskatning efter de almindelige regler skal udgøre summen af  

 eksisterende overgangssaldi og udligningssaldi.
Herved sikres, at en negativ  

 overgangssaldo og dermed en udskudt skat ikke kan forsvinde ved overgang fra  

 tonnagebeskatning til beskatning efter de almindelige regler.
 Aktiver, som er omfattet af tonnageskatteordningen, men  

 som ikke er omfattet af overgangs- eller udligningssaldi, herunder bygninger  

 og installationer, skal anses for maksimalt nedskrevet efter  

 afskrivningslovens bestemmelser i de år, rederiet har været  

 omfattet af tonnageskatteordningen.
Der gælder særlige regler for  

 fastsættelsen af afskrivningsgrundlaget (»indgangsværdien«)  

 på aktiver, der bliver inddraget under dansk beskatning, når et  

 selskab bliver fuldt skattepligtigt til Danmark, fordi ledelsens sæde  

 flyttes hertil, eller fordi de bliver hjemmehørende i Danmark efter  

 bestemmelserne i en dobbeltbeskatningsoverenskomst.
Reglerne findes i  

 selskabsskattelovens § 4 A, stk. 2, og går ud på, at  

 afskrivningsberettigede aktiver anses for erhvervet på det faktiske  

 anskaffelsestidspunkt og afskrevet maksimalt efter danske regler indtil  

 tilflytningstidspunktet (afskrevet efter de regler, der gælder på  

 tilflytningstidspunktet). Dog anses aktiverne for erhvervet til  

 handelsværdien på tilflytningstidspunktet, hvis denne er lavere  

 end den beregnede nedskrevne værdi.
Hvis et rederi på denne måde bliver fuldt  

 skattepligtigt til Danmark og vælger ikke at anvende  

 tonnageskatteordningen, vil det fremover kunne foretage skattemæssige  

 afskrivninger på dette grundlag.
Tilsvarende vil indgangsværdien  

 være det grundlag, de maksimale nedskrivninger vil skulle foretages  

 på ved udtræden af tonnageskatteordningen, hvis et sådant  

 rederi har valgt tonnagebeskatning fra det tidspunkt, hvor det blev fuldt  

 skattepligtigt til Danmark.
Hvis et rederi før udløbet af den  

 10-årige bindingsperiode ophører med at drive virksomhed, som  

 kan omfattes af tonnageskatteloven, og i stedet begynder at drive anden  

 virksomhed, vil der være tale om overgang fra tonnagebeskatning til  

 almindelig beskatning.
De regler, der er beskrevet i det foregående,  

 vil således være gældende.
Ophør af rederivirksomhed omfattet af  

 tonnageskatteordningen vil også kunne skyldes, at rederiet ikke  

 længere er skattepligtigt til Danmark.
Dette vil være  

 tilfældet, hvis ledelsens sæde flyttes til udlandet, eller hvis  

 rederiet efter bestemmelserne i en dobbeltbeskatningsoverenskomst bliver  

 hjemmehørende i udlandet, og det vil være tilfældet,  

 uanset om skattepligten ophører ved bindingsperiodens udløb  

 eller ej.
I så fald gælder de almindelige bestemmelser for  

 fraflytningsbeskatning.
Hovedreglen er her, at de aktiver, der udgår af  

 dansk beskatning, anses for afhændet til handelsværdien på  

 fraflytningstidspunktet.
Det vil for alle skibes vedkommende gælde, at  

 egentlige avancer på skibene vil komme til beskatning efter de  

 almindelige regler, jf. § 18. For aktiver omfattet af overgangs- og  

 udligningssaldi   d.v.s. tonnage, som for førstnævnte dels  

 vedkommende har været afskrevet under de almindelige regler   vil der  

 kun kunne blive tale om beskatning af genvundne afskrivninger i det omfang,  

 at nedskrivningssatsen på 12 pct. om året ikke afspejler skibenes  

 reelle værdiforringelse.
6. Lempelse for udenlandske fragtskatter. (Lovforslagets  

 § 21.) En række udviklingslande og nyindustrialiserede  

 lande opkræver skatter af last, som med skib fragtes fra havne i det  

 pågældende land, de såkaldte fragtskatter.
Fragtskatter  

 beregnes som en vis procentdel af værdien af den udgående fragt  

 eller af bruttofragtindtægten.
Der er således ingen direkte  

 sammenhæng mellem rederiets nettofortjeneste ved den  

 pågældende fragt og den fragtskat, der skal betales.
Efter såvel de interne lempelsesregler i  

 ligningsloven som efter dobbeltbeskatningsoverenskomsterne kan der gives  

 lempelse for udenlandske fragtskatter i den skat, som rederiet skal betale i  

 Danmark.
Anvendelse af tonnageskatteordningen bør ikke ændre  

 på dette princip.
Efter de eksisterende regler beregnes lempelsen på  

 følgende måde: Først opgøres den samlede  

 nettoindkomst for hele rederivirksomheden, hvorefter denne nettoindkomst  

 fordeles på de enkelte lande i forholdet mellem  

 bruttofragtindtægterne fra de enkelte lande og de samlede  

 bruttofragtindtægter.
Lempelsen findes for hvert enkelt land ved at  

 sammenligne den danske skat, der falder på nettoindkomsten fra det  

 enkelte land, med de fragtskatter, der er betalt i det pågældende  

 land.
Lempelsen udgør de betalte fragtskatter, dog højst den  

 danske skat beregnet som ovenfor anført.
Det er muligt at  

 fremføre uudnyttede udenlandske fragtskatter i indtil fem  

 år.
Det foreslås, at betalte udenlandske fragtskatter  

 under en tonnageskatteordning først fordeles forholdsmæssigt  

 på den tonnagebeskattede del af rederivirksomheden og på den  

 øvrige del af rederivirksomheden efter den anvendte tonnage, hvis  

 noget sådant er aktuelt.
Den del af de udenlandske fragtskatter, der  

 falder på den almindeligt beskattede del af rederivirksomheden,  

 behandles ved beregningen af dansk skattelempelse som hidtil.
 For den del af de udenlandske fragtskatter, der falder  

 på den tonnagebeskattede indkomst, følges samme  

 fremgangsmåde, men uden mulighed for at fremføre uudnyttede  

 fragtskatter og uden mulighed for at fradrage sådanne i anden indkomst.  

 Baggrunden herfor er tonnageskatteordningens karakter af en form for  

 bruttoskat, hvor skatten betales med et fast beløb pr. enhed uden  

 mulighed for fradrag.
7. Kontrolbestemmelser m.v. (Lovforslagets § 22.) Det foreslås, at rederierne årligt i det  

 skattemæssige årsregnskab skal afgive en skriftlig  

 erklæring fra selskabets generalforsamlingsvalgte revisor om, at visse  

 af lovens betingelser er opfyldt.
Det drejer sig om den mulighed, der er  

 efter § 3 stk. 1 og 2, for at koncernforbundne rederier kan undlade  

 at træffe samme valg om tonnagebeskatning, når de ikke har  

 fælles ledelse og driftsorganisation, og de ikke driver virksomhed  

 inden for beslægtede forretningsområder.
Det drejer sig endvidere  

 om betingelsen i § 6, stk. 2, 2. pkt. om, at bareboat-udlejede  

 skibe kun kan omfattes af tonnageskatteordningen, når rederiet i  

 forbindelse med forbigående overskudskapacitet udlejer skibe i  

 højst tre år.
 Det foreslås videre, at det gøres det  

 gøres til en betingelse for anvendelse af tonnageskatteordningen  

 på udlejede skibe, at udlejeren i lejeaftalen betinger sig en  

 årlig erklæring til brug for skattemyndighederne om, at de  

 udlejede skibe anvendes til formål, som ville kunne omfattes af  

 tonnagebeskatningen, hvis de blev anvendt til samme formål af rederiet  

 selv, er opfyldt, jf. lovforslagets § 6, stk. 2, 1. pkt.
Det bemærkes, at skatteministeren efter  

 bestemmelserne i skattekontrollovens § 3, stk. 3, efter indstilling  

 fra Ligningsrådet kan fastsætte regler om det  

 regnskabsmæssige grundlag for udarbejdelsen af skattemæssige  

 årsregnskaber og om den form, hvori regnskabs- og  

 selvangivelsesoplysninger skal afgives.
Disse regler er fastsat i den  

 såkaldte mindstekravsbekendtgørelse (bekendtgørelse nr.  

 1068 af 17. december 1999). Der vil i det fornødne omfang blive  

 fastsat særlige regnskabskrav for rederier, der vælger beskatning  

 efter tonnageskatteordningen.
8. Overgangs- og ikrafttrædelsesbestemmelser. (Lovforslagets  

 §§ 23-24.) Det foreslås, at loven træder i kraft efter  

 skatteministerens bestemmelse, og at den får virkning fra og med  

 indkomståret 2001. Det er regeringens hensigt at sætte loven i  

 kraft, når EU-Kommissionens godkendelse foreligger.
 Der foreslås en overgangsordning for rederier, der  

 vil kunne vælge tonnageskatteordningen fra det tidspunkt, hvor loven  

 får virkning, således at disse rederier kan vælge  

 tonnagebeskatning fra og med det andet indkomstår og ikke, som det er  

 hovedreglen efter lovforslagets § 2, allerede for det første  

 år.
 Rederier, der kan vælge tonnagebeskatning fra det  

 tidspunkt, hvor loven får virkning, kan således gøre det  

 ved rettidig indgivelse for selvangivelse for indkomståret 2001. I  

 så fald har valget bindende virkning i 10 år fra og med  

 indkomståret 2001. Efter overgangsbestemmelsen kan valget også  

 træffes ved rettidig indgivelse af selvangivelse for det andet  

 indkomstår, ordningen vil kunne anvendes, d.v.s fra og med  

 indkomståret 2002, med bindende virkning for 10 år. (Det  

 forudsættes i denne forbindelse, at loven træder i kraft i 2002.)  

 Fravælges tonnagebeskatning i såvel 2001 som 2002, regnes den  

 10-årige bindingsperiode fra og med indkomståret 2001.
 Loven skal ikke gælde for Færøerne og  

 Grønland, da skatteforhold for begge vedkommende er et  

 hjemmestyreanliggende.
Bilag 1 Tabel 1. Regnskabsstatistik for dansk rederivirksomhed.
1993 1994 1995 1996 1997 1998 1999 Mill. kr.
Driftsindtægter i alt 36.418 39.030 38.662 41.894 50.885 52.659 55.874 Driftsomkostninger i alt 30.969 34.320 32.986 36.149 44.039 45.930 48.671 Bruttoindtjening 5.449 4.710 5.676 5.745 6.846 6.729 7.203 Kilde: Danmarks Rederiforening.
Skibsfarten i tal, maj 2001.
 Tabel 2. Den danske handelsflådes udvikling.
Pr. 1. januar Antal skibe Hele flåden bruttotonnage (BT) (1.000) Dødvægtstonnage (TDW) (1.000) 1992 603 5.336 7.897 1993 609 4.928 7.061 1994 614 4.870 6.811 1995 602 5.202 6.914 1996 584 5.325 7.391 1997 585 5.642 7.650 1998 583 5.449 7.034 1999 589 5.563 6.988 2000 581 5.572 6.872 2001 590 6.479 8.225 Kilde: Danmarks Rederiforening.
Skibsfarten i tal, maj 2001.
 Tabel 3. Den danske handelsflåde fordelt på  

 størrelsesgrupper.
Bruttotonnage (BT) Tilsammen Antal skibe Bruttotonnage (BT) (1.000) 100-299 81 16 300-499 45 18 500-999 49 39 1.000-1.999 126 193 2.000-2.999 63 162 3.000-5.999 63 261 6.000-9.999 29 261 10.000-19.999 50 719 20.000-49.999 29 768 50.000-99.999 51 3.449 100.000- 4 638 I alt 590 6.479 Kilde: Danmarks Rederiforening.
Skibsfarten i tal, maj 2001.
 Tabel 4. Rederiernes skibsinvesteringer til dansk flag.
År I alt Mill. kr.
Salg Mill. kr.
Nettoinvestering Mill. kr.
1992 6.550 2.130 4.420 1993 5.960 2.325 3.635 1994 5.480 2.475 3.005 1995 4.195 2.475 1.720 1996 6.330 2.960 3.370 1997 5.070 2.371 2.699 1998 9.267 2.628 6.639 1999 6.172 2.340 3.832 2000 10.734 1.644 9.090 Kilde: Danmarks Rederiforening.
Skibsfarten i tal, maj 2001.
 Tabel 5. EU-landenes handelsflåder 1. januar 2001.
 Nr.
Flagstat Antal skibe Bruttotonnage (BT) (1.000) 1 Grækenland 1.276 26.323 2 Italien 846 8.725 3 Danmark 521 6.513 4 Tyskland 635 6.357 5 Storbritannien 434 4.597 6 Holland 654 4.507 7 Sverige 354 2.789 8 Finland 176 1.528 9 Frankrig 198 1.270 10 Spanien 179 1.094 11 Luxembourg 51 984 12 Irland 41 180 13 Portugal 56 176 14 Østrig 24 90 15 Belgien 9 8 EU i alt 5.454 65.141 Kilde: Danmarks Rederiforening.
Skibsfarten i tal, maj 2001.
