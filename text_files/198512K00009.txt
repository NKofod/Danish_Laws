Nr LSF 9 Forslag til lov om ændring af retsplejeloven, konkursloven og lov om  

 forbrugerklagenævnet (Aflastning af højesteret m.v., behandling af sager om  

 veksler og checks m.v.) Fremsat af justitsministeren § 1 I lov om rettens pleje, jfr. lovbekendtgørelse nr. 555 af 1. november 1984, som ændret ved lov nr. 226 og 227 af 6. juni 1985, foretages følgende ændringer:
 1. § 2 a, stk. 2, nr. 2, affattes således:
»2) i borgerlige sager domme, hvorved anke afvises, domme i sager, hvor indstævnte møder uden at rejse indsigelse, og domme, hvorved der alene tages stilling til spørgsmål om sagsomkostninger og processuelle straffe, og«.
 2. § 2 a, stk. 3, 2. pkt., affattes således:
»I vedtagelsen af domme og kendelser, bortset fra kendelser om afvisning af kæremål, skal dog alle udvalgets medlemmer deltage.« 3. I § 4, stk. 2, ændres »19« til: »22«.
 4. § 9, stk. 1, 1. pkt., affattes således:
»Sø- og handelsretten i København består af en præsident, en eller flere vicepræsidenter, en dommer og et antal sagkyndige medlemmer.« 5. I § 9 indsættes som stk. 5:
»Stk. 5. Sager, der opstår af ansættelsesforhold mellem arbejdsgivere og deres ansatte, behandles kun ved sø- og handelsretten i det omfang, disse sager er henvist til denne ret efter bestemmelsen i § 227, stk. 2.« 6. § 9 a, stk. 1, affattes således:
»I den enkelte sags behandling deltager præsidenten, en vicepræsident eller en dommer og efter reglerne i stk. 2-7 eventuelt tillige et antal af rettens sagkyndige medlemmer.« 7. I § 15, stk. 1, ændres »32« til: »33«.
 8. I § 149 indsættes efter stk. 2 som nye stykker:
»Stk. 3. En statsborger i et andet nordisk land kan uanset reglerne i stk. 1-2 indlevere dokumenter, der er affattet på den pågældendes eget sprog.
Retten foranlediger dog dokumentet oversat til dansk, såfremt modparten forlanger det eller retten finder det nødvendigt.
På begæring af en statsborger i et andet nordisk land skal retten foranledige dokumenter, der indleveres af modparten, oversat til det pågældende fremmede nordiske sprog.
Stk. 4. Udgifter til tolkning i sager, hvori en statsborger i et andet nordisk land er part, afholdes af statskassen.
Det samme gælder udgifter til oversættelse efter reglerne i stk. 3. Retten kan bestemme, at udgifterne skal godtgøres af parterne i overensstemmelse med lovens almindelige regler om sagsomkostninger.« Stk. 3-4 bliver herefter stk. 5-6.
 9. § 225, nr. 3, affattes således:
»3) Sager, der opstår af ansættelsesforhold mellem arbejdsgivere og deres ansatte.« 10. § 225, nr. 4, ophæves.
 Nr. 5-13 bliver herefter nr. 4-12.
11. I § 226, stk. 1, nr. 2, ændres »de i § 225, nr. 11 og 12, nævnte sager« til: »de i § 225, nr. 10 og 11, nævnte sager«.
12. I § 227, stk. 1, ændres »de i § 225, nr. 1-3, 5 og 13, nævnte sager« til: »de i § 225, nr. 1-4 og 12 nævnte sager«.
 13. I § 227 indsættes efter stk. 1 som nyt stykke:
»Stk. 2. Byretten kan efter begæring af en part henvise de i § 225, nr. 3, nævnte sager til behandling ved sø- og handelsretten i København, såfremt 1) fagkundskab til sø- og handelsforhold skønnes at være af betydning for sagens afgørelse, og 2) henvisning er begrundet i en eller flere af bestemmelserne i stk.
1, nr. 1-5.« Stk. 2-3 bliver herefter stk. 3-4.
 14. I § 227, stk. 2, der bliver stk. 3, affattes 1. pkt. således:
»Begæring om henvisning efter stk. 1 og 2 skal så vidt muligt fremsættes i 1. retsmøde eller, såfremt sagen forberedes skriftligt, før skriftvekslingens slutning.« 15. I § 227, stk. 3, der bliver stk. 4, affattes 2. pkt. således:
»En kendelse, hvorved sagen efter stk. 1 eller stk. 2 henvises til landsret eller sø- og handelsretten, kan ikke indbringes for højere ret.« 16. § 361, stk. 1, affattes således:
»Anmoder en forbruger om, at en sag, der kan indbringes for forbrugerklagenævnet eller for et klage- eller ankenævn, der er godkendt af forbrugerklagenævnet, må blive behandlet ved det pågældende nævn, udsætter retten sagen på ubestemt tid og sender den til nævnet.
Dette gælder dog ikke, hvis det må anses for åbenbart, at der ikke kan gives forbrugeren medhold i klagen, eller hvis sagen ikke skønnes egnet til behandling ved nævnet.« 17. § 368 affattes således:
»§ 368. Domme, der er afsagt af en byret, kan af partene ankes til den landsret, i hvis kreds byretten ligger.
Stk. 2. Domme, der er afsagt af en landsret som 1. instans og af sø- og handelsretten i København, kan af parterne ankes til højesteret, for så vidt ikke andet er bestemt ved lov.
Stk. 3. Anken kan omfatte afgørelser, der er truffet under sagen, for så vidt ikke andet er bestemt ved lov.
Stk. 4. Bestemmelser om sagsomkostninger og processuelle straffe i domme, som er afsagt af en landsret og af sø- og handelsretten i København, kan kun ankes særskilt til højesteret med tilladelse fra justitsministeren.
Bestemmelserne i § 371 finder tilsvarende anvendelse.« 18. § 369, stk. 2, affattes således:
»Stk. 2. Bestemmelser i domme, der er afsagt af en byret, om sagsomkostninger og processuelle straffe kan kun indbringes særskilt for landsret ved kære, jfr. § 391, stk. 1.« 19. § 385, stk. 2, affattes således:
»Stk. 2. I ankesager, der behandles af højesteret, påhviler det appellanten at udarbejde og inden en af retten fastsat frist at indsende en ekstrakt af den indankede sags dokumenter til retten til brug for dokumentationen af denne under domsforhandlingen.
Rettens præsident kan efter forhandling med Advokatrådet fastsætte almindelige regler om ekstraktens udformning og indsendelse til højesteret.« 20. § 386, stk. 1, 2. pkt., affattes således:
»Det samme gælder, hvis appellanten ikke rettidigt har indsendt behørigt udformet ekstrakt til højesteret.« 21. § 387 affattes således:
»§ 387. Retten kan bestemme, at domsforhandlingen eller en del af denne skal foregå skriftligt, hvis 1) parterne er enige herom, 2) genstanden for forhandlingen alene er, om anken kan fremmes, eller 3) det i øvrigt på grund af sagens særlige beskaffenhed findes hensigtsmæssigt.« 22. § 391, stk. 1, affattes således:
»Bestemmelser i domme, der er afsagt af en byret, om sagsomkostninger og processuelle straffe kan særskilt indbringes for landsret ved kære.« 23. § 392 affattes således:
 »§ 392. Landsrettens afgørelser i følgende sager kan ikke kæres:
1) afgørelser i kæresager, 2) kendelser og beslutninger, der afsiges under behandling af en ankesag, såfremt byretten har taget stilling til det spørgsmål, som afgørelsen angår, og 3) enstemmige kendelser og beslutninger, som afsiges under sagsforberedelsen eller domsforhandlingen, jfr. kapitel 33-34, eller som afsiges efter §§ 378 eller 381-384 under behandlingen af en ankesag.
Stk. 2. Når særlige grunde taler derfor, kan justitsministeren give tilladelse til kære af de i stk. 1 nævnte afgørelser.
Ansøgning om kæretilladelse skal indgives til justitsministeriet inden 2 uger efter, at afgørelsen er truffet.
Justitsministeren kan dog undtagelsesvis give tilladelse, hvis ansøgning indgives senere, men inden 6 måneder efter, at afgørelsen er truffet.« 24. Kapitel 41 ophæves.
 25. § 478, stk. 1, nr. 7, affattes således:
»7) veksler for så vidt angår vekselretlige krav og checks for så vidt angår regreskrav.« 26. I § 501, stk. 1, ændres »jfr. stk. 2 og 3« til: »jfr.  

 stk. 2-4«.
 27. I § 501 indsættes efter stk. 2 som nyt stykke:
»Stk. 3. Indsigelser mod veksler og checks kan kun gøres gældende, såfremt 1) den, der har fremsat anmodning om tvangsfuldbyrdelse, er enig heri, 2) indsigelsen angår selve vekslens eller checkens indretning og indhold eller andre betingelser i veksel- eller checkloven for at kunne gøre henholdsvis veksel- eller checkretten gældende, 3) indsigelsen går ud på, at skyldneren ved underskrivelsen var umyndig, under lavværgemål eller på grund af sindssygdom, åndssvaghed, forbigående sindsforvirring eller lignende tilstand manglede evnen til at handle fornuftsmæssigt, at underskriften er falsk, at vekslens eller checkens indhold er forfalsket efter underskrivelsen, eller at vekslen eller checken er underskrevet på skyldnerens vegne uden fornøden fuldmagt, eller 4) indsigelsen fremsættes af en forbruger og angår en veksel, der er benyttet i forbindelse med en forbrugeraftale, jfr. § 1, stk. 2-4, i lov nr. 139 af 29. marts 1978 om visse forbrugeraftaler, eller en check, der er benyttet til opnåelse af kredit i forbindelse med en forbrugeraftale.« Stk. 3 og 4 bliver herefter stk. 4 og 5.
§ 2 I konkursloven, jfr. lovbekendtgørelse nr. 444 af 28. august 1984, affattes § 252 således:
»§ 252. Fra sø- og handelsrettens skifteafdeling sker anke og kære til østre landsret i overensstemmelse med reglerne i dette kapitel.
Stk. 2. Om appel mod bestemmelser om processuelle straffe og sagsomkostninger i domme fra sø- og handelsrettens skifteafdeling gælder reglerne i retsplejelovens § 369, stk. 2, og § 391, stk.
1.« § 3 I lov om forbrugerklagenævnet, jfr. lovbekendtgørelse nr. 105 af 28.
 februar 1986, affattes § 8, stk. 2, således:
»Stk. 2. Såfremt en sag er anlagt ved domstolene og forbrugeren ønsker den indbragt for nævnet, udsætter retten sagen på ubestemt tid og sender den til nævnet, medmindre det må anses for åbenbart, at der ikke kan gives forbrugeren medhold i klagen eller sagen ikke skønnes egnet til behandling ved nævnet.« § 4 Stk. 1. Loven træder i kraft den 1. juli 1986.
Stk. 2. De i § 1, nr. 5, nr. 9 og nr. 13-15, nævnte bestemmelser i § 9, stk. 5, § 225, nr. 3, § 227, stk. 2, stk. 3, 1. pkt., og stk.
4, 2. pkt., gælder kun for sager, der anlægges efter lovens ikrafttræden.
Stk. 3. Sager, der er anlagt efter reglerne i kapitel 41 inden lovens ikrafttræden, behandles efter de hidtil gældende regler.
Stk. 4. Lovens § 1, nr. 27, finder ikke anvendelse på anmodning om tvangsfuldbyrdelse, der er indgivet til fogedretten inden lovens ikrafttræden.
Stk. 5. Lovens § 1, nr. 27, finder også anvendelse for så vidt angår dokumenter, som er udstedt inden lovens ikrafttræden.
Oprindeligt fremsat lovforslag Blad nr 14 § 1 I lov om rettens pleje, jfr. lovbekendtgørelse nr. 555 af 1. november 1984, som ændret ved lov nr. 226 og 227 af 6. juni 1985, foretages følgende ændringer:
 1. § 2a, stk. 2, nr. 2, affattes således:
»2) i borgerlige sager domme, hvorved anke afvises, domme i sager, hvor indstævnte møder uden at rejse indsigelse, og domme, hvorved der alene tages stilling til spørgsmål om sagsomkostninger og processuelle straffe, og« 2. § 2a, stk. 3, 2. pkt., affattes således:
»I vedtagelsen af domme og kendelser, bortset fra kendelser om afvisning af kæremål, skal dog alle udvalgets medlemmer deltage.« 3. I § 4, stk. 2, ændres »19« til: »22«.
 4. § 9, stk. 1, 1. pkt., affattes således:
»Sø- og handelsretten i København består af en præsident, en eller flere vicepræsidenter, en dommer og et antal sagkyndige medlemmer.« 5. I § 9 indsættes som stk. 5:
»Stk. 5. Sager, der opstår af ansættelsesforhold mellem arbejdsgivere og deres ansatte, behandles kun ved sø- og handelsretten, i det omfang disse sager er henvist til denne ret efter bestemmelsen i § 227, stk. 2.« 6. § 9a, stk. 1, affattes således:
»I den enkelte sags behandling deltager præsidenten, en vicepræsident eller en dommer og efter reglerne i stk. 2-7 eventuelt tillige et antal af rettens sagkyndige medlemmer.« 7. I § 15, stk. 1, ændres »32« til: »33«.
 8. I § 149 indsættes efter stk. 2 som nye stykker:
Stk. 3. En statsborger i et andet nordisk land kan uanset reglerne i stk. 1-2 indlevere dokumenter, der er affattet på den pågældendes eget sprog.
Retten foranlediger dog dokumentet oversat til dansk, såfremt modparten forlanger det, eller retten finder det nødvendigt.
På begæring af en statsborger i et andet nordisk land skal retten foranledige dokumenter, der indleveres af modparten, oversat til det pågældende fremmede nordiske sprog.
Stk. 4. Udgifter til tolkning i sager, hvori en statsborger i et andet nordisk land er part, afholdes af statskassen.
Det samme gælder udgifter til oversættelse efter reglerne i stk. 3. Retten kan bestemme, at udgifterne skal godtgøres af parterne i overensstemmelse med lovens almindelige regler om sagsomkostninger.' Stk. 3-4 bliver herefter stk. 5-6.
 9. § 225, nr. 3, affattes således:
»3) Sager, der opstår af ansættelsesforhold mellem arbejdsgivere og deres ansatte.« 10. § 225, nr. 4, ophæves.
 Nr. 5-13 bliver herefter nr. 4-12.
11. I § 226, stk. 1, nr. 2, ændres »de i § 225, nr. 11 og 12, nævnte sager« til: »de i § 225, nr. 10 og 11, nævnte sager«.
12. I § 227, stk. 1, ændres »de i § 225, nr. 1-3, 5 og 13, nævnte sager« til: »de i § 225, nr. 1-4 og 12 nævnte sager«.
 13. I § 227 indsættes efter stk. 1 som nyt stykke:
»Stk. 2. Byretten kan efter begæring af en part henvise de i § 225, nr. 3, nævnte sager til behandling ved sø- og handelsretten i København, såfremt:
1) fagkundskab til sø- og handelsforhold skønnes at være af betydning for sagens afgørelse, og 2) henvisning er begrundet i en eller flere af bestemmelserne i stk.
1, nr. 1-5.« Stk. 2-3 bliver herefter stk. 3-4.
 14. I § 227, stk. 2, der bliver stk. 3, affattes 1. pkt. således:
»Begæring om henvisning efter stk. 1 og 2 skal så vidt muligt fremsættes i 1. retsmøde eller, såfremt sagen forberedes skriftligt, før skriftvekslingens slutning.« 15. I § 227, stk. 3, der bliver stk. 4, affattes 2. pkt. således:
»En kendelse, hvorved sagen efter stk. 1 eller stk. 2 henvises til landsret eller sø- og handelsretten, kan ikke indbringes for højere ret.« 16. § 361, stk. 1, affattes således:
»Anmoder en forbruger om, at en sag, der kan indbringes for forbrugerklagenævnet eller for et klage- eller ankenævn, der er godkendt af forbrugerklagenævnet, må blive behandlet ved det pågældende nævn, udsætter retten sagen på ubestemt tid og sender den til nævnet.
Dette gælder dog ikke, hvis det må anses for åbenbart, at der ikke kan gives forbrugeren medhold i klagen, eller hvis sagen ikke skønnes egnet til behandling ved nævnet.« 17. § 368 affattes således:
»§ 368. Domme, der er afsagt af en byret, kan af partene ankes til den landsret, i hvis kreds byretten ligger.
Stk. 2. Domme, der er afsagt af en landsret som 1. instans og af sø- og handelsretten i København, kan af parterne ankes til højesteret, for så vidt ikke andet er bestemt ved lov.
Stk. 3. Anken kan omfatte afgørelser, der er truffet under sagen, for så vidt ikke andet er bestemt ved lov.
Stk. 4. Bestemmelser om sagsomkostninger og processuelle straffe i domme, som er afsagt af en landsret og af sø- og handelsretten i København, kan kun ankes særskilt til højesteret med tilladelse fra justitsministeren.
Bestemmelserne i § 371 finder tilsvarende anvendelse.« 18. § 369, stk. 2, affattes således:
»Stk. 2. Bestemmelser i domme, der er afsagt af en byret, om sagsomkostninger og processuelle straffe kan kun indbringes særskilt for landsret ved kære, jfr. § 391, stk. 1.« 19. § 385, stk. 2, affattes således:
»Stk. 2. I ankesager, der behandles af højesteret, påhviler det appellanten at udarbejde og inden en af retten fastsat frist at indsende en ekstrakt af den indankede sags dokumenter til retten til brug for dokumentationen af denne under domsforhandlingen.
Rettens præsident kan efter forhandling med Advokatrådet fastsætte almindelige regler om ekstraktens udformning og indsendelse til højesteret.« 20. § 386, stk. 1, 2. pkt., affattes således:
»Det samme gælder, hvis appellanten ikke rettidigt har indsendt behørigt udformet ekstrakt til højesteret.« 21. § 387 affattes således:
»§ 387. Retten kan bestemme, at domsforhandlingen eller en del af denne skal foregå skriftligt, hvis:
1) parterne er enige herom, 2) genstanden for forhandlingen alene er, om anken kan fremmes, eller 3) det i øvrigt på grund af sagens særlige beskaffenhed findes hensigtsmæssigt.« 22. § 391, stk. 1, affattes således:
»Bestemmelser i domme, der er afsagt af en byret, om sagsomkostninger og processuelle straffe kan særskilt indbringes for landsret ved kære«.
 23. § 392 affattes således:
 »§ 392. Landsrettens afgørelser i følgende sager kan ikke kæres:
1) afgørelser i kæresager, 2) kendelser og beslutninger, der afsiges under behandling af en ankesag, såfremt byretten har taget stilling til det spørgsmål, som afgørelsen angår, og 3) enstemmige kendelser og beslutninger, som afsiges under sasforberedelsen eller domsforhandlingen, jfr. kapitel 33-34, eller som afsiges efter §§ 378 eller 381-384 under behandlingen af en ankesag.
Stk. 2. Når særlige grunde taler derfor, kan justitsministeren give tilladelse til kære af de i stk. 1 nævnte afgørelser.
Ansøgning om kæretilladelse skal indgives til justitsministeriet inden 2 uger efter, at afgørelsen er truffet.
Justitsministeren kan dog undtagelsesvis give tilladelse, hvis ansøgning indgives senere, men inden 6 måneder efter, at afgørelsen er truffet.« 24. Kapitel 41 ophæves.
 25. § 449 affattes således:
»§ 449. Giver sagsøgte eller appelindstævnte ikke møde ved advokat i en sag efter § 448, nr. 1-5 og 7-8, samt i sager efter § 448, nr.
6, om forældremyndighed, og finder retten, at den pågældende har behov for advokatbistand, kan retten beskikke en advokat for denne, såfremt parten opfylder den i § 330 stk. 1, nr. 2, nævnte betingelse.
Stk. 2. Finder retten det ikke muligt at behandle sagen på forsvarlig måde, uden at sagsøgte eller appelindstævnte har advokatbistand, kan retten dog beskikke den pågældende part en advokat, selv om parten ikke opfylder den i § 330, stk. 1, nr. 2, nævnte betingelse.
Retten pålægger i så fald parten at erstatte statskassen udgifterne i forbindelse med beskikkelsen.« 26. § 478, stk. 1, nr. 7, affattes således:
»7) veksler for så vidt angår vekselretlige krav og checks for så vidt angår regreskrav.« 27. I § 501, stk. 1, ændres »jfr. stk. 2 og 3« til: »jfr.  

 stk. 2-4«.
 28. I § 501 indsættes efter stk. 2 som nyt stykke:
»Stk. 3. Indsigelser mod veksler og checks kan kun gøres gældende, såfremt:
1) den, der har fremsat anmodning om tvangsfuldbyrdelse, er enig heri, 2) indsigelsen angår selve vekslens eller checkens indretning og indhold eller andre betingelser i veksel- eller checkloven for at kunne gøre henholdsvis veksel- eller checkretten gældende, 3) indsigelsen går ud på, at skyldneren ved underskrivelsen var umyndig, under lavværgemål eller på grund af sindssygdom, åndssvaghed, forbigående sindsforvirring eller lignende tilstand manglede evnen til at handle fornuftsmæssigt, at underskriften er falsk, at vekslens eller checkens indhold er forfalsket efter underskrivelsen, eller at vekslen eller checken er underskrevet på skyldnerens vegne uden fornøden fuldmagt, eller 4) indsigelsen fremsættes af en forbruger og angår en veksel, der er benyttet i forbindelse med en forbrugeraftale, jfr. § 1, stk. 2-4, i lov nr. 139 af 29. marts 1978 om visse forbrugeraftaler, eller en check, der er benyttet til opnåelse af kredit i forbindelse med en forbrugeraftale.« Stk. 3 og 4 bliver herefter stk. 4 og 5.
§ 2 I konkursloven, jfr. lovbekendtgørelse nr. 444 af 28. august 1984, affattes § 252 således:
»§ 252. Fra sø- og handelsrettens skifteafdeling sker anke og kære til østre landsret i overensstemmelse med reglerne i dette kapitel.
Stk. 2. Om appel mod bestemmelser om processuelle straffe og sagsomkostninger i domme fra sø- og handelsrettens skifteafdeling gælder reglerne i retsplejelovens § 369, stk. 2, og § 391, stk.
1.« § 3 I lov om forbrugerklagenævnet nr. 305 af 14. juni 1974 som ændret senest ved lov nr. 238 af 27. maj 1981, affattes § 8, stk. 2, således:
»Stk. 2. Såfremt en sag er anlagt ved domstolene, og forbrugeren ønsker den indbragt for nævnet, udsætter retten sagen på ubestemt tid og sender den til nævnet, medmindre det må anses for åbenbart, at der ikke kan gives forbrugeren medhold i klagen, eller sagen ikke skønnes egnet til behandling ved nævnet.« § 4 Stk. 1. Loven træder i kraft den 1. april 1986.
Stk. 2. De i § 1, nr. 5, nr. 9 og nr. 13-15 nævnte bestemmelser i § 9, stk. 5, § 225, nr. 3, § 227, stk. 2, stk. 3, 1. pkt., og stk.
4, 2. pkt., gælder kun for sager, der anlægges efter lovens ikrafttræden.
Stk. 3. Sager, der er anlagt efter reglerne i kapitel 41 inden lovens ikrafttræden, behandles efter de hidtil gældende regler.
Stk. 4. Lovens § 1, nr. 28, finder ikke anvendelse på anmodning om tvangsfuldbyrdelse, der er indgivet til fogedretten inden lovens ikrafttræden.
Stk. 5. Lovens § 1, nr. 28, finder også anvendelse for så vidt angår dokumenter, som er udstedt inden lovens ikrafttræden.
BEMÆRKNINGER TIL LOVFORSLAGET Almindelige bemærkninger 1. Indledning Lovforslaget er først og fremmest en genfremsættelse af det civilprocessuelle afsnit om aflastning af højesteret m.v. i det forslag til lov om ændring af retsplejeloven og konkursloven, der blev fremsat for folketinget den 1. februar 1985 (L 164), jfr.
Folketingstidende 1984-85, sp. 5403 ff, samt tillæg A, sp. 2955 ff.
Førstebehandlingen af lovforslaget er optrykt i Folketingstidende 1984-85, sp. 5985 ff.
Under udvalgsarbejdet viste det sig, at man af tidsmæssige grunde næppe kunne færdiggøre dele af lovforslaget i den pågældende folketingssamling.
I forbindelse med andenbehandlingen af forslaget, jfr.
Folketingstidende 1984-85, sp. 10678 ff. blev forslaget derfor delt i 2 dele, L 164A om telefonaflytning m.v., som blev vedtaget (lov nr. 227 af 6. juni 1985), og L 164 B vedrørende de øvrige dele af lovforslaget, der blev udskudt til den kommende folketingssamling.
Den udskudte del af det oprindelige lovforslag fremsættes nu i form af to lovforslag, et vedrørende politiets anvendelse af agenter som led i efterforskningen og det foreliggende forslag, der vedrører civilprocessuelle emner.
Lovforslaget indeholder således en række forslag til ændringer i retsplejeloven og konkursloven med henblik på at begrænse tilgangen af mindre betydningsfulde sager til højesteret.
De foreslåede ændringer, der bygger på en udtalelse fra retsplejerådet, har til formål at bidrage til en nedbringelse af de for tiden meget lange berammelsestider ved højesteret.
Endvidere foreslås der en ændring af reglen i retsplejelovens § 449 om automatisk beskikkelse af advokat for sagsøgte i ægteskabssager.
Genfremsættelsen af retsplejeændringerne vedrørende højesteret sker i uændret skikkelse, hvorimod forslaget til ny § 449 er blevet ændret dels som konsekvens af lov nr. 226 af 6. juni 1985 om sager om ægteskab eller forældremyndighed dels med henblik på en mere fleksibel ordning.
Samtidig er det fundet hensigtsmæssigt uændret at genfremsætte det forslag til lov om ændring af retsplejeloven (Behandling af sager om veksler og checks m.v.), der blev fremsat for folketinget den 8. oktober 1981 (Folketingstidende 1981-82, 1. samling, sp. 172 f, samt tillæg A, sp. 581 ff). Forslaget bortfaldt som følge af folketingsvalget i december 1981. Førstebehandlingen af lovforslaget er optrykt i Folketingstidende 1981-82, 1. samling, sp. 597 ff.
 Lovforslaget indebærer også en ændring af retsplejelovens § 361, stk.
1, og forbrugerklagenævnsloven § 8, stk. 2, om obligatorisk henvisning af forbrugersager fra domstolene til forbrugerklagenævnet og de godkendte private klage- og ankenævn.
Forslag herom har tidligere været fremsat for folketinget i forbindelse med et forslag vedrørende behandling af sager af mindre værdi, der blev fremsat for folketinget den 16. december 1980 (Folketingstidende 1980-81, sp. 4232 ff, samt tillæg A, sp.
575 ff) og i sin helhed trukket tilbage af justitsministeren i maj 1981. Førstebehandlingen af lovforslaget er optrykt i Folketingstidende 1980-81, sp. 5007 ff.
Endelig stilles der nye forslag til visse mindre ændringer i retsplejeloven.
Der foreslås således bl.a. nogle tilføjelser til retsplejelovens § 149 om retssproget med henblik på en dansk ratifikation af den nordiske sprogkonvention.
I det følgende gives der en kortfattet redegørelse for lovforslagets nærmere indhold.
Bemærkningerne vedrørende lovforslagets bestemmelser om aflastning af højesteret, behandling af sager om veksler og checks og henvisningsordningen med hensyn til forbrugersager svarer med mindre redaktionelle ændringer til dem, der ledsagede de oprindelige lovforslag.
 2. Aflastning af højesteret.
2.1. På baggrund af drøftelser med højesterets præsident og en udtalelse af 10. december 1984 fra retsplejerådet (bilag 1 til lovforslaget) stilles der forslag om forskellige retsplejeændringer med det formål at frigøre højesteret for at behandle en række sager, som efter deres karakter fuldt forsvarligt kan afgøres endeligt af landsretterne.
Herved vil det blive muligt at nedbringe berammelsestiderne ved højesteret.
Hovedindholdet af denne del af lovforslaget er for det første et forslag om, at alle almindelige funktionærsager, der ikke indeholder principielle spørgsmål eller lignende, henlægges til byretterne.
Dette vil bl.a. indebære, at 1. instansdomme i sådanne almindelige funktionærsager ikke længere vil kunne indbringes direkte for højesteret ved appel.
Endvidere stilles der forslag om forskellige andre lovændringer med henblik på at begrænse adgangen til at indbringe mindre betydningsfulde afgørelser for højesteret.
I den forbindelse stilles der navnlig forslag om, at den appelordning til østre landsret, som bliv gennemført pr. 1. juli 1984 med hensyn til sø- og handelsrettens skifteafdelings afgørelser i gældssaneringssager, nu udvides til at omfatte samtlige afgørelser, som træffes af sø- og handelsrettens skifteafdeling.
Endelig stilles der forslag om en udvidelse af adgangen for højesteret til at anordne skriftlig ankebehandling af visse sagstyper.
2.2. Der har igennem de senere år været en stærk stigning i antallet af sager, som indbringes for højesteret.
Dette gælder både med hensyn til ankesager og kæresager og både med hensyn til borgerlige sager og straffesager.
Væksten i sagsantallet har i betydelig grad forøget arbejdsbyrden for rettens personale og har endvidere bevirket, at antallet af uafgjorte borgerlige ankesager er steget stærkt, idet man fra højesterets side har prioriteret straffesager og kæresager fremfor borgerlige ankesager.
Herved er der sket en betydelig forlængelse af berammelsestiderne for de borgerlige ankesager.
Der kan i den forbindelse henvises til oplysningerne i pkt. 1.2. i retsplejerådets udtalelse af 10.
december 1984, der er optrykt som bilag 1 til lovforslaget.
Som det fremgår heraf, overstiger højesterets nuværende beholdning af uafgjorte borgerlige sager et års tilgang af nye sager.
Højesterets præsident har i øvrigt givet nogle supplerende oplysninger om udviklingen i sagsantallet i 1984. Det fremgår bl.a. heraf, at der i 1984 indkom i alt 375 nye borgerlige sager, at højesteret afgjorde i alt 354 borgerlige sager, og at antallet af uafgjorte borgerlige sager ved årets udgang udgjorde i alt 468.
Fra den 1. januar 1980 blev byretsgrænsen i retsplejelovens § 225 forhøjet fra 30.000 kr. til 100.000 kr. og med virkning fra den 1.
 juli 1984 er denne grænse forhøjet yderligere til 200.000 kr.
Formålet med disse ændringer har været at nedbringe berammelsestiderne ved landsretterne, men det er klart, at ændringerne som en refleksvirkning på længere sigt vil kunne medføre en vis mindskelse i antallet af borgerlige ankesager for højesteret.
De nævnte forhøjelser af byretsgrænsen til 100.000, henholdsvis 200.000 kr., berørte imidlertid ikke de sager, som på ikrafttrædelsestidspunktet allerede var anlagt ved landsretterne, og de har derfor endnu ikke i fuldt omfang påvirket tilgangen af sager til højesteret.
Det fremgår dog af retsplejerådets udtalelse, at det må forventes, at ændringerne i løbet af nogle år vil medføre et vist fald i antallet af ankesager for højesteret, men rådet fremhæver samtidig, at en væsentlig del af de borgerlige ankesager, der indbringes for højesteret, ikke er afhængige af værdigrænsen i retsplejelovens § 225.
Højesterets præsident har på baggrund af de nævnte vanskeligheder givet udtryk for, at højesteret ikke anser det for forsvarligt at lade en løsning på de problemer, som sagspuklen medfører, afvente virkningen af den forhøjede byretsgrænse og af de forskellige yderligere ændringer af retsplejelovens kompetenceregler, som justitsministeriet har anmodet retsplejerådet om at tage op til nærmere overvejelse.
Præsidenten har derfor henstillet til justitsministeriet, at man søger nogle retsplejeændringer af mere begrænset rækkevidde gennemført med det formål at aflaste højesteret ved at mindske tilgangen af nogle mindre betyningsfulde sager.
Justitsministeriet har på denne baggrund anmodet retsplejerådet om en udtalelse.
Rådets udtalelse af 10. december 1984 er som tidligere nævnt optrykt som bilag 1 til lovforslaget.
2.3. Efter retsplejelovens § 9, stk. 3, afhænger sø- og handelsrettens kompetence inden for området med funktionærsager af, om sagen kan anses for en sø- eller handelssag, og det er i denne henseende i princippet afgørende, om fagkundskab til sø- eller handelsforhold skønnes at være af betydning for sagens afgørelse.
Imidlertid har der udviklet sig den praksis på grundlag af de gældende regler i retsplejeloven, at stort set alle funktionærsager i det storkøbenhavnske område i dag behandles ved sø- og handelsretten i København og under medvirken af fagkyndige meddommere, jfr. herved retsplejelovens § 9a, stk. 2. Og dette gælder i praksis, uanset at sagen må betragtes som en almindelig bevissag, og uanset at den ikke rummer spørgsmål, der særligt taler for behandling under deltagelse af fagkyndige meddommere ved sø- og handelsretten.
Uden for det storkøbenhavnske område behandles funktionærsagerne derimod ved de almindelige domstole.
Sagerne anlægges ved byret eller landsret afhængigt af, om sagsgenstandens værdi overstiger 200.000 kr., jfr. retsplejelovens § 225, nr. 1 (den såkaldte byretsgrænse). Retsplejelovens § 6, stk. 4, og §§ 18a og b indeholder regler om, at de almindelige domstole uden for Storkøbenhavn i søsager skal tiltrædes af søkyndige fagdommere og i handelssager kan tiltrædes af handelskyndige fagdommere.
Det fremgår af retsplejerådets udtalelse, at der i årene 1981-1983 blev anlagt henholdsvis 204, 218 og 245 funktionærsager ved sø- og handelsretten i København.
I de samme år blev henholdsvis 11, 23 og 15 domme anket til højesteret.
Med henblik på at opnå en lettelse af højesteret har retsplejerådet bl.a. på den baggrund overvejet spørgsmålet om, hvorvidt funktionærsagerne også i Storkøbenhavn bør henlægges til behandling ved byretterne.
Retsplejerådet finder det (udtalelsens afsnit 2) både rimeligt og forsvarligt at gennemføre en flytning af de almindelige funktionærsager i det storkøbenhavnske område fra sø- og handelsretten til de almindelige domstole.
Rådet henviser i den forbindelse bl.a. til, at disse sager oftest udspringer af en tvist af ordinær bevismæssig betydning, samt til, at disse sager uden for Storkøbenhavn i næsten alle tilfælde behandles af byretterne uden deltagelse af sagkyndige.
Retsplejerådet finder endvidere, at alle sager mellem arbejdsgivere og deres ansatte bør behandles ved byretten i 1. instans uden hensyn til sagens økonomiske værdi.
Retsplejerådets forslag omfatter i øvrigt også sager mellem offentlige arbejdsgivere og deres ansatte og adskiller sig herved fra et i 1975 fremsat lovforslag vedrørende det samme spørgsmål, som dengang stødte på modstand bl.a. fordi byretsgrænsen dengang lå på 30.000 kr.
Retsplejerådet finder dog, at der samtidig bør gives mulighed for at få de funktionærsager, som rejser mere principielle spørgsmål m.v., behandlet ved sø- og handelsretten under medvirken af fagkyndige dommere.
Henvisningsreglen i retsplejelovns § 227 foreslås derfor suppleret, således at byretterne kan henvise sager mellem arbejdsgivere og ansatte om ansættelsesforholdet til behandling ved sø- og handelsretten, såfremt fagkundskab til sø- eller handelsforhold skønnes at være af betydning for sagens afgørelse, og såfremt der foreligger en af de almindelige henvisningsgrunde, som er opregnet i retsplejelovens § 227, stk.
1, nr. 1-5. Den af retsplejerådet foreslåede nye henvisningsregel gælder i øvrigt ikke kun for sager i det storkøbenhavnske område, men for byretterne i hele landet.
Henvisningsadgangen omfatter i øvrigt ikke blot funktionærsager, men også andre sager mellem arbejdsgivere og deres ansatte, der opstår af ansættelsesforhold.
Justitsministeriet kan tiltræde retsplejerådets synspunkter og forslag om at aflaste højesteret ved at overføre funktionærsagerne til behandling ved byretterne, således at der gennem en samtidig ændring af henvisningsreglerne gives mulighed for at få principielle sager m.v. behandlet ved sø- og handelsretten.
Herved opnås der også en højere grad af ligestilling mellem Storkøbenhavn og det øvrige land.
Justitsministeriets lovforslag er udformet i overensstemmelse hermed.
2.4. Højesteretspræsidenten har endvidere peget på, at det efter højesterets opfattelse ville være ønskeligt, såfremt der kunne gennemføres en begrænsning i antallet af kæremål til højesteret.
I den forbindelse har præsidenten særlig peget på, at retten er tynget af en del kæremål vedrørende sagsomkostninger samt af kæremål fra sø- og handelsrettens skifteafdeling.
Retsplejerådet har i sin udtalelse (afsnit 3) indgående drøftet spørgsmålet om disse kæremål og stiller på den baggrund forslag om ændring i reglerne om appel af bestemmelser i domme om sagsomkostninger og processuelle straffe og om en ændring af reglen i konkurslovens § 252 om appel af afgørelser, som er truffet af sø- og handelsrettens skifteafdeling.
Efter de gældende regler i retsplejeloven kan bestemmelser om sagsomkostninger og processuelle straffe i domme kun indbringes særskilt for højere ret ved kære, jfr. lovens § 369, stk. 2, og § 391, stk. 1. Bestemmelser i domme, der er afsagt af en landsret (eller af sø- og handelsretten) om sagsomkostninger og processuelle straffe kan også indbringes særskilt for højesteret ved kære, og sådan kære kan endog iværksættes over for bestemmelser i ankedomme uden tilladelse fra justitsministeriet.
Før 1980 kunne særskilt indbringelse af sådanne kæremål for højere ret kun ske med tilladelse fra justitsministeriet.
Det fremgår af retsplejerådets udtalelse, at højesteret i perioden fra 1. marts 1983 til 29. februar 1984 behandlede i alt 84 kæresager, og at 22 af disse sager angik bestemmelser i landsretsdomme om sagsomkostningernes størrelse og fordeling mellem parterne.
Kun i 5 af disse sager ændrede højesteret landsrettens (sø- og handelsrettens) afgørelse.
Højesterets præsident har over for retsplejerådet oplyst, at en bedømmelse af de omkostningsspørgsmål, der indbringes for højesteret, ikke kan ske alene på grundlag af dommen og parternes skriftlige indlæg.
Det er derimod i reglen nødvendigt at gennemgå hele sagsforløbet i den foregående instans, og dette arbejde står ikke altid i rimeligt forhold til afgørelsernes betydning.
Retsplejerådet fremhæver, at sagsomkostninger fastsættes med udgangspunkt i vejledende takster, som størrelsesmæssigt afhænger af sagens værdi, og at afgørelsen af sagsomkostningsspørgsmål ved en dom sker på grundlag af en fuldstændig prøvelse af parternes tvist.
Rådet finder det bl.a. derfor forsvarligt i almindelighed at lade omkostningsspørgsmål i domme finde deres endelige afgørelse ved landsretterne (sø- og handelsretten i København), idet disse retter med deres praksis i et stort antal sager kan opretholde den nødvendige ensartethed med hensyn til omkostningsfastsættelsen.
Ligesom efter de før 1980 gældende regler bør der dog efter retsplejerådets opfattelse være adgang til at få principielle spørgsmål indbragt for højesteret, og rådet stiller derfor forslag om gennemførelse af en ordning, hvorefter landsretternes (og sø- og handelsrettens) afgørelser om sagsomkostninger og processuelle straffe i domme - såvel i 1. instanssager som i ankesager - kun kan indbringes særskilt for højesteret med tilladelse fra justitsministeriet.
Sådan tilladelse vil kunne gives af justitsministeriet, såfremt sagen er af principiel karakter, eller såfremt særlige grunde i øvrigt taler derfor.
Retsplejerådet foreslår endvidere, at indbringelse for højesteret i givet fald skal ske ved anke, idet dette retsmiddel henset til afgørelsernes principielle karakter må anses for bedst egnet, når det drejer sig om prøvelse ved højesteret.
Justitsministeriet kan tiltræde retsplejerådets forslag, og lovforslaget er udformet i overensstemmelse hermed.
2.5. Ved sø- og handelsrettens skifteafdeling behandles alle sager i det storkøbenhavnske område vedrørende behandling af konkursboer, ledelse af sager om gældssanering og akkordforhandling samt betalingsstandsning.
Uden for København behandles sådanne sager ved de lokale skifteretter.
I medfør af retsplejelovens § 9a, stk. 6, tiltrædes sø- og handelsrettens skifteafdeling af 2 sagkyndige ved afgørelse af tvistigheder i konkursboer om anerkendelse af en anmeldt fordring, såfremt sag til afgørelse af tvisten ville være en sø- eller handelssag.
Uden for disse tilfælde kan retten tilkalde sagkyndige meddommere ved behandlingen af konkursboer.
I praksis medvirker der efter denne bestemmelse sagkyndige meddommere ved afgørelsen af tvister om anmeldte fordringers eventuelle fortrinsret, såfremt der er tale om en sø- eller handelssag.
På tilsvarende måde medvirker sagkyndige meddommere i omstødelsessager, der efter parternes vedtagelse behandles ved skifteretten.
Sagkyndige deltager derimod ikke i afgørelsen af spørgsmål om betalingsstandsning og gældssanering, åbning og stadfæstelse af tvangsakkord og ved stillingtagen til konkursbegæring.
Sø- og handelsrettens skifteafdelings afgørelser kan efter de gældende regler i almindelighed indbringes direkte for højesteret, jfr. konkurslovens § 252. Med hensyn til sager om gældssanering er der dog pr. 1. juli 1984 gennemført den ordning, at skifterettens afgørelser i sager om gældssanering kæres til østre landsret.
Den særlige ordning vedrørende gældssaneringsafgørelser blev gennemført ved lov nr. 187 af 9. maj 1984 for at undgå at belaste højesteret med disse sager.
Retsplejerådet giver i sin udtalelse udtryk for, at afgørelser, der træffes af sø- og handelsrettens skifteafdeling uden deltagelse af sagkyndige meddommere, ikke adskiller sig fra de afgørelser i gældssaneringssager, der kæres fra skifteafdelingen til østre landsret, eller fra de afgørelser, der træffes af skifteretterne uden for Storkøbenhavn under appel til landsretterne.
Særlige grunde for en direkte appeladgang til højesteret foreligger der efter retsplejerådets opfattelse heller ikke.
På denne baggrund foreslår retsplejerådet konkurslovens § 252 ændret, således at alle afgørelser, der træffes af sø- og handelsrettens skifteafdeling uden deltagelse af sagkyndige meddommere, i tilfælde af appel skal indbringes for østre landsret.
Efter den af retsplejerådet foreslåede ordning vil den direkte appeladgang til højesteret som hidtil omfatte sager om anerkendelse af fordringer i konkursboer, såfremt sag til afgørelse af tvisten ville være en sø- eller handelssag.
På tilsvarende måde vil afgørelser om fortrinsret og afgørelse om omstødelse i sager, som er sø- eller handelssager, fortsat kunne appelleres direkte til højesteret.
I de øvrige tilfælde vil der efter praksis ikke deltage sagkyndige, og appel vil derfor efter retsplejerådets forslag skulle ske til østre landsret.
I forbindelse med justitsministeriets høring over retsplejerådets udtalelse og lovudkast er der i flere høringssvar, bl.a. fra højesteret og Den Danske Dommerforening, peget på, at det ville være ønskeligt, om den ændrede appelordning vedrørende sø- og handelsrettens skifteafdeling blev udformet således, at appel fra skifteafdelingen i alle tilfælde skulle ske til østre landsret.
Justitsministeriet kan tiltræde, at der bør gennemføres en begrænsning i adgangen til at appellere sø- og handelsrettens skifteafdelings afgørelser til højesteret.
I den forbindelse er det efter justitsministeriets opfattelse ønskeligt, at aflastningen af højesteret bliver så stor som mulig, og at ordningen samtidig gøres så enkel som mulig.
Derfor har justitsministeriet i overensstemmelse med de nævnte høringssvar fra højesteret og dommerforeningen udformet lovforslaget således, at skifteafdelingens afgørelser i alle sager skal appelleres til østre landsret.
2.6. I retsplejerådets udtalelse er der udover de foran omtalte forslag tillige stillet forslag om forskellige andre retsplejeændringer med det formål at aflaste højesteret.
På baggrund af drøftelserne med højesterets præsident giver retsplejerådet udtryk for, at rådet ikke har indvendinger imod en ændring af retsplejelovens § 387, således at der gives højesteret mulighed for i videre omfang end i dag at anordne skriftlig behandling af ankesager.
Der henvises til retsplejerådets udtalelse, afsnit 4. Justitsministeriets forslag til ændret udformning af retsplejelovens § 387 svarer med redaktionelle ændringer til retsplejerådets forslag.
I retsplejerådets udtalelse stilles der endvidere forslag om en ændring af retsplejelovens § 767, således at retten i forbindelse med ankede straffesager (altså ved højesteret eller landsret) kan undlade at fastsætte frist for varetægtsfængslingens længde, når domsforhandling er berammet, og når tiltalte erklærer sig indforstået med, at der sker varetægtsfængsling indtil domsforhandling.
Der henvises nærmere til retsplejerådets bemærkninger til denne ændring af § 767. Det kan i den forbindelse oplyses, at der under justitsministeriets høring over retsplejerådets udtalelse fra flere høringsmyndigheders side er givet udtryk for et ønske om, at reglen udvides til ikke kun at gælde i ankeinstansen, men også når domsforhandling er berammet i sager i 1. instans.
Justitsministeriet har indgående overvejet disse forslag.
Selv om der formentlig kan opnås en vis (mindre) arbejdsmæssig lettelse ved ikke at skulle fastsætte fængslingsfrist i de nævnte tilfælde, har justitsministeriet fundet, at disse fordele næppe fuldt ud kan opveje de betænkeligheder, der er knyttet til, at der ikke med jævne mellemrum sker en prøvelse af, om betingelserne for varetægtsfængsling er opfyldt.
I øvrigt er der på grundlag af retsplejerådets udtalelse medtaget enkelte andre retsplejeændringer med henblik på at aflaste højesteret.
Herom henvises til retsplejerådets udtalelse og de specielle bemærkninger.
 3. Advokatbeskikkelse for sagsøgte i ægteskabssager.
3.1. På baggrund af en udtalelse af 9. januar 1985 fra justitsministeriets retshjælpsudvalg (bilag 2 til lovforslaget) stilles der forslag om en ændring af retsplejelovens § 449 om advokatbeskikkelse for sagsøgte eller appelindstævnte i ægteskabssager.
Ændringen indebærer, at sagsøgte (appelindstævnte) fremtidig ikke automatisk skal have beskikket en advokat, men at retten i det enkelte tilfælde skal anlægge en vurdering af, om den pågældende har behov for advokatbistand under sagen, og om den pågældende opfylder de økonomiske betingelser for fri proces.
3.2. Udgifterne til fri proces har igennem de seneste år udvist en meget betydelig stigning (fra ca. 34.9 mill. kr. i 1980 til 56.9 mill. kr. i 1983). Dette har i sig selv givet justitsministeriet anledning til at overveje, hvorledes denne udvikling kan bringes under kontrol.
Samtidig finder justitsministeriet, at de nugældende betingelser for at kunne opnå offentlig retshjælp ved advokat (justitsministeriets bekendtgørelse nr. 574 af 17. december 1980) på baggrund af den udvikling, der er sket siden bekendtgørelsens ikrafttræden pr. 1.
januar 1981, er utilfredsstillende, og justitsministeriet finder, at der snarest muligt må gennemføres en forhøjelse af de gældende indtægtsgrænser og eventuelt andre justeringer, således at ordningen på ny kan få den placering i retshjælpssystemet, som var forudsat.
Da der imidlertid ikke på nuværende tidspunkt er mulighed for at tilføre yderligere midler til det samlede retshjælpsområde, er det justitsministeriets opfattelse, at de nævnte justeringer må finansieres ved hjælp af midler, der tilvejebringes inden for det øvrige retshjælpsområde.
Justitsministeriets retshjælpsudvalg har overvejet den ovenfor skitserede situation.
Udvalget har i denne forbindelse peget på, at den nugældende ordning med automatisk beskikkelse af advokat for sagsøgte i ægteskabssager (retsplejelovens § 449) rummer muligheder for ændringer, der uden betænkeligheder vil kunne gennemføres og samtidig frigøre ressourcer fra fri procesområdet.
Udvalget har den 9. januar 1985 afgivet en indstilling til justitsministeriet herom, jfr. bilag 2 til lovforslaget.
Det er denne indstilling, der danner baggrund for justitsministeriets forslag om ændring af § 449.
Forslaget må imidlertid ses i sammenhæng med de fortsatte overvejelser i udvalget om, hvorledes advokatretshjælpen på kort sigt kan forbedres, og hvorledes der kan tilvejebringes de yderligere midler, som er nødvendige til finansiering heraf.
Justitsministeriet har netop anmodet udvalget om at koncentrere og fremskynde sine overvejelser herom.
 3.3. Retsplejelovens § 449 er senest ændret ved lov nr. 226 af 6.
juni 1985. Ved denne lovændring, der er foretaget efter, at retshjælpsudvalget afgav sin udtalelse den 9. januar 1985, opretholdtes den hidtidige ordning, hvorefter der skal ske beskikkelse af advokat for alle sagsøgte eller appelinstævnte, der møder uden advokat, i sager om separation, skilsmisse og omstødelse af ægteskab, i sager mellem ægtefæller til afgørelse af, om separation består eller er bortfaldet, og i sager til afgørelse af, om parterne er eller ikke er ægtefæller.
Herudover blev det på baggrund af gennemførelsen af sager om fælles forældremyndighed m.v. vedtaget, at der skal ske beskikkelse af advokat i sager om ophør af fælles forældremyndighed, jfr. § 448, nr. 2, i sager om overførelse af forældremyndigheden til faderen alene i tilfælde, hvor forældrene ikke har haft fælles forældremyndighed, jfr. § 448, nr. 3, og endelig i sager om statsamtets afgørelser om forældremyndighed efter en indehavers død, jfr. § 448, nr. 4. Beskikkelse af advokat skal efter de gældende regler ske automatisk og uden hensyn til sagsøgtes økonomiske forhold, og advokatens vederlag udredes af statskassen, uden at der i almindelighed kan blive tale om at pålægge den pågældende part at betale sagsomkostninger.
Mens situationen for den sagsøgte i en ægteskabssag m.v. således er den, at den pågældende automatisk og uden hensyn til de økonomiske forhold får beskikket en advokat, forholder det sig anderledes for den, der er sagsøger.
Her skal den pågældende ansøge statsamtet om fri proces, og bevilling hertil gives kun, såfremt den pågældende skønnes at have rimelig udsigt til at få medhold, og såfremt den pågældende opfylder visse økonomiske betingelser, jfr.
 retsplejelovens § 330.
Retshjælpsudvalget stiller bl.a. på denne baggrund forslag om, at man ved en ændring af retsplejelovens § 449 fjerner denne forskelsbehandling af parterne i en ægteskabssag med hensyn til fri proces m.v.
Udvalget peger i den forbindelse også på, at man ved denne ændring fjerner den mulighed, som parterne hidtil har haft for ved aftale at sikre sig, at alle omkostninger ved deres ægteskabssag vil blive afholdt af det offentlige.
Den foreslåede stramning af bestemmelsen vil efter udvalgets opfattelse også betyde, at den mere velstående part ikke længere vil kunne have nogen økonomisk interesse i at foretrække en separation/skilsmisse ved dom fremfor ved bevilling, og udvalget finder derfor, at den foreslåede ny bestemmelse også vil kunne virke procesbesparende.
Justitsministeriet kan tiltræde udvalgets synspunkter og finder endvidere, at synspunkterne med samme styrke kan anføres for så vidt angår de sager, der som konsekvens af lov nr. 226 af 6. juni 1985 er inddraget under ordningen med obligatorisk advokatbeskikkelse.
På baggrund bl.a. af drøftelser med en repræsentant for østre landsret, er det justitsministeriets opfattelse, at retsplejemæssige hensyn i visse tilfælde kan gøre det nødvendigt, at der beskikkes en advokat for en sagsøgt eller appelindstævnt, der møder uden advokat i en ægteskabssag m.v., selv om den pågældende ikke opfylder de økonomiske betingelser for fri proces.
I sådanne tilfælde må det imidlertid naturligvis være den pågældende selv, der endeligt skal afholde udgifterne ved beskikkelsen.
Justitsministeriet har udformet lovforslaget i overensstemmelse hermed.
 4. Sager om veksler og checks m.v.
4.1. Lovforslaget indebærer på dette punkt en ophævelse af reglerne i retsplejelovens kapitel 41 om hurtig retsforfølgning i sager om veksler og visse andre gældsbreve.
Efter forslaget bevares adgangen til at opnå hurtig retsforfølgning i vekselsager uden for forbrugerforhold og i checksager, bortset fra tilfælde hvor checken i forbindelse med en forbrugeraftale er benyttet til opnåelse af kredit, men reglerne herom foreslås overført til retsplejelovens fuldbyrdelsesregler.
Med hensyn til veksler, der er benyttet i forbindelse med en forbrugeraftale, og checks, der er benyttet til opnåelse af kredit i forbindelse med en forbrugeraftale, vil en fordringshaver efter lovforslaget ikke længere have mulighed for overfor en forbruger at benytte sig af en særlig gunstig inddrivelsesprocedure, og krav, der støttes på sådanne dokumenter, vil derfor fremover kun kunne tvangsfuldbyrdes efter retsplejelovens almindelige regler.
Lovforslaget medfører ingen ændringer i de materielle regler i veksel- og checkloven, herunder i reglerne om fortabelse af visse indsigelser ved overdragelse af veksel- og checkkrav.
 Lovforslaget bygger på et af retsplejerådet udarbejdet lovudkast.
 Rådets udkast er optaget som bilag 3 til lovforslaget.
4.2. Efter reglerne i retsplejelovens kapitel 41 har en fordringshaver med hensyn til en række krav, herunder navnlig visse veksel- og checkkrav, mulighed for en særlig hurtig retsforfølgning.
Der kan således i sager, som anlægges efter reglerne i kapitel 41, som hovedregel ikke tages stilling til indsigelser, som fremsættes af sagsøgte, ligesom adgangen til at få påkendt modkrav er stærkt begrænset (§ 444 og 445). Skyldneren er derfor, når fordringshaveren efter reglerne i kapitel 41 har opnået dom for sit krav, henvist til at anlægge et selvstændigt erstatningssøgsmål mod fordringshaveren vedrørende sådanne indsigelser eller modkrav.
Efter de ændringer i retsplejelovens udlægsregler, der blev gennemført ved lov nr. 258 af 26. maj 1976, og som trådte i kraft den 1. januar 1977, kan der nu i medfør af retsplejelovens § 478, stk. 1, nr. 7, foretages udlæg umiddelbart på grundlag af veksler og checks for så vidt angår de krav, som er omfattet af reglerne i retsplejelovens kapitel 41. Fordringshaveren vil derfor med hensyn til sådanne krav kunne vælge mellem enten at anlægge en sag efter reglerne i kapitel 41 eller at indgive anmodning til fogedretten om foretagelse af udlæg direkte på grundlag af vekslen eller checken.
Søger fordringshaveren imidlertid udlæg foretaget umiddelbart på grundlag af vekslen eller checken, vil skyldneren i fogedretten kunne fremsætte indsigelser og modkrav i overensstemmelse med retsplejelovens almindelige fuldbyrdelsesregler (§§ 501 og 522).
De nævnte ændringer af udlægsreglerne bygger på et forslag fra udlægsudvalget i betænkning nr. 634/1971 om udlæg og udpantning.
Udvalget pegede i betænkningen (side 36) på, at der i forbindelse med gennemførelse af en adgang til opnåelse af udlæg umiddelbart på grundlag af veksler og checks kunne være anledning til at overveje, om reglerne i kapitel 41 om hurtig retsforfølgning kan ophæves.
Sådanne overvejelser kunne som anført i bemærkningerne til det pågældende lovforslag (Folketingstidende 1975-76, tillæg A, sp. 262) ikke afsluttes inden lovforslagets fremsættelse.
Med henblik på en afklaring af, hvorvidt reglerne i retsplejelovens kapitel 41 på baggrund af det ovenfor anførte bør søges ophævet, anmodede justitsministeriet den 13. januar 1978 retsplejerådet om en udtalelse.
Rådet har den 21. juli 1980 indstillet, at de gældende regler ændres i overensstemmelse med det under afsnit 4.1 nævnte lovudkast.
4.3. Retsplejerådet foreslår i sin indstilling, at reglerne i kapitel 41 ophæves.
Efter rådets opfattelse er der, når der kan foretages udlæg direkte på grundlag af veksler og checks for så vidt angår de krav, som er omfattet af kapitel 41, ikke behov for at opretholde regler om adgang til særskilt sagsanlæg med henblik på opnåelse af hurtig retsforfølgning.
Retsplejerådet har herudover overvejet, hvorvidt der overhovedet er behov for at opretholde regler om hurtig retsforfølgning.
Det er rådets opfattelse, at der med hensyn til veksler, der er benyttet i forbindelse med en forbrugeraftale, ikke bør gives fordringshaveren adgang til en særlig gunstig retsforfølgning mod forbrugeren.
Tilsvarende gælder med hensyn til checkkrav, når checken er benyttet til opnåelse af kredit i forbindelse med en forbrugeraftale.
Retsplejerådet foreslår derfor, at adgangen hertil helt afskaffes i disse sager, således at skyldneren ikke afskæres fra at fremsætte indsigelser eller fra at gøre modkrav gældende efter retsplejelovens almindelige regler herom.
Med hensyn til veksler, der er benyttet uden for forbrugerforhold, er der efter retsplejerådets opfattelse af hensyn til tilliden til veksler som kreditmiddel fortsat behov for en særlig let og hurtig adgang for fordringshaveren til at opnå tvangsfuldbyrdelse.
Tilsvarende gælder for så vidt angår checks - både i og uden for forbrugerforhold - når checken, som det normalt er tilfældet, er benyttet som betalingsmiddel.
Retsplejerådet foreslår på denne baggrund, at reglerne herom i kapitel 41 i forbindelse med en ophævelse af dette kapitel overføres til retsplejelovens udlægsregler.
Der henvises i øvrigt til bemærkningerne til retsplejerådets lovudkast.
Justitsministeriet kan, bortset fra navnlig den nedenfor under afsnit 4.4. nævnte ændring, tiltræde retsplejerådets forslag.
Som anført i bemærkningerne til de enkelte bestemmelser er der herudover i lovforslaget på enkelte punkter foretaget mindre afvigelser fra rådets lovudkast.
4.4. Efter bestemmelsen i retsplejelovens § 445 er adgangen til at gøre modfordringer gældende under behandlingen af en veksel- eller checksag, som er anlagt efter reglerne i kapitel 41, stærkt begrænset.
Modfordringer kan således kun gøres gældende, når disse støttes på, at der ved forsømmelse med at give en i veksel- eller checkloven foreskreven underretning er forvoldt sagsøgte skade.
Retsplejerådet foreslår (lovudkastets nr. 7), at adgangen til modregning, i det omfang den hurtige retsforfølgning henlægges til fogedretten, begrænses på samme måde.
Der kan imidlertid allerede efter den almindelige regel i retsplejelovnes § 522 kun i meget begrænset omfang foretages modregning under en udlægsforretning.
Dette kan således kun ske, hvis modkravet kan tvangsfuldbyrdes eller anerkendes af den, der har anmodet om udlægget, eller hvis kravets rigighed på anden måde må anses for godtgjort.
Efter justitsministeriets opfattelse bør adgangen til modregning derfor ikke indsnævres yderligere i forhold til bestemmelsen i § 522 i forbindelse med henlæggelsen af den særlige veksel- og checkprocedure til fogedretten.
5. Henvisningsordning vedrørende forbrugersager Lovforslaget indebærer en ændring af den gældende henvisningsordning for forbrugersager fra domstolene til forbrugerklagenævnet og de private klage- og ankenævn, der er godkendt af forbrugerklagenævnet.
Efter de gældende bestemmelser i retsplejelovens § 361, stk. 1, og forbrugerklagenævnslovens § 8, stk. 2, skal domstolene henvise sager, der er omfattet af forbrugerklagenævnets eller et godkendt privat nævns kompetence, til vedkommende nævn, hvis forbrugeren anmoder herom.
Erfaringerne har vist, at den gældende obligatoriske henvisningsordning er for usmidig.
Navnlig hvor det er åbenbart, at der ikke kan gives forbrugeren medhold i klagen, forekommer det ikke hensigtsmæssigt, at domstolene på begæring af forbrugeren skal henvise sagen til nævnsbehandling.
Men den obligatoriske henvisningsordning er også mindre hensigtsmæssig, hvor det er klart, at sagen er uegnet til nævnsbehandling, f.eks. fordi den nødvendiggør en vanskelig bevisbedømmelse, eller må antages bedre at kunne oplyses ved mundtlig behandling efter retsplejelovens regler om afhøring af parter og vidner, eller forudsætter stillingtagen til komplicerede - og måske uafklarede juridiske spørgsmål.
Sådanne sager vil blive afvist fra nævnet i medfør af forbrugerklagenævnslovens § 7. Det foreslås derfor, at retten får mulighed for at nægte henvisning i disse tilfælde.
Efter aftale med industriministeriet fremsætter justitsministeriet samtidig forslag om en tilsvarende ændring af bestemmelsen i forbrugerklagenævnslovens § 8, stk. 2.
6. Den nordiske sprogkonvention Danmark, Finland, Island, Norge og Sverige indgik den 17. juni 1981 en konvention om nordiske statsborgeres ret til at anvende deres eget sprog i et andet nordisk land.
Konventionen er optaget som bilag 4 til lovforslaget.
 Finland, Norge og Sverige har ratificeret konventionen.
Efter konventionen forpligter de kontraherende stater sig til at virke for, at en statsborger i en kontraherende stat, hvis der er behov herfor, skal kunne anvende sit eget sprog ved henvendelse til myndigheder og andre offentlige organer i en anden kontraherende stat.
I sager, der er til behandling ved domstolene og andre offentlige organer, skal myndighederne så vidt muligt sørge for, at statsborgere i en anden kontraherende stat får den fornødne tolke- og oversættelseshjælp.
I straffesager skal statsborgerne altid have den nødvendige tolkehjælp.
Det følger af konventionen, at myndighederne så vidt muligt skal sørge for, at statsborgere i en anden kontraherende stat får den fornødne tolke- og oversættelseshjælp.
Det betyder bl.a., at myndighederne ikke er forpligtede til at yde bistand m.v., hvis det af praktiske grunde ikke er muligt at skaffe autoriseret tolkebistand.
Som anført følger det af konventionen, at bistand kun skal ydes, hvis der er behov herfor.
Behov for tolkebistand inden for den offentlige forvaltning vil i praksis næsten udelukkende kunne foreligge i forhold til finske statsborgere.
Det følger i øvrigt af konventionen, at den offentlige forvaltning kun er forpligtet, hvis det er praktisk muligt at yde bistand.
På den baggrund må det antages, at den bistand, der skal ydes efter konventionen i det væsentlige vil svare til, hvad der allerede i dag følger af god forvaltningsskik.
Eventuelle merudgifter ved opfyldelsen af konventionen må derfor efter justitsministeriets opfattelse antages at blive af uvæsentlig betydning.
Den nærmere gennemførelse af konventionen inden for den offentlige forvaltning vil blive udformet i den vejledning til den offentlige forvaltning, som justitsministeriet vil udarbejde i forbindelse med gennemførelsen af en generel forvaltningslov.
Omkostningerne til tolkning og oversættelse i retssager, som er omfattet af konventionen, bør afholdes af det offentlige.
Disse omkostninger må antages at blive af begrænset størrelse.
Omkostningerne til tolk i straffesager, der er undergivet offentlig påtale, skal altid udredes af det offentlige.
Der er dog i nogle nærmere opregnede tilfælde adgang for det offentlige til at kræve omkostningerne til tolk eller oversættelse refunderet.
F.eks. vil det kunne bestemmes, at udgifterne til oversættelse og tolkning skal afholdes endeligt af parterne efter de almindelige sagsomkostningsregler.
Med henblik på en dansk ratifikation af konventionen er det nødvendigt, at der på retsplejens område gennemføres visse lovændringer.
Det foreslås derfor, at der til gennemførelse af konventionens bestemmelser om tolkning m.v. for nordiske statsborgere indsættes et nyt stk. 3 og et nyt stk. 4 i retsplejelovens § 149 om retssproget.
 7. Hørte myndigheder m.v.
7.1. Retsplejerådets udtalelse af 10. december 1984 om ændringer med henblik på at nedbringe berammelsestiderne ved højesteret, har været sendt til høring hos præsidenten for højesteret, præsidenterne for østre og vestre landsret, præsidenten for sø- og handelsretten, præsidenterne for Københavns byret og for retterne i Århus, Odense og Ålborg, Den Danske Dommerforening, Dommerfuldmægtigforeningen, rigsadvokaten, politidirektøren i København, Foreningen af politimestre i Danmark, Politifuldmægtigforeningen, rigspolitichefen, Dansk kriminalpolitiforening, Dansk politiforbund, Advokatrådet, Dansk Arbejdsgiverforening, Grosserer-Societetet, Industrirådet, Butikshandelens fællesråd, Håndværksrådet, Assurandør-Societetet, Dansk Organisation af Detailhandelskæder, Den Danske Bankforening, Danmarks Sparekasseforening, Landsorganisationen i Danmark, Handels- og Kontorfunktionærernes Forbund i Danmark, Hovedorganisationen for Arbejdsleder- og tekniske Funktionærforeninger i Danmark, Teknisk Landsforbund, Foreningen af Arbejdsledere i Danmark, Radiotelegrafistforeningen af 1917, Danmarks Styrmandsforening, Dansk Sø-restaurationsforening, Sømændenes Forbund i Danmark, Dansk Metalarbejderforbund (Metal Søfart) og Specialarbejderforbundet i Danmark.
7.2. Retshjælpsudvalgets udtalelse af 9. januar 1985 om fri proces i ægteskabssager er sendt til høring hos præsidenterne for østre og vestre landsret, præsidenten for Københavns byret, præsidenterne for retterne i Århus, Odense og Ålborg, Den Danske Dommerforening, Dommerfuldmægtigforeningen, Advokatrådet og Forbrugerrådet.
7.3. Der er indhentet udtalelser over retsplejerådets lovudkast om behandling af sager om veksler og checks m.v. fra præsidenterne for østre og vestre landsret, Københavns byret og retterne i Århus, Odense og Aalborg, Den Danske Dommerforening, Dommerfuldmægtigforeningen, Advokatrådet, Forbrugerrådet, Butikshandelens Fællesråd, Danmarks Automobilforhandlerforening, Danmarks Sparekasseforening, Den Danske Bankforening, Entreprenørforeningen, Grosserer-Societetet, Håndværksrådet, Industrirådet og Provinshandelskammeret.
7.4. Spørgsmålene om ændring af henvisningsordningen vedrørende forbrugersager og om kontorfunktionærernes kompetence har været sendt til høring hos præsidenterne for østre og vestre landsret, Københavns byret og retterne i Århus, Odense og Ålborg, Den Danske Dommerforening, Dommerfuldmægtigforeningen, Politiets og Domstolenes Tjenestemandsforening, Dansk Dommer- og Politikontorfunktionærforening og Advokatrådet.
Spørgsmålet om henvisningsordningen vedrørende forbrugersager har tillige været sendt til høring hos Forbrugerrådet.
7.5. Den nordiske sprogkonvention har været sendt til høring i samtlige ministerier.
8. Økonomiske og administrative konsekvenser Lovforslaget medfører en række til dels modsatrettede konsekvenser vedrørende arbejdsmængden inden for justitsvæsenet.
De foreslåede ændringer vedrørende funktionærsager m.v., appel af afgørelser om sagsomkostninger og af visse afgørelser, der træffes af sø- og handelsrettens skifteafdeling, samt vedrørende skriftlig behandling af ankesager må antages samlet at indebære en ikke ubetydelig lettelse af arbejdsbyrden ved højesteret.
Disse ændringer vil således medvirke til at nedbringe berammelsestiden ved højesteret.
Ligeledes vil forslaget vedrørende funktionærsager m.v. indebære en vis lettelse af arbejdsmængden i sø- og handelsretten.
For så vidt angår landsretterne vil de omtalte ændringer medføre såvel en lettelse på visse punkter som en vis udvidelse af arbejdsmængden, navnlig ved østre landsret, på grund af forslagene vedrørende funktionærsager m.v. og appel af visse afgørelser truffet af sø- og handelsretten.
Samlet vil der imidlertid være tale om en begrænset forøgelse af arbejdsbyrden.
Forslaget om at henlægge funktionærsager til byretterne indebærer en vis forøgelse af arbejdsmængden for byretterne, herunder navnlig Københavns byret.
Også de regler om særlige efterforskningsskridt, der er foreslået i det samtidigt fremsatte forslag til lov om ændring af retsplejeloven (Politiets anvendelse af agenter som led i efterforskningen) vil kunne bevirke en vis forøgelse i antallet og varigheden af visse retsmøder, hvilket tillige vil kunne medføre et øget pres på politiets og anklagemyndighedens ressourcer.
Sammenfattende må det antages, at de ovenfor nævnte foreslåede regler ikke vil medføre væsentlige forøgelser i justitsvæsenets arbejdsopgaver vurderet under et, men de foreslåede ændringer vil kunne nødvendiggøre visse omlægninger af ressourcerne mellem institutionerne inden for de eksisterende personalemæssige rammer m.v.
Disse spørgsmål - der tillige må vurderes i lys også af tidligere gennemførte retsplejereformer, senest ved lov nr. 226 af 6. juni 1985 (Sager om ægteskab eller forældremyndighed) og lov nr. 227 af s.d. (Telefonaflytning m.v.) - vil indgå i justitsministeriets løbende vurdering af behovet for ressourcer inden for ministeriets område.
Forslaget om ændring af betingelserne for fri proces i ægteskabssager vil isoleret betragtet medføre en vis begrænsning af udgifterne hertil, der med en betydelig usikkerhed anslås til ca. 3-5 mill.
kr. årligt.
En sådan mindreudgift vil blive modsvaret af en senere forøgelse af udgiften til advokatretshjælp.
Bemærkninger til lovforslagets enkelte bestemmelser Til § 1 Til nr. 1-2 Bestemmelserne svarer med en redaktionel ændring i nr. 1 til nr. 1-2 i retsplejerådets lovudkast om ændringer med henblik på at nedbringe berammelsestiderne ved højesteret.
Der henvises til bemærkningerne til retsplejerådets lovudkast.
Til nr. 3-4 og nr. 6-7 De foreslåede ændringer af retsplejelovens § 4, stk. 2, § 9, stk. 1, 1. pkt., § 9a, stk. 1, og § 15, stk. 1, er konsekvensændringer som følge af godkendte nye stillingsoprettelser i vestre landsret, sø- og handelsretten i København og Københavns byret.
Til nr. 5, nr. 9 og nr. 13-15 Bestemmelserne svarer med redaktionelle ændringer i nr. 5, nr. 10 og nr. 14 til nr. 3-7 i retsplejerådets lovudkast om retsplejeændringer vedrørende højesteret.
Der henvises til pkt.
2.3. i de almindelige bemærkninger og til retsplejerådets udtalelse, afsnit 2.
Til nr. 8 Ved den foreslåede indsættelse af 2 nye stykker i retsplejelovens § 149 om retssproget sker der en gennemførelse af den nordiske sprogkonvention på retsplejens område.
Til nr. 10, nr. 12, nr. 24 og nr. 26 Bestemmelserne svarer fuldt ud til de foreslåede ændringer under nr.
1-4 i retsplejerådets lovudkast vedrørende behandling af sager om veksler og checks m.v.
Lovforslagets nr. 10 indebærer, at søgsmål om veksel- og checkkrav m.v. efter ophævelsen af reglerne i kapitel 41 skal anlægges efter samme regler som for andre borgerlige sager, således at sagens værdi bliver afgørende for, om sagen skal behandles i 1. instans ved landsret eller byret, jfr. retsplejelovens § 225, nr. 1.
 Ændringerne i lovforslagets nr. 12 og 26 er af redaktionel karakter.
Den i lovforslagets nr. 24 foreslåede ophævelse af retsplejelovens kapitel 41 medfører bl.a., at der ikke længere er mulighed for hurtig retsforfølgning i sager om postgiroudbetalingskort.
Der henvises i øvrigt til bemærkningerne til retsplejerådets lovudkast samt afsnit 4.1. og 4.3. i lovforslagets almindelige bemærkninger.
Til nr. 11 Ændringen er af redaktionel karakter og skyldes den under nr. 10 foreslåede ændring.
Til nr. 16 Efter den gældende bestemmelse i § 361, stk. 1, skal retten udsætte behandlingen af en sag, der kan indbringes for forbrugerklagenævnet eller et privat klage- eller ankenævn, der er godkendt af forbrugerklagenævnet, og henvise sagen til det pågældende nævn, når forbrugeren anmoder om, at sagen forelægges for nævnet.
En tilsvarende bestemmelse indeholdes i forbrugerklagenævnslovens § 8, stk. 2.
Den foreslåede ændring af henvisningsordningen indebærer, at retten kan afslå at henvise sagen til nævnet dels, når det må anses for åbenbart, at der ikke kan gives forbrugeren medhold i klagen, og dels, når sagen skønnes uegnet til behandling ved nævn.
Om den nærmere baggrund for forslaget henvises til de almindelige bemærkninger under afsnit 5.
Til nr. 17-18 og nr. 22 Bestemmelserne svarer med redaktionelle ændringer i den i nr. 17 foreslåede affattelse af retsplejelovens § 368 til nr. 8-9 og nr.
13 i retsplejerådets lovudkast om ændringer med henblik på at nedbringe berammelsestiderne ved højesteret.
Der henvises til de almindelige bemærkninger pkt. 2.4., til retsplejerådets udtalelse, afsnit 3.1. samt til bemærkningerne til disse bestemmelser i retsplejerådets lovudkast.
Til nr. 19-20 Bestemmelserne svarer med redaktionelle ændringer til nr. 10-11 i retsplejerådets lovudkast om ændringer med henblik på at nedbringe berammelsestiderne ved højesteret.
Der henvises til bemærningerne til disse bestemmelser i retsplejerådets lovudkast.
Til nr. 21 Bestemmelsen svarer med redaktionelle ændringer til nr. 12 i retsplejerådets lovudkast om ændringer med henblik på at nedbringe berammelsestiderne ved højesteret.
Der henvises til afsnit 4 i retsplejerådets udtalelse og til bemærkningerne til rådets lovudkast.
Til nr. 23 Bestemmelsen indebærer, at der gennemføres en begrænsning i adgangen til at kære enstemmige kendelser og beslutninger, som landsretten afsiger under sagsforberedelsen og domsforhandlingen i 1. instans, eller som afsiges af landsretten efter § 378 og §§ 381-384 under behandlingen af en ankesag.
Det skal i den forbindelse fremhæves, at den foreslåede bestemmelse ikke indebærer begrænsninger i adgangen til at kære kendelser og beslutninger, som ikke er enstemmige, men altså afsagt under dissens, ligesom muligheden for at inddrage afgørelser, der træffes under sagens behandling under en anke mod landsrettens dom, ikke begrænses ved lovforslaget, jfr. herved den formulering af § 368, stk. 3, som er foreslået ved lovforslagets § 1, nr. 17.
Den foreslåede ændring er medtaget i lovforslaget på baggrund af den henstilling, som højesteret er fremkommet med i forbindelse med høringen over retsplejerådets udtalelse.
Den af højesteret foreslåede ændring indebærer, at man genindfører en del af de begrænsninger i kæreadgangen, som indtil den 1. januar 1980 fulgte af retsplejelovens § 435, stk. 3 (jfr. lov nr. 260 af 8. juni 1979), men ændringen inddrager også landsrettens 1. instans sager under begrænsningerne.
Samtidig skal det fremhæves, at ændringen alene angår afgørelser, som landsretten har truffet i enstemmighed.
Til nr. 25 Bestemmelsen svarer med redaktionelle ændringer og med de ændringer, der er nødvendige som følge af den ved lov nr. 226 af 6. juni 1985 gennemførte ændring af retsplejelovens § 449, til lovudkastet fra justitsministeriets retshjælpsudvalg (bilag 2 til lovforslaget).
Der henvises til de almindelige bemærkninger afsnit 3 og til retshjælpsudvalgets udtalelse.
Til nr. 27 Den foreslåede ændring, der svarer til nr. 5 i retsplejerådets lovudkast om behandling af sager om veksler og checks m.v., er en konsekvens af de i lovforslagets nr. 28 foreslåede ændringer.
Til nr. 28 Bestemmelserne i § 501, stk. 3, nr. 1-3, svarer til de foreslåede ændringer under nr. 6 i retsplejerådets lovudkast om behandling af sager om veksler og checks m.v.
Reglerne indebærer, at de gældende bestemmelser i retsplejelovens kapitel 41 om hurtig retsforfølgning i forbindelse med ophævelsen af kapitel 41 overføres til retsplejelovens regler om tvangsfuldbyrdelse.
Skyldneren vil således, medmindre der er tale om veksler i forbrugerforhold og checks, der er benyttet til opnåelse af kredit i forbindelse med en forbrugeraftale, jfr. herom lovforslagets § 501, stk. 3, nr. 4, i lighed med reglerne i kapitel 41 i fogedretten som hovedregel være afskåret fra at fremsætte indsigelser vedrørende det retsforhold, der gav anledning til anvendelse af vekslen eller checken.
For så vidt angår bestemmelsen i § 501, stk. 3, nr. 3, har justitsministeriet fundet det rigtigst i lovteksten at præcisere, at skyldneren, foruden de tilfælde der er nævnt i den tilsvarende bestemmelse i retsplejerådets lovudkast, vil kunne fremkomme med indsigelser i de tilfælde, hvor indsigelsen går ud på, at han ved underskrivelsen var under lavværgemål eller på grund af sindssygdom, åndssvaghed, forbigående sindsforvirring eller lignende tilstand manglede evnen til at handle fornuftsmæssigt.
Søges tvangsfuldbyrdelse gennemført på grundlag af en veksel, der er benyttet i forbindelse med en forbrugeraftale, eller en check, der er benyttet til opnåelse af kredit, i forbindelse med en sådan aftale, kan forbrugeren i medfør af den foreslåede bestemmelse i § 501, stk. 3, nr. 4 - i modsætning til hvad der gælder efter reglerne i kapitel 41 - uden særlige processuelle begrænsninger fremkomme med indsigelser.
Reglen medfører ingen ændringer i de veksel- eller checkretlige regler om ekstinktion af indsigelser, jfr. veksellovens § 17 og checklovens § 22. Den pågældende bestemmelse bygger på den tilsvarende regel i retsplejerådets forslag (lovudkastets nr. 6). Der er imidlertid i forhold til retsplejerådets lovudkast foretaget en ændring med henblik på en tydeliggørelse af, at reglen alene kan påberåbes af en forbruger, og f.eks. ikke af en erhvervsdrivende, når denne søges for et veksel- eller checkretligt regreskrav.
Justitsministeriet har endvidere fundet det rigtigst i lovforslagets § 501, stk. 3, nr. 4, foruden til § 1, stk. 2, i lov nr. 139 af 29. marts 1978 om visse forbrugeraftaler tillige at henvise til bestemmelserne i denne lovs § 1, stk. 3 og 4. Henvisningerne til disse regler i den pågældende lov indebærer dels, at den erhvervsdrivende har bevisbyrden for, at en aftale, han har indgået, ikke er en forbrugeraftale, og dels at en aftale med en ikke-erhvervsdrivende skal anses som en forbrugeraftale, hvis aftalen er indgået eller formidlet for den pågældende af en erhvervsdrivende.
Den foreslåede regel i § 501, stk. 3, nr. 4, er i øvrigt ikke begrænset til aftaler om køb, men omfatter alle aftaler om ydelser, der er bestemt til ikke-erhvervsmæssig anvendelse.
Reglen omfatter veksler og checks, selvom vekslen eller checken er udstedt efter aftalens opfyldelse fra den erhvervsdrivendes side eller i forbindelse med et senere økonomisk opgør mellem parterne.
Om den nærmere baggrund for ændringerne henvises i øvrigt til retsplejerådets lovudkast og afsnit 4.1. og 4.3. i lovforslagets almindelige bemærkninger.
Til § 2 Bestemmelsen er i forhold til retsplejerådets lovudkast udvidet, således at alle afgørelser, der træffes af sø- og handelsrettens skifteafdeling skal indbringes for østre landsret i tilfælde af appel.
Der henvises til de almindelige bemærkninger pkt. 2.5.
Til § 3 Forslaget fremsættes efter aftale med industriministeriet.
Der henvises til de almindelige bemærkninger afsnit 5 og til bemærkningerne vedrørende lovforslagets § 1, nr. 16.
Til § 4 Bestemmelsen indeholder ikrafttrædelses- og overgangsbestemmelser.
 Det foreslås, at loven træder i kraft den 1. april 1986.
Med hensyn til ændringerne vedrørende behandling af sager om veksler og checks er det justitsministeriets opfattelse, at de gældende regler i retsplejelovens kapitel 41 bør finde anvendelse på sager, der er anlagt efter disse regler før lovens ikrafttræden.
Det foreslås på tilsvarende vis, at de hidtil gældende fuldbyrdelsesregler finder anvendelse på anmodning om udlæg, der er indgivet til fogedretten inden lovens ikrafttræden.
Bilag 1 RETSPLEJERÅDET Den 10. december 1984 Skrivelse af 10. december 1984 til justitsministeriet.
Ved skrivelse af 17. december 1982 anmodede justitsministeriet retsplejerådet om at overveje spørgsmålet om gennemførelse af foranstaltninger med henblik på at nedbringe sagsbehandlingstiden ved retsvæsenet samt spørgsmålet om udformningen af lægdommerordningen inden for strafferetsplejen.
Efter justitsministeriets anmodning afgav rådet i april 1983 en udtalelse om spørgsmål, der på grund af deres afgrænsede karakter kunne færdigbehandles forholdsvis hurtigt.
Udtalelsen rummede et udkast til ændringer af retsplejeloven, som bl.a. indeholdt forslag om en forhøjelse af byretsgrænsen i retsplejelovens § 225 til 200.000 kr. samt forslag til nye regler om domsskrivning i civile byretssager og en begrænsning i tiltaltes adgang til at anke mindre bødestraffe i politisager.
 Lægdommerordningen er behandlet i retsplejerådets betænkning nr.
994/1983. Det foreslås heri, at lægdommerinstitutionens anvendelsesområde udvides til også at omfatte de vigtigere politisager, ligesom der foreslås en udvidet beskyttelse af lægdommernes identitet.
Retsplejerådets forslag er for de fleste ændringers vedkommende gennemført ved lov nr. 298 af 6. juni 1984.
Efter afgivelsen af betænkning nr. 994/1983 har rådet fortsat sine overvejelser om rationalisering af arbejdet ved domstolene.
I den forbindelse har rådet påbegyndt en samlet og mere principiel vurdering af spørgsmålet om udformningen af kompetenceregler for civile sager, herunder navnlig om det vil være muligt at henlægge flere sager til behandling ved byret i 1. instans.
Rådet har også overvejet sø- og handelsrettens placering i instansfølgen.
Overvejelserne vedrørende de nævnte spørgsmål er endnu ikke afsluttet.
I de senere år er der indtrådt en væsentlig forøgelse af det antal sager, som indbringes for højesteret.
Højesterets præsident har henledt justitsministeriets opmærksomhed på det stigende sagsantal og de som følge heraf forlængede berammelsestider og har på denne baggrund henstillet til justitsministeriet at søge nogle retsplejelovændringer af begrænset rækkevidde gennemført med det formål at mindske tilgangen til højesteret af nogle mindre vigtige sager.
Højesterets præsident har navnlig henstillet, at der gennemføres en væsentlig begrænsning i adgangen til at påkære landsretternes og sø- og handelsrettens afgørelser til højesteret, ligesom han har peget på det ønskelige i at fritage sø- og handelsretten og dermed højesteret for behandling af funktionærsager, der ikke har principiel eller videregående betydning.
Retsplejerådet har behandlet de nævnte spørgsmål i en række møder.
I forbindelse hermed har spørgsmålene været drøftet med præsidenten for højesteret og præsidenten for sø- og handelsretten.
Der er i rådet enighed om, at det er påkrævet at gennemføre foranstaltninger, som kan bidrage til at afkorte ventetiderne ved højesteret.
Som et resultat af overvejelserne vedrørende de rejste spørgsmål har rådet udarbejdet vedlagte notat samt vedlagte lovudkast med bemærkninger, som hermed afgives til justitsministeriet.
Lovudkastet indeholder forslag dels om udvidelse af højesterets ankeudvalgs kompetence, således at ankeudvalget kan behandle ankesager, der udelukkende vedrører bestemmelser om sagsomkostninger eller processuelle straffe, dels om gennemførelse af en adgang for et enkelt medlem af kæremålsudvalget til at afsige kendelse om afvisning af kæremål.
Det foreslås endvidere, at sager mellem arbejdsgivere og deres ansatte om ansættelsesforholdet skal behandles ved byretten i 1. instans uden hensyn til sagens økonomiske værdi, og at funktionærsager i det storkøbenhavnske område, der efter de gældende regler behandles af sø- og handelsretten, henlægges til behandling ved de almindelige domstole, men dog med adgang for byretten til efter reglerne i retsplejelovens § 227 at henvise sager mellem arbejdsgivere og deres ansatte til behandling ved sø- og handelsretten.
Efter lovudkastet skal landsretternes og sø- og handelsrettens afgørelser om sagsomkostninger og processuelle straffe kun kunne indbringes for højesteret med justitsministerens tilladelse.
Nogle foreslåede mindre ændringer af retsplejelovens §§ 385 og 386 tilsigter en lettelse af sagsforberedelsen ved højesteret, og ved en ændring af retsplejelovens § 387 foreslås indført en udvidet adgang til skriftlig behandling af ankesager.
Rådet foreslår også en mindre ændring i retsplejelovens bestemmelser om varetægtsfængsling, således at retten, når tiltalte er fængslet under anke af straffesagen, kan undlade at fastsætte en frist for varetægtsfængslingens længde, såfremt domsforhandling er berammet, og tiltalte erklærer sig indforstået med fængsling indtil domsforhandlingen.
Endelig foreslår rådet konkurslovens § 252 ændret, således at afgørelser fra sø- og handelsrettens skifteafdeling alene kan appelleres direkte til højesteret, såfremt afgørelserne er truffet under medvirken af sagkyndige.
I alle øvrige tilfælde skal appel i følge forslaget ske til østre landsret, svarende til den appelordning, som er indført med hensyn til afgørelser om gældssanering.
Det er retsplejerådets opfattelse, at de foreslåede ændringer af retsplejeloven og konkursloven vil være egnede til at lette arbejdspresset på højesteret og herved bidrage til nedbringelse af berammelsestiderne ved højesteret, og at de er rimelige og forsvarlige ud fra almindelige retsplejesynspunkter.
Retsplejerådet vil senere afgive udtalelse om andre forslag til rationalisering af restplejen.
 P.R.V.
AGERSNAP Bilag til retsplejerådets skrivelse af 10. december 1984 Ændringer med henblik på at nedbringe berammelsestiderne ved højesteret 1. Indledning 1.1. Ved skrivelse af 17. december 1982 anmodede justitsministeriet retsplejerådet om at overveje spørgsmålet om gennemførelse af foranstaltninger med henblik på at nedbringe berammelsestiden ved domstolene og spørgsmålet om udformningen af lægdommerordningen inden for strafferetsplejen.
Justitsministeriet anmodede om, at rådets udtalelse angående spørgsmål, der på grund af deres afgrænsede karakter kunne færdigbehandles forholdsvis hurtigt, måtte foreligge inden 15. marts 1983 med henblik på fremsættelse af lovforslag i folketingsåret 1982-83.
På denne baggrund udarbejdede rådet i april 1983 et udkast til ændringer af retsplejeloven, som tog sigte på at nedbringe berammelsestiden ved domstolene.
Udkastet er optaget som bilag 6 til nedennævnte betænkning om lægdommerordningen.
Udkastet indeholdt bl.a. forslag om en forhøjelse af byretsgrænsen i retsplejelovens § 225 til 200.000 kr.
Yderligere forslag til ændring af sagsfordelingen mellem retterne blev udskudt til senere overvejelser i rådet.
Endvidere indeholdt udkastet forslag til nye regler om domsskrivning i civile byretssager og en begrænsning i tiltaltes adgang til at anke mindre bødestraffe i politisager.
 Lægdommerordningen er behandlet i retsplejerådets betænkning nr.
994/1983. Det foreslås heri, at lægdommerinstitutionens anvendelsesområde udvides til også at omfatte de vigtigere politisager.
Endvidere foreslås en udvidet beskyttelse af lægdommernes identitet.
Retsplejerådets forslag er for de fleste ændringers vedkommende gennemført ved lov nr. 298 af 6. juni 1984.
Rådet har efter afgivelsen af betænkningen om lægdommerordningen fortsat sine overvejelser om gennemførelse af retsplejeændringer med henblik på at rationalisere arbejdet ved domstolene.
I den forbindelse har retsplejerådet påbegyndt en samlet og mere principiel vurdering af spørgsmålet om udformningen af kompetenceregler for civile sager ved domstolene.
Det er bl.a.
taget op til overvejelse, om det vil være muligt at henlægge flere sager til behandling ved byret i 1. instans.
Som det fremgår af det førnævnte udkast til ændring af retsplejeloven (betænkning nr. 994/1983, side 141), har rådet tidligere været inde på spørgsmålet om, hvorvidt man i videre omfang end ved den nu gennemførte forhøjelse af byretsgrænsen til 200.000 kr. kan henlægge sager til behandling ved byret i 1. instans.
Det er i den forbindelse fremhævet, at der eventuelt ved henvisningsreglen i retsplejelovens § 227 - efter de fornødne ændringer - kan skabes grundlag for en individuel bedømmelse af sagerne, således at de sager, der findes bedst egnede til kollegial behandling, og sager, hvor parterne bør have mulighed for at anke til højesteret uden 3.
 instansbevilling, kan henvises til behandling ved landsret.
Rådet har også overvejet sø- og handelsrettens placering i instansfølgen.
Retsplejerådets overvejelser vedrørende de nævnte spørgsmål er endnu ikke afsluttet, og rådet stiller derfor ikke på nuværende tidspunkt videregående forslag om at ændre de enkelte instansers saglige kompetence.
1.2. Højesterets præsident har over for justitsministeriet rejst spørgsmål om gennemførelse af foranstaltninger med henblik på at nedbringe ventetiderne ved højesteret.
Bortset fra nogle år efter 1. og 2. verdenskrig har tilgangen af sager til højesteret og afgangen af sager i almindelighed kunnet opveje hinanden, således at det henstående antal uafgjorte sager som regel har kunnet holdes under ca. 230 borgerlige sager og ca.
20 straffesager.
Berammelsestiderne har under disse omstændigheder været de kortest mulige, når henses til, at parternes advokater efter forberedelsesstadiets afslutning må have en rimelig tid til udarbejdelse af ekstrakt og til forberedelse af den mundtlige domsforhandling.
Borgerlige ankesager har således normalt kunnet berammes til domsforhandling efter 4 til 6 måneders forløb, afhængigt af, om berammelsestiden omfatter en sommerferieperiode.
 For strafanker har berammelsestiden i reglen været kortere.
I de senere år er der imidlertid indtrådt en væsentlig forøgelse af det antal sager, som indbringes for højesteret.
Det gælder både ankesager og kæresager og både borgerlige sager og straffesager.
Strafanker og kæresager må efter deres beskaffenhed søges fremmet mest muligt, og udviklingen har derfor ikke for disse sagers vedkommende medført nogen vækst i antallet af uafgjorte sager, men har naturligvis i betydelig grad forøget arbejdsbyrden for rettens personale.
For så vidt angår borgerlige ankesager har det derimod ikke kunnet undgås, at antallet af uafgjorte sager er steget stærkt, og at berammelsestiderne er blevet forlænget væsentligt.
Udviklingen i antallet af borgerlige sager ved højesteret fremgår af nedenstående oversigt for årene 1978 til 1984.
Som det fremgår af oversigten har tilgangen af sager i hvert af årene med undtagelse af 1980 været større end afgangen, således at antallet af uafgjorte borgerlige sager i det omhandlede tidsrum er blevet forøget fra 239 den 31. december 1978 til 485 den 30.
november 1984. Beholdningen af uafgjorte borgerlige sager overstiger således nu et års tilgang, og berammelsestiden for borgerlige ankesager, der udgør ca. 95 pct. af de henstående sager, er nu ca. et år, regnet fra forberedelsens afslutning.
Også med hensyn til straffesager har der som nævnt været tale om en stigende sagstilgang, idet antallet af sager forøgedes fra 44 i 1977 til 94 i 1982. I 1983 faldt antallet af straffesager til 76, men retten måtte i dette år anvende væsentlig mere tid på behandlingen af straffesager end i noget tidligere år under den nuværende retsplejelov, fordi to omfattende straffesager lagde beslag på en retsafdeling med 7 dommere i sammenlagt ca. 12 uger.
Højesterets præsident har henledt justitsministeriets opmærksomhed på, at sagsantallet og de forlængede berammelsestider nu stærkt minder om de forhold, der gjorde sig gældende i årene efter 1948, og som medførte, at det var nødvendigt at træffe særlige foranstaltninger til sagernes afvikling, jfr. lov nr. 526 af 19.
december 1949 om udvidelse af højesteret og bemærkningerne til forslaget til denne lov (Rigsdagstidende 1949-50, tillæg A, spalte 3685 ff). Højesteret måtte da i nogle år opgive at anvende mundtlig domsforhandling ved afgørelsen af et ikke ubetydeligt antal borgerlige ankesager, idet gennemsnitligt ca. 50 ankesager om året blev afgjort ved skriftlig votering på grundlag af skriftlige indlæg fra sagens parter.
Formålet hermed ver at forkorte berammelsestiderne for de mundtligt behandlede sager.
Alligevel varede det en række år, inden forholdene blev normaliseret.
Fra 1. januar 1980 blev byretsgrænsen i retsplejelovens § 225 forhøjet fra 30.000 kr. til 100.000 kr., jfr. lov nr. 260 af 8.
juni 1979, og fra 1. juli 1984 er denne grænse som nævnt yderligere forhøjet til 200.000 kr., jfr. lov nr. 298 af 6. juni 1984. Formålet med disse ændringer var at nedbringe berammelsestiderne ved landsretterne. Ændringerne berørte ikke de sager, som på ikrafttrædelsestidspunkterne var anlagt ved landsretterne, og de har derfor endnu ikke i fuldt omfang påvirket tilgangen af sager til højesteret.
Det må imidlertid forventes, at ændringerne i løbet af nogle år vil medføre et vist fald i antallet af ankesager.
En væsentlig del af de borgerlige ankesager, der indbringes for højesteret, er imidlertid ikke afhængige af værdigrænsen i retsplejelovens § 225. Dette gælder således anerkendelsessøgsmål, der ikke kan værdiansættes, domme, der afsiges af sø- og handelsretten i København, og de i retsplejelovens § 226, stk. 1, nr. 2, omhandlede sager om prøvelse af afgørelser, truffet af et ministerium eller en central statslig klageinstans.
Af de i 1983 indkomne 269 borgerlige ankesager havde 82 en offentlig myndighed som part. 52 af disse sager angik skatte- og afgiftsspørgsmål.
Under hensyn til denne udvikling og på baggrund af erfaringerne i forbindelse med afviklingen af det ekstraordinære store antal sager i 1950erne har højesterets præsident givet udtryk for, at højesteret ikke anser det for forsvarligt alene at afvente virkningen af de ændrede byretsgrænser og de mulige yderligere ændringer af retsplejelovens kompetenceregler, som retsplejerådet efter justitsministeriets anmodning har taget op til principiel overvejelse.
Han har derfor henstillet til justitsministeriet at søge nogle retsplejelovsændringer af begrænset rækkevidde gennemført med det formål at mindske tilgangen til højesteret af nogle mindre vigtige sager.
Disse ændringer tilsigter at lette rettens nuværende vanskelige arbejdsvilkår, at opnå en mere hensigtmæssig anvendelse af de til rådighed værende ressourcer og at muliggøre en hurtigere afvikling af det nuværende alt for store antal uafgjorte sager.
Præsidenten har oplyst, at højesteret siden begyndelsen af 1983 har ladet ca. 40 borgerlige ankesager udgå til skriftlig behandling efter samråd med parterne.
Det har imidlertid vist sig, at det store antal kæresager, som indkommer til retten, og som helt overvejende behandles skriftligt, i så væsentlig grad lægger beslag på rettens protokolsekretærers og dommernes arbejdskraft, at det ikke samtidig er muligt at behandle et rimeligt antal skriftlige ankesager med den ønskelige hurtighed.
Efter de indvundne erfaringer er det ikke sandsynligt, at retten under de nuværende forhold og efter sagernes beskaffenhed vil få praktisk mulighed for at behandle lige så mange skriftlige ankesager som i 1950erne.
Præsidenten finder imidlertid, at hensynet til behandlingen af de ankesager, der egner sig til afgørelse ved skriftlig behandling, under de foreliggende omstændigheder bør prioriteres højere end hensynet til at opnå højesterets afgørelse i kæresagerne, som ofte frembyder problemer af meget begrænset rækkevidde.
Han har derfor henstillet, at der søges gennemført en væsentlig begrænsning i adgangen til at påkære landsretternes og sø- og handelsrettens afgørelser til højesteret.
Derudover har præsidenten blandt andet peget på det ønskelige i at ændre sø- og handelsrettens kompetence med det formål at fritage denne domstol og dermed højesteret for behandling af funktionærsager, der ikke har principiel eller videregående betydning.
Med hensyn til højesterets øvrige, mindre indgribende forslag til retsplejelovsændringer, henvises til omtalen nedenfor og til retsplejerådets lovudkast med bemærkninger.
Retsplejerådet har haft et møde med repræsentanter for sø- og handelsretten angående de spørgsmål, der berører denne ret.
2. Funktionærsager 2.1. De gældende regler Efter den praksis, som har udviklet sig på grundlag af de gældende regler, behandles funktionærsager i det storkøbenhavnske område ved sø- og handelsretten i København.
Sø- og handelsrettens saglige kompetence fremgår af retsplejelovens § 9, stk. 3. Efter bestemmelsen i § 9, stk. 3, 1. pkt., afhænger sø- og handelsrettens kompetence inden for funktionærområdet af, om sagen kan anses for en sø- eller handelssag.
Det er i den forbindelse afgørende, om fagkundskab til søforhold eller handelsforhold skønnes at være af betydning, jfr. retsplejelovens § 6, stk. 5.
De oprindelige regler vedrørende sø- og handelsretten (1861-loven) opregnede (i § 13) udtrykkelig, hvilke sager der var »handelssager«, deriblandt nævntes »sager, der reiste sig  

 af Handels - Factorers, - Fuldmægtiges, - Betjentes eller - Lærlinges Tjenesteforhold til deres Principaler«.
Efter den dagældende lov var alle funktionærsager uden videre at anse som handelssager.
Efter de nugældende regler i retsplejeloven, der blev gennemført i 1967, er det karakteren af tvisten i den konkrete sag, der er bestemmende for, om det er en sø- og handelssag eller ikke.
I praksis behandles som nævnt ved sø- og handelsretten stort set alle funktionærsager fra det storkøbenhavnske område.
Dette gælder, uanset om sagen må betragtes som en almindelig bevissag og ikke rummer spørgsmål, der særligt taler for behandling under deltagelse af fagkyndige dommere ved sø- og handelsretten.
Ændringen i 1967 har således ikke haft virkning for behandlingen af funktionærsager i Københavnsområdet.
Ved behandlingen af funktionærsager i sø- og handelsretten medvirker efter retsplejelovens § 9a, stk. 2, fagkyndige meddommere.
 Uden for sø- og handelsrettens geografiske område (jfr.
retsplejelovens § 9, stk. 2), behandles funktionærsagerne ved de almindelige domstole.
Sagerne anlægges ved byret, såfremt sagsgenstandens værdi ikke overstiger 200.000 kr., jfr.
retsplejelovens § 225, nr. 1. Funktionærsager med en højere økonomisk værdi anlægges ved landsret i 1. instans.
Retsplejelovens § 6, stk. 4, og § 18b giver mulighed for, at landsretterne og byretterne kan suppleres af fagkyndige meddommere i handelssager, herunder efter omstændighederne funktionærsager, men i praksis behandles funktionærsager ved de almindelige domstole uden deltagelse af fagkyndige medlemmer.
I de relativt få funktionærsager, som er af søretlig karakter, deltager der ved de almindelige domstole søkyndige fagdommere ved sagens behandling, jfr. retsplejelovens § 6, stk. 4, og § 18a, stk. 2.
2.2. Retsplejerådets forslag i betænkning nr. 698/1973 om henlæggelse af alle sager mellem private arbejdsgivere og deres ansatte til behandling ved byret i 1. instans.
Efter retsplejelovens § 225, nr. 3, behandles ved byret i 1. instans - uanset sagens økonomiske værdi - alle sager, der opstår af forholdet mellem arbejdsgivere og de af medhjælperloven omfattende medhjælpere.
Retsplejerådet stillede i betænkning nr. 698/1973 om behandling af borgerlige sager forslag om at henlægge sager mellem private arbejdsgivere og deres ansatte om ansættelsesforholdet til byretterne.
Om baggrunden for rådets forslag anførtes i betænkningen følgende:
»Spørgsmålet om den rette afgrænsning mellem underretssager og landsretssager har flere gange været genstand for debat, jfr.
således H.
Topsøe-Jensen i J 1962, side 240-246, C.
Bang, smst., side 273-74, Mogens Hvidt, smst., side 421-31 og H.
G.
Carlsen i Juristen 1963, s. 98-99.
Rådet har ikke i forbindelse med de nu udarbejdede forslag underkastet reglerne om retternes saglige kompetence en dyberegående overvejelse med henblik på en eventuel reform af vidtrækkende karakter.
Rådet foreslår dog en enkelt ændring.
Ifølge § 225, nr. 10 (nu § 225, nr. 3), er sager, der opstår i forholdet mellem arbejdsgivere og de af medhjælperloven omfattende medhjælpere, henlagt til underret.
Også sager mellem læremestre og lærlinge angående lærlingeforholdet er underretssager, jfr.
lærlingeloven § 29. I de foran nævnte artikler er Topsøe-Jensen og Hvidt gået ind for, at også funktionærsager henlægges til underret, medens Carlsen har taget afstand fra denne tanke.
For generelt at henlægge disse sager til underretterne taler, at de som følge af kravets størrelse i en årrække i stort omfang har været behandlet af disse retter, og at dette stadig er tilfældet.
Trods forhøjelsen af underretsgrænsen til 10.000 kr. har de senere års forhøjelse af erstatningerne som følge af stigende lønninger og forlængede opsigelsesfrister imidlertid ført til, at en række sager uden større juridiske problemer nu må anlægges ved landsretten.
I en meget stor del af disse drejer det sig alene om at fastslå det faktiske forhold ved retsforholdets ophør, og parterne vil ofte stadig have bopæl inden for samme retskreds, således at disse spørgsmål hurtigt kan afklares ved parternes fremmøde for retten her.
Ikke mindst lønmodtagerne, der ved arbejdsforholdets ophør har mistet deres løbende indkomst, vil være stærkt interesseret i at få den hurtigst mulige afgørelse.
Der kan som anført af Carlsen opstå vanskelige juridiske spørgsmål i disse sager, men disse vanskeligheder er næppe større end dem, der kan opstå i andre sager, der behandles af underretten som 1.
instans.
Bestemmelsen i § 225 nr. 10, bør derfor efter rådets opfattelse udvides til at gælde alle sager, der opstår af forholdet mellem private arbejdsgivere og deres ansatte.
Kun at henlægge funktionærsager til underretten ville som fremhævet af Carlsen give anledning til visse afgrænsningsvanskeligheder.
Den foreslåede bestemmelse stiller derfor ikke krav om, at den ansatte er funktionær eller i øvrigt underordnet arbejdsgiveren.
Den omfatter således f.eks. også direktører i et aktieselskab.
Bestemmelsen om underretsbehandling i lærlingelovens § 29 bliver herefter overflødig og bør ved lejlighed ophæves.
Bestemmelsen omfatter alene sager, der opstår af forholdet mellem private arbejdsgivere og deres ansatte.
Når rådet ikke har ment at burde foreslå, at sager, der opstår af forholdet mellem det offentlige og dettes ansatte, henlægges til underret, skyldes det, at der i sådanne sager ofte vil være foretaget en omfattende administrativ undersøgelse under forsæde af en forhørsleder, og der vil foreligge en beretning fra forhørslederen om undersøgelsen, jfr. §§ 20-24 i lov nr. 291 af 18. juni 1969 om tjenestemænd i staten, folkeskolen og folkekirken.
En række andre sager vil ofte have været genstand for forhandling mellem vedkommende styrelse og den organisation, som den ansatte tilhører.
Der er en tendens i lovgivningen til at henlægge prøvelse af administrative afgørelser i sager, der har været underkastet en omfattende administrativ undersøgelse, til landsretterne, jfr. § 26 i lov om fremgangsmåden ved ekspropriation af fast ejendom og § 13c i lov om oprettelse af en landsskatteret og om tilsyn med skattelovgivningen m.v., og rådet har understøttet denne tendens i de udtalelser, som rådet har afgivet i konkrete sager.
Det vil være i strid med denne tendens at henlægge sager, der opstår af forholdet mellem det offentlige og deres ansatte, til underret.
På den anden side er disse sager så forskelligartede, at rådet ikke har ment at burde foreslå, at samtlige sager henlægges til landsret.
Sager af den nævnte art, hvis genstand ikke overstiger 10.000 kr., vil således fortsat være underretssager.
Det bemærkes i denne forbindelse, at bestemmelsen i § 54 i loven om tjenestemænd i staten, folkeskolen og folkekirken i vidt omfang hindrer, at tvistigheder om overtrædelse eller fortolkning af indgåede aftaler om løn og andre ansættelsesvilkår eller af bestemmelser, der træder i stedet for sådanne aftaler, indbringes for domstolene.« Retsplejerådets forslag i betænkningen blev ikke gennemført.
Det var medtaget i det lovforslag, som justitsministeriet fremsatte på grundlag af betænkningen, men udgik under folketingets behandling af lovforslaget.
Det hedder bl.a. herom i retsudvalgets betænkning af 13. marts 1975 (Folketingstidende, tillæg B, sp. 109):
»Udvalget har endvidere modtaget skriftlig henvendelse fra højesteretssagfører E.
Behrendt-Poulsen, landsretssagfører Philip Ingerslev og landsretssagfører H.
G.
Carlsen.
Udvalget har i tilslutning hertil drøftet, om de i forslagets § 1, nr. 2, omhandlede funktionærsager i den grad adskiller sig fra andre borgerlige retssager, at det er rimeligt at gennemføre en særregel, hvorefter disse sager altid uden hensyn til beløbsgrænsen skal behandles ved underretten.
Det har været den overvejende opfattelse i udvalget, at dette ikke er tilfældet, og da det antal sager, som man i givet fald ville overføre fra landsretterne til underretterne, kun er af en størrelsesorden på ca. 75 om året, har udvalget ikke ment, at hensynet til aflastning af landsretterne blev gået for nær ved at lade funktionærsagerne følge hovedreglen om deling ved 30.000 kr.s grænsen.« Retsplejerådet gentog sit forslag om at henlægge alle sager om forholdet mellem private arbejdsgivere og deres ansatte til underretten i betænkning nr. 773/1976 om retternes kompetence og arbejdsform i borgerlige sager.
Som begrundelse herfor anføres i betænkningen side 30:
»Som anført i rådets betænkning om behandling af borgerlige retssager side 73 drejer det sig i en meget stor del af disse sager alene om at fastslå det faktiske forhold ved retsforholdets ophør.
Parterne vil ofte stadig have bopæl inden for samme retskreds, således at disse spørgsmål hurtigt kan afklares ved parternes fremmøde for retten her.
Lønmodtagere, der ved arbejdsforholdets ophør har mistet deres løbende indkomst, vil være stærkt interesseret i at opnå den hurtigst mulige afgørelse.
Der kan ganske vist opstå vanskelige juridiske spørgsmål i disse sager, men såfremt der som foreslået foran indføres en regel, hvorefter sager af denne karakter af parterne kan begæres henvist til landsretten, vil man opnå en ordning, som tilgodeser ønsket om, at de mere komplicerede og betydningsfulde sager kan gå til landsretten, medens de mere enkle sager og dem, der fortrinsvis drejer sig om afgørelse af bevisspørgsmål, afgøres af byretterne.
Den fremsatte kritik mod forslaget vil derfor efter rådets opfattelse fuldtud være imødekommet gennem de ovenfor omtalte henvisningsregler, der tillige vil bevirke, at der opnås en mere hensigtsmæssig kompetencefordeling i den del af disse sager, hvis værdi er under 30.000 kr.
Da landsretterne må ventes at blive aflastet for et antal sager, der ofte på grund af omfattende vidneførsel om det faktisk passerede er ret tidkrævende, mener rådet derfor, at man, såfremt forslaget om indførelse af en henvisningsregel gennemføres, bør gennemføre det tidligere stillede forslag.« Justitsministeriet medtog ikke forslaget i det lovforslag, der blev fremsat i folketinget, formentlig med den begrundelse, at folketinget tidligere havde afvist at gennemføre dette.
I ingen af betænkningerne overvejede rådet spørgsmålet, om sø- og handelsretten fortsat burde behandle alle funktionærsager i det storkøbenhavnske område.
2.3. Sagsstatistik vedrørende sø- og handelsretten Skema der indeholder:
Antallet af civile domssager, deres fordeling på forskellige sagskategorier (herunder funktionærsager), og antallet af ankesager til højesteret i 1981, 1982 og 1983:
(Udeladt her) 2.4. Retsplejerådets overvejelser Som det fremgår af statistikken blev der i 1983 anlagt 245 funktionærsager ved sø- og handelsretten i København.
Der blev afsagt 71 domme, hvoraf 15 blev anket til højesteret.
I 1981 og 1982 var antallet af ankede domme henholdsvis 11 og 23. Der vil således kunne opnås en vis lettelse af højesteret ved også i Storkøbenhavn at henlægge funktionærsagerne til behandling ved de almindelig domstole.
Virkningen forstærkes, hvis sagerne behandles ved byret i 1. instans uden hensyn til sagens værdi.
De vil herefter kun kunne indbringes for højesteret efter 3.
 instansbevilling fra justitsministeriet.
Retsplejerådet finder, at det vil være rimeligt og forsvarligt at gennemføre en flytning af sagerne fra sø- og handelsretten til de almindelige domstole.
Funktionærsager udspringer som oftest af en tvist af ordinær bevismæssig karakter.
Der kan herved henvises til de synspunkter, som rådet anførte i betænkning nr. 698/1973 for en flytning af sagerne fra landsret til byret.
Der er også lagt vægt på, at funktionærsager uden for Storkøbenhavn i så godt som alle tilfælde behandles af byretterne uden deltagelse af sagkyndige.
Retsplejerådet er endvidere fortsat af den opfattelse, at det vil være rigtigt at henlægge alle sager mellem arbejdsgivere og deres ansatte til behandling ved byretterne uden hensyn til deres økonomiske værdi.
På grund af den i dag relativt høje byretsgrænse på 200.000 kr. vil sagerne i almindelighed allerede efter de gældende regler skulle anlægges ved byretten i 1. instans.
Forslaget omfatter - i modsætning til rådets forslag i de tidligere betænkninger - også sager mellem offentlige arbejdsgivere og deres ansatte.
Undtagelsen var som anført ovenfor begrundet med, at der var en tendens i lovgivningen til at henlægge prøvelse af administrative afgørelser i sager, der havde været undergivet omfattende administrativ undersøgelse, til landsretterne.
Dette hensyn varetages imidlertid nu gennem bestemmelsen i § 226, stk. 1, nr. 2, hvorefter sager om prøvelse af afgørelser truffet af et ministerium eller en central statslig klageinstans normalt skal behandles ved landsretten i 1. instans.
Foruden en lettelse af højesteret vil de foreslåede kompetenceændringer medføre en betydelig lettelse af sø- og handelsretten.
Der bør dog fortsat være mulighed for at få principielle funktionærsager af søretlig eller handelsretlig karakter behandlet ved sø- og handelsretten under medvirken af fagkyndige dommere.
Retsplejerådet foreslår derfor, at den gældende henvisningsbestemmelse i retsplejelovens § 227 suppleres af en regel, hvorefter byretterne kan henvise sager mellem arbejdsgivere og deres ansatte om ansættelsesforhold til behandling ved sø- og handelsretten.
Efter den foreslåede bestemmelse (lovudkastets nr.
5) vil henvisning til sø- og handelsretten kunne ske, såfremt fagkundskab til søforhold eller handelsforhold skønnes at være af betydning for sagens afgørelse, og henvisning desuden er begrundet i en eller flere af bestemmelserne i § 227, stk. 1, nr. 1-5 (d.v.s. de sædvanlige henvisningsgrunde ved henvisning fra byret til landsret). En henvisning til behandling ved sø- og handelsretten vil være bindende for retten.
Sø- og handelsretten vil således ikke kunne hjemvise sagen, fordi retten ikke finder betingelserne for henvisning opfyldt.
Den foreslåede nye henvisningsregel gælder for byretterne i hele landet, og altså ikke kun i det storkøbenhavnske område.
Henvisningsadgangen omfatter endvidere ikke kun funktionærsagerne, men alle sager mellem arbejdsgivere og deres ansatte om ansættelsesforhold.
Der foreslås ingen ændring i adgangen til at henvise funktionærsager (der ikke er sø- eller handelssager) og andre sager mellem arbejdsgivere og deres ansatte til landsretten efter reglen i § 227, stk. 1. Dette kan især komme på tale i sager af principiel karakter og måske også i sager, hvor en offentlig myndighed er part.
3. Begrænsninger i adgangen til at kære til højesteret Som tidligere nævnt har højesteret rejst spørgsmål om gennemførelse af en begrænsning i adgangen til kæremål i borgerlige sager med det formål at frigøre arbejdskraft til skriftlig behandling af borgerlige ankesager.
Dette gælder navnlig for så vidt angår kæremål vedrørende sagsomkostninger samt kæremål fra sø- og handelsrettens skifteafdeling.
3.1. Sagsomkostningsafgørelser 3.1.1. De gældende bestemmelser Efter de gældende regler kan bestemmelser om sagsomkostninger og processuelle straffe i domme kun særskilt indbringes for højere ret ved kære, jfr. retsplejelovens § 369, stk. 2, og § 391, stk.
1. Også bestemmelser i domme, der er afsagt af en landsret i en ankesag, om sagsomkostninger og processuelle straffe, indbringes særskilt for højesteret ved kære, og dette kan ske uden tilladelse fra justitsministeriet.
Om baggrunden for den pågældende ordning henvises til retsplejerådets betænkning nr. 698/1973, side 46 f.
Som det fremgår heraf, gik den oprindelige ordning i retsplejeloven fra 1916 ud på, at justitsministeren kunne tillade, at bestemmelser i domme - afsagt af en underret eller en landsret - om sagsomkostninger og processuelle staffe særskilt ankes af parterne, når afgørelsen var uafhængig af sagens udfald.
Da sagens udfald som hovedregel er bestemmende for sagsomkostningsspørgsmålets afgørelse, jfr.
gældende retsplejelovs § 312, stk. 1, var der således tale om en undtagelsesbestemmelse med et meget begrænset omfang.
Ved en lovændring i 1932 blev der givet adgang til særskilt indbringelse af afgørelser om sagsomkostninger og processuelle straffe i domme ved kære.
I bemærkningerne til lovforslaget anføres (Rigsdagstidende 1930-31, tillag A, sp. 4898):
»Ved Retsplejelovens § 394, 2det Stykke, er det bl.a. bestemt, at Anke alene til Forandring af en Doms Bestemmelser om Sagsomkostninger og processuelle Straffe kun kan finde Sted med Justitsministeriets Tilladelse, og at saadan Tilladelse kun kan gives under visse nærmere angivne Betingelser.
Efter Retsplejelovens Ikrafttræden har Justitsministeriet imidlertid i nogle Tilfælde modtaget Andragender om saadan Anketilladelse enten på Grund af, at Sagsomkostninger ved Dommen er blevet tilkendt med et ganske utilstrækkeligt Beløb, eller at der i Dommen overhovedet intet nævnes om Sagsomkostninger, eller at disse efter Andragerens Mening uden Grund er blevet ophævede.
I disse Tilfælde har Justitsministeriet som Følge af Undtagelsesbestemmelsens meget begrænsede Omfang maattet svare, at Ministeriet ikke havde Hjemmel til at meddele en Tilladelse som den ansøgte, uagtet der efter Ministeriets Skøn forelaa materielt gyldige Grunde til at ønske Forandring af Dommen paa det omhandlede Punkt.
Det foreliggende Forslag tilsigter at raade Bod paa dette Forhold ved i Stedet for den saa stærkt begrænsede Adgang til Anke, der nu haves overfor Dommens Bestemmelser om processuelle Straffe og Sagsomkostninger, at give vedkommende Adgang til at anvende det simplere og hurtigere Retsmiddel Kære, dog at der med Hensyn til Kære angaaende Sagsomkostninger kræves Justitsministerens Tilladelse«.
I 1979 afskaffedes kravet om tilladelse fra justitsministeriet til særskilt indbringelse for højere ret af de nævnte afgørelser.
Dette gælder som nævnt for landsretternes vedkommende afgørelser truffet såvel som 1. instans som i forbindelse med ankesager.
I betænkning nr. 698/1973, der ligger til grund for lovforslaget, siges bl.a.:
»Som anført ovenfor side 36 indgives der årligt omkring 45 andragender om tilladelse efter § 417. Heraf imødekommes lidt over halvdelen.
Det er således kun et lille antal sager, der på dette grundlag indbringes for landsretten, og da tillige sagerne behandles som kæresager, er det en ringe arbejdsmæssig belastning, der herved lægges på de højere instanser.
Efter retsplejerådets opfattelse betyder kravet om tilladelse fra justitsministeriet en dobbelt behandling af sagen i alle de tilfælde, hvor kæretilladelsen meddeles, og for de tilfælde, hvor tilladelse ikke meddeles, vil behandling af ansøgningen om tilladelse ligesom i de foranførte tilfælde lige så let kunne gives af vedkommende domstol, der i hvert fald har den samme sagkundskab på området som justitsministeriet.
Såfremt man ønsker at opretholde kravet om tilladelse, mener retsplejerådet derfor, at tilladelsen bør gives af kæreinstansen.
Da domstolene imidlertid næppe vil give en tilladelse uden høring af modparten, ville spørgsmålet om meddelelse af kæretilladelse og realitetsafgørelse af selve kæren for domstolene normalt falde sammen i en enkelt ekspedition, og der er derfor ikke grund til at opretholde kravet om kæretilladelse.
Retsplejerådet foreslår derfor, at dette krav bortfalder.« Afgørelser om salær, der tilkendes en beskikket advokat i sager, hvori der er meddelt fri proces (jfr. retsplejelovens § 336c, stk.
4), træffes ved beslutning og indbringes for højere ret ved kære efter lovens almindelige regler.
Også afgørelser om salær for førelse af en ankesag ved landsretten vil kunne indbringes for højesteret, jfr. retsplejelovens § 392, stk. 1, 2. pkt., modsætningsvis.
På tilsvarende måde vil byretternes og landsretternes afgørelser om sagsomkostninger i sager, der hæves eller sluttes med forlig, kunne påkæres til højere ret.
Disse sagsomkostningsafgørelser træffes ligeledes ved beslutning eller kendelse.
3.1.2. Retsplejerådets overvejelser En betydelig del af kæresagerne ved højesteret angår sagsomkostningsspørgsmål.
I perioden fra 1. marts 1983 til 29.
februar 1984 behandledes ved højesteret i alt 84 kæresager.
Heraf angik de 29 sager sagsomkostningernes størrelse og fordeling mellem sagens parter.
I langt de fleste af de 29 sager førte behandlingen til stadfæstelse af den påkærede afgørelse.
I 5 tilfælde blev landsrettens (sø- og handelsrettens) afgørelse ændret, heraf i 3 tilfælde efter indstilling fra vedkommende ret. 7 af de 29 sager angik sagsomkostningsspørgsmål i forbindelse med indgåede forlig.
Højesteret stadfæstede i 4 tilfælde, ændrede i 1 tilfælde og afviste på grund af manglende kæreadgang i 2 tilfælde.
I det nævnte år behandlede højesteret 4 sager om salær til beskikkede advokater.
I 2 sager skete der stadfæstelse, mens der i de 2 andre sager skete ændring af den påkærede afgørelse.
Højesterets præsident har over for rådet anført, at de omkostningsspørgsmål, der indbringes for højesteret, som regel angår spørgsmålet om, hvorvidt de vejledende sagsomkostningstakster bør fraviges.
En bedømmelse af rimeligheden af omkostningsafgørelser i sådanne domme kan derfor ikke alene ske på grundlag af dommen og parternes skriftlige indlæg, men det er i reglen nødvendigt at gennemgå hele sagsforløbet i den foregående instans.
Det herved forbundne arbejde står ikke altid i rimeligt forhold til afgørelsernes betydning.
Det er endvidere over for rådet oplyst, at kæresagerne i højesteret sædvanligvis forberedes af de til retten knyttede protokolsekretærer (dommerfuldmægtige). En begrænsning af antallet af kæresager vil betyde, at der vil være bedre mulighed for at beskæftige protokolsekretærerne med forberedelsen af ankesager, der behandles skriftligt.
Dette vil kunne medvirke til en samlet hurtigere behandling af sager ved højesteret.
Med henblik på at begrænse antallet af kæresager ved højesteret har præsidenten stillet forslag om genindførelse af en lignende ordning, som var gældende indtil 1932. Herefter kunne sagsomkostningsafgørelser i domme kun indbringes særskilt for højesteret med tilladelse fra justitsministeriet og kun ved anke, d.v.s. den ordinære appelform, og ikke som efter de gældende regler ved kære.
Højesterets forslag gælder som nævnt omkostningsafgørelser i domme, men derimod ikke landsretternes omkostningsafgørelser i forbindelse med sager, der hæves eller forliges.
Omkostningsfastsættelsen sker i disse sager jævnligt, uden at sagens realitet er blevet procederet for landsretten, og der kan derfor være et større behov for en fornyet prøvelse ved en højere instans.
Der foreslås heller ingen ændring med hensyn til appel (kære) til højesteret af fastsættelse af salær til beskikkede advokater, der finder sted helt uafhængig af sagens udfald.
Retsplejerådet finder det forsvarligt i almindelighed at lade omkostningsspørgsmålet i domme finde deres endelige afgørelse ved landsretterne (sø- og handelsretten i København). Sagsomkostninger fastsættes med udgangspunkt i vejledende takster, som størrelsesmæssigt afhænger af sagens værdi, og som i øvrigt er godkendt af monopoltilsynet, og når omkostningsspørgsmål afgøres ved dom, sker det på baggrund af en fuldstændig prøvelse af tvisten mellem parterne.
Landsretterne vil på dette område, som på andre områder, hvor landsretterne er den ordinære sidste instans, have mulighed for gennem deres praksis i et stort antal sager - herunder også kæremål over byretsafgørelser - at opretholde den nødvendige ensartethed med hensyn til omkostningsfastsættelsen.
Der bør dog lige som efter de før 1979 gældende regler være en adgang til at få principielle spørgsmål indbragt for højesteret.
Rådet stiller derfor forslag om gennemførelse af en ordning, hvorefter landsretternes (og sø- og handelsrettens) afgørelser om sagsomkostninger (og processuelle straffe) i domme - både i 1.
instanssager og i ankesager - kun kan indbringes særskilt for højesteret med tilladelse fra justitsministeriet (jfr.
lovudkastets nr. 8). Den foreslåede ændring indebærer samtidig, at indbringelse for højesteret i givet fald skal ske ved anke.
Da det i almindelighed kun er principielle afgørelser, der fremtidig vil blive indbragt for højesteret, er det rimeligt at bruge denne appelform. Ændringen betyder bl.a., at der skal udfærdiges ankestævning, og at der skal betales retsafgift efter ankereglerne.
Derimod bør der efter rådets opfattelse ikke foretages ændringer med hensyn til adgangen til at indbringe sagsomkostningsafgørelser (og processuelle straffe) i domme fra byret til landsret.
Disse afgørelser bør som hidtil særskilt kunne indbringes for landsret uden tilladelse, og således at ordningen med indbringelse ved kære opretholdes.
Tilsvarende gælder med hensyn til domme, der afsiges af sø- og handelsrettens skifteretsafdeling uden medvirken af sagkyndige, og som i henhold til rådets forslag til en ændret affattelse af konkurslovens § 252 skal ankes til østre landsret, jfr. nedenfor under 3.2.2.
3.2. Sø-og handelsrettens skifteretsafgørelser Med henblik på at lette højesteret har rettens præsident desuden rejst spørgsmål om gennemførelse af en begrænsning af adgangen til at påkære skifteretskendelser og beslutninger fra sø- og handelsretten til højesteret.
Antallet af kæremål fra sø- og handelsretten til højesteret har i de seneste år været følgende:
3.2.1. De gældende regler 3.2.1.1. Kompetence Efter retsplejelovens § 9, stk. 3, hører under kompetencen for sø- og handelsretten i København bl.a. behandling af konkursboer, ledelse af akkordforhandling og modtagelse af anmeldelse om betalingsstandsning.
Sø- og handelsrettens geografiske kompetence omfatter det storkøbenhavnske område, jfr. retsplejelovens § 9, stk. 2, og konkurslovens § 4.
Sø- og handelsrettens oprindelige kompetence inden for konkursområdet vedrørte behandlingen af handlendes, fabrikanters og skibsrederes konkursboer.
Ved lov nr. 298 af 8. juni 1977 blev sø- og handelsrettens kompetence (ud fra administrative hensyn) udvidet til at omfatte alle konkursboer m.v. i det storkøbenhavnske område.
3.2.1.2. Skifterettens kompetence i forhold til de almindelige domstole I henhold til konkurslovens § 242 prøver skifteretten »betingelserne for iværksættelse af foranstaltninger« efter konkursloven, og »afgør tvist om boernes behandling eller om fordringer og krav, der rettes mod et konkursbo, samt efter parternes vedtagelse tvist om krav, der gøres gældende af konkursboet«.
Bestemmelsen indebærer bl.a., at sager om omstødelse, medmindre parterne vedtager skifteretsbehandling, skal afgøres (efter selvstændigt sagsanlæg) ved de almindelige domstole.
3.2.1.3. Medvirken af sagkyndige dommere I medfør af retsplejelovens § 9a, stk. 6, tiltrædes sø- og handelsretten af 2 sagkyndige ved afgørelse af tvistigheder i konkursboer om, hvorvidt en anmeldt fordring skal anerkendes, såfremt sag til afgørelse af tvisten ville være en sø- eller handelssag (jfr. retsplejelovens § 6, stk. 5). Retten kan uden for disse tilfælde tilkalde sagkyndige meddommere ved behandlingen af konkursboer.
Sagkyndige dommere medvirker - hvis der er tale om sø- eller handelssager - i praksis, foruden i afgørelse af spørgsmål om anerkendelse af anmeldte fordringer og krav, ved afgørelsen af tvister om, hvorvidt anmeldte fordringer skal tillægges fortrinsret.
I det omfang skifteretten efter parternes vedtagelse (jfr. konkurslovens § 242) behandler omstødelsessager, medvirker der på tilsvarende måde i almindelighed sagkyndige meddommere.
Sagkyndige deltager derimod ikke i afgørelsen af spørgsmål om beskikkelse af tilsyn ved betalingsstandsning, åbning og stadfæstelse af tvangsakkord og ved stillingtagen til konkursbegæring.
3.2.1.4. Behandlingsmåde, herunder formkrav med hensyn til skifterettens afgørelser Behandlingen af tvister i skifteretten foregår efter retsplejelovens regler om borgerlige sager med de ændringer, som følger af forholdets natur, jfr. konkurslovens § 243.
Bestemmelser om formen for skifterettens afgørelser fremgår af konkurslovens § 246 og § 247, stk. 1. Afgørelser angående anmeldte fordringer og krav eller deres fortrinsret træffes ved dom.
Andre afgørelser træffer skifteretten ved kendelse eller beslutning.
 Sammenholdes disse bestemmelser med det ovenfor under afsnit 3.2.1.3.
anførte om medvirken af sagkyndige, fremgår det, at domsformen anvendes i sager, hvor medvirken af sagkyndige, (i det omfang der er tale om en sø- eller handelssag), er foreskrevet i retsplejeloven.
Derimod deltager sagkyndige meddommere (medmindre de undtagelsesvis indkaldes i medfør af retsplejelovens § 9a, stk.
6, 2. pkt.) ikke ved behandlingen af spørgsmål, som afgøres ved kendelse eller beslutninger.
3.2.1.5. Appel Sø- og handelsrettens afgørelser indbringes i tilfælde af appel i almindelighed direkte for højesteret, jfr. konkurslovens § 252.
Ved den ved lov nr. 187 af 9. maj 1984 gennemførte ændring af konkursloven, hvorved der bl.a. er indført særlige regler om gældssanering (for personlige skyldnere), er der dog indsat en særlig regel i § 252, stk. 2, hvorefter sø- og handelsrettens afgørelser i sager vedrørende gældssanering skal kæres til østre landsret.
Appel af skifterettens domme, stadfæstelsen af regnskabet og den sluttende konkursbehandling sker ved anke (konkurslovens § 248).
De under behandlingen afsagte kendelser og trufne beslutninger kan kun med appelrettens tilladelse inddrages under anken.
Skifterettens kendelser og beslutninger appelleres (særskilt) ved kære.
I et vist omfang er adgang til kære afskåret, jfr. nærmere konkurslovens § 249.
3.2.2. Retsplejerådets overvejelser Den særlige ordning, hvorefter sø- og handelsrettens afgørelser (kendelser og beslutninger) i sager om gældssanering skal indbringes for østre landsret, blev gennemført for at undgå at belaste højesteret med disse sager.
Forud for gældssaneringsordningens gennemførelse blev det skønnet, at der ville blive indgivet et meget betydeligt antal begæringer om gældssanering, og at der - i hvert fald indtil der er fastlagt en nærmere praksis på området - ville blive tale om et ikke uvæsentligt antal appelsager vedrørende nyordningen.
En henlæggelse af sager om gældssanering til sø- og handelsretten ville derfor, uden en samtidig ændring af appelordningen for disse sager, betyde en væsentlig belastning af højesteret.
I forbindelse med gennemførelsen af den nævnte særlige appelordning for gældssaneringssager i sø- og handelsretten blev det overvejet at udforme appelordningen således, at den omfattede alle skifteretsafgørelser, som er truffet af sø- og handelsretten uden medvirken af sagkyndige.
Spørgsmålet blev bl.a. drøftet i et møde i justitsministeriet med deltagelse af repræsentanter for højesteret, østre landsret og sø- og handelsretten.
Der var under dette møde enighed om, at en eventuel udvidelse af den særlige ordning med appel fra sø- og handelsretten til østre landsret ikke burde gennemføres, forinden der havde været lejlighed til nærmere at overveje dette spørgsmål.
En ændring af den nævnte karakter vil som fremhævet af højesterets præsident være et egnet bidrag til at opnå en lettelse af højesteret, og retsplejerådet har derfor gjort spørgsmålet til genstand for nærmere overvejelse i forbindelse med det mere generelle spørgsmål om at gennemføre ændringer med henblik på at nedbringe berammelsestiderne ved højesteret.
Efter retsplejerådets opfattelse vil det være rimeligt at ændre appelordningen, således at alle afgørelser, der træffes af sø- og handelsrettens skifteafdeling uden deltagelse af sagkyndige meddommere, herunder afgørelser der træffes ved dom, i tilfælde af appel skal indbringes for østre landsret.
Sådanne afgørelser i konkurssager adskiller sig ikke fra afgørelser i gældssaneringssager eller fra afgørelser, der træffes af skifteretterne uden for Storkøbenhavn i konkurssager.
Særlige grunde for en direkte appeladgang til højesteret foreligger ikke.
 I den forbindelse skal det fremhæves, at man ved lov nr. 298 af 8.
juni 1977 udelukkende af administrative grunde udvidede sø- og handelsrettens kompetence til at omfatte alle konkursboer inden for det storkøbenhavnske område.
Sø- og handelsretten behandler herefter også konkursboer m.v., som ikke har karakter af sø- og handelsretlige sager, og hvor sagkyndige dommere derfor ikke medvirker ved afgørelsen af tvister i forbindelse med bobehandlingen.
Der blev ikke i forbindelse med lovændringen i 1977 foretaget overvejelser vedrørende spørgsmålet om appel af sø- og handelsrettens afgørelser i konkurssager m.v.
På denne baggrund foreslås det, at bestemmelsen i konkurslovens § 252 affattes således:
»§ 252. Afgørelser, som træffes af sø- og handelsrettens skifteafdeling under medvirken af sagkyndige, ankes eller kæres til højesteret i overensstemmelse med reglerne i dette kapital.
 Fristerne er de samme som ved indbringelse for landsretten.
Stk. 2. Andre afgørelser end de i stk. 1 nævnte, som træffes af sø- og handelsrettens skifteafdeling, ankes eller kæres til østre landsret.« Den direkte appeladgang til Højesteret vil herefter som hidtil omfatte sager om anerkendelse af fordringer i konkursboer, såfremt sag til afgørelse af tvisten ville være en sø- og handelssag.
Endvidere vil der som hidtil kunne appelleres direkte til højesteret, hvis der er tale om afgørelser om fortrinsret og afgørelser om omstødelse i sager, som er sø- og handelssager.
Som nævnt ovenfor træffes skifterettens afgørelse i alle disse tilfælde ved dom.
I de øvrige tilfælde vil der efter praksis ikke deltage sagkyndige, og appel skal derfor ske til østre landsret.
Dette gælder således dels kendelser og beslutninger, der træffes i forbindelse med bobehandlingen, dels domme - f.eks. vedrørende omstødelse - der afsiges i sager, der ikke er af sø- og handelsretlig karakter.
4. Skriftlig behandling af ankesager I borgerlige sager kan ankeretten (dvs. højesteret eller landsretterne) i medfør af retsplejelovens § 387 undtagelsesvis bestemme, at domsforhandlingen skal foregå skriftligt.
Dette gælder således, når der er spørgsmål, om anken kan fremmes, eller når ganske særlige omstændigheder foreligger.
 Efter forarbejderne til bestemmelsen (retsplejerådets betænkning nr.
698/1973 om behandling af borgerlige sager, side 176 f) er skriftlig domsforhandling på grund af sagens beskaffenhed - foruden hvor der er spørgsmål af afvisning af anken - forudsat kun at forekomme meget sjældent.
Det fremgår af betænkningen, at reglen eventuelt vil kunne anvendes i selvmødersager, og hvis sagen angår et afgrænset juridisk problem.
Den nuværende bestemmelse i § 387 om skriftlig domsforhandling af ankesager blev indsat i retsplejeloven i forbindelse med revisionen af de civilprocessuelle regler i 1979 (lov nr. 260 af 8. juni 1979). Efter de tidligere gældende regler (§ 403 stk. 2, vedrørende højesteret og § 440, stk. 4 (jfr. kap. 35) vedrørende landsretterne) kunne skriftlig behandling finde sted i noget videre omfang (hvis parterne var enige herom, eller hvis sagen efter sin beskaffenhed var egnet hertil). Adgangen til at bestemme skriftlig behandling på grund af sagens beskaffenhed er tidligere i travle perioder blevet benyttet af højesteret som et middel til at fremskynde sagernes behandling.
Ved landsretterne blev adgangen imidlertid i praksis kun benyttet yderst sjældent, og da højesteret i ca. 20 år praktisk taget heller ikke havde benyttet fremgangsmåden, fik reglen i § 387 efter indstilling fra retsplejerådet den nuværende snævre udformning.
Præsidenten for højesteret har oplyst, at den skriftlige behandlingsform på grund af den stærke vækst i antallet af borgerlige ankesager, der er indtrådt siden 1981, nu må anvendes ved højesteret i noget videre omfang end tidligere, og at det derfor er ønskeligt, at rammerne for anvendelse af den skriftlige behandlingsform udvides.
Denne behandlingsform er navnlig egnet i sager, hvor tvisten angår et afgrænset juridisk problem.
Den medfører dels, at parterne i sådanne sager under de nuværende lange berammelsestider normalt kan opnå en hurtigere afgørelse, dels at berammelsestiderne for de mundtligt behandlede sager kan holdes nede.
Retsplejerådet er af den opfattelse, som også højesterets præsident har givet udtryk for, at domsforhandlingen af retssager, herunder af ankesagerne, som altovervejende hovedregel bør foregå mundtligt.
Rådet har dog ikke indvendinger mod, at den tidligere gældende bestemmelse genindføres, således at skriftlig behandling kan finde sted, hvis parterne er enige herom, eller hvis skriftlig behandling på grund af sagens særlige beskaffenhed findes hensigtsmæssig.
Højesterets præsident har over for retsplejerådet oplyst, at skriftlig behandling også efter den nuværende praksis normalt kun anvendes, såfremt parterne er indforstået hermed.
Den foreslåede ændrede affattelse af § 387 vil udover højesteret også omfatte landsretterne.
Da der i modsætning til hvad tilfældet er i højesteret, normalt finder bevisførelse sted i landsretten må ændringe af § 387 antages at få mindre betydning for landsretterne.
Retsplejerådet har overvejet, hvorvidt det er påkrævet at fastsætte særlige regler i retsplejeloven om fremgangsmåden i sager, der behandles skriftligt.
Retsplejeloven indeholdt før lovændringen i 1979 særlige behandlingsregler for sager, der domsforhandles på skriftligt grundlag (jfr. § 415). Der findes ikke i dag særlige procedureregler i tilknytning til den nugældende § 387. Om baggrunden herfor anføres i betænkning nr. 698/1973 (side 177), at dette ikke er fundet nødvendigt på grund af sagernes fåtallighed.
Efter betænkningen vil de almindelige regler i retsplejelovens kap. 36 (om anke), herunder reglerne om nova i de fleste tilfælde kunne anvendes analogt.
Er dette ikke tilfældet, må retten bestemme, hvorledes sagen skal behandles.
Retsplejerådet er stadig af den opfattelse, at det ikke er påkrævet at fastsætte særlige procedureregler på dette område.
Rådet kan herved henvise til det i betænkning nr. 698/1973 anførte.
5. Andre ændringer med henblik på at forenkle arbejdet i højesteret Med det formål at forenkle arbejdet ved højesteret stiller retsplejerådet forslag om, at der bliver adgang for et enkelt medlem af højesterets kæremålsudvalg til at afsige kendelse om afvisning af kæremål (lovudkastets nr. 2). Endvidere foreslås der nogle mindre ændringer af reglerne om indsendelse af ekstrakt i højesteretssager (lovudkastets nr. 10 og 11) og af bestemmelserne om skriftlig behandling af ankesager (lovudkastets nr. 12).
Endelig foreslås en begrænsning af antallet af retsmøder, der afholdes under behandlingen af ankesager alene med henblik på forlængelse af fængslingsfristerne (lovudkastets nr. 14). Om disse ændringer henvises til bemærkningerne til de enkelte bestemmelser i lovudkastet.
Bilag til retsplejerådets skrivelse af 10. december 1984 Lovudkast I lov om rettens pleje, jfr. lovbekendtgørelse nr. 555 af 1. november 1984, foretages følgende ændringer:
 1. § 2a, stk. 2, nr. 2, affattes således:
»2) i borgerlige sager domme, hvorved anke afvises, domme i sager, hvori indstævnte møder uden at rejse indsigelse, og domme, hvori der alene tages stilling til bestemmelser i domme om sagsomkostninger og processuelle straffe,».
 2. § 2a, stk. 3, 2. pkt., affattes således:
»I vedtagelsen af domme og kendelser, bortset fra kendelser om afvisning af kæremål, skal dog alle udvalgets medlemmer deltage.« 3. I § 9 indsættes som nyt stykke:
»Stk. 5. Sager om ansættelsesforhold mellem arbejdsgivere og deres ansatte behandles kun ved sø- og handelsretten, i det omfang disse sager henvises til sø- og handelsretten efter bestemmelsen i § 227, stk. 2.
 4. § 225, nr. 3, affattes således:
»3) sager om ansættelsesforhold mellem arbejdsgivere og deres ansatte.« 5. I § 227 indsættes efter stk. 1 som nyt stykke:
»Stk. 2. Byretten kan efter begæring af en part henvise de i § 225, nr. 3, nævnte sager til behandling ved sø- og handelsretten i København, såfremt:
1) fagkundskab til søforhold eller til handelsforhold skønnes at være af betydning for sagens afgørelse, og 2) henvisning er begrundet i en eller flere af bestemmelserne i stk.
1, nr. 1-5.« Stk. 2 og 3 bliver herefter til stk. 3 og 4.
 6. I § 227, stk. 2, der bliver stk. 3, affattes 1. pkt. således:
»Begæring om henvisning efter stk. 1 og 2 skal så vidt muligt fremsættes i 1. retsmøde eller, såfremt sagen forberedes skriftligt, før skriftvekslingens slutning.« 7. I § 227, stk. 3, der bliver stk. 4, affattes 2. pkt. således:
»En kendelse, hvorved sagen efter stk. 1 eller stk. 2 henvises til landsret eller sø- og handelsretten, kan ikke indbringes for højere ret.« 8. § 368 affattes således:
»§ 368. Domme, der er afsagt af en byret, kan af parterne ankes til den landsret, i hvis kreds byretten ligger.
Stk. 2. Domme, der er afsagt af en landsret som 1. instans og af sø- og handelsretten i København, kan, medmindre andet er bestemt i loven, af parterne ankes til højesteret.
Stk. 3. Anken kan omfatte afgørelser, der er truffet under sagen, medmindre andet er bestemt i loven.
Stk. 4. Bestemmelser om sagsomkostninger og processuelle straffe i domme, som er afsagt af en landsret og af sø- og handelsretten i København, kan kun ankes særskilt til højesteret med tilladelse fra justitsministeren.
Bestemmelserne i § 371 finder tilsvarende anvendelse.« 9. § 369, stk. 2, affattes således:
»Stk. 2. Bestemmelser i domme, der er afsagt af en byret, om sagsomkostninger og processuelle straffe kan kun indbringes særskilt for landsret ved kære, jfr. § 391, stk. 1.« 10. § 385, stk. 2, affattes således:
»I ankesager, der behandles af højesteret, påhviler det appellanten at udarbejde og inden et af retten fastsat tidspunkt at indsende en ekstrakt af den indankede sags dokumenter til retten til brug for dokumentationen af denne under domsforhandlingen.
Rettens præsident kan efter forhandling med Advokatrådet fastsætte almindelige regler om ekstraktens udformning og indsendelse til højesteret.« 11. I § 386, stk. 1, 2. pkt., udgår »inden domsforhandlingen«.
 12. § 387 affattes således:
»§ 387. Retten kan bestemme, at domsforhandlingen eller en del af denne skal foregå skriftligt, hvis parterne er enige herom, hvis genstanden for forhandlingen alene er, om anken kan fremmes, eller hvis det i øvrigt på grund af sagens særlige beskaffenhed findes hensigtsmæssigt.« 13. § 391, stk. 1, affattes således:
»§ 391. Bestemmelser i domme, der er afsagt af en byret, om sagsomkostninger og processuelle straffe kan særskilt indbringes for landsret ved kære.« 14. I § 767 indsættes efter stk. 1 som nyt stykke:
»Stk. 2. Ankes en straffesag, og er tiltalte fængslet under anken, kan fastsættelse af fristen for varetægtsfængslingens længde undlades, såfremt domsforhandling er berammet, og tiltalte erklærer sig indforstået med, at der sker varetægtsfængsling indtil domsforhandlingen«.
 Stk. 2. bliver herefter stk. 3.
Bemærkninger til lovudkastet Til nr. 1 og 2 Retsplejelovens § 2a, stk. 2 og 3 indeholder reglerne om højesterets anke- og kæremålsudvalg.
Bestemmelserne er indsat i retsplejeloven ved lov nr. 260 af 8. juni 1979, men svarer i alt væsentligt til de tidligere gældende spredte regler i retsplejeloven om højesterets anke- og kæremålsudvlag.
Efter hovedreglen i § 2a, stk. 1, deltager i afgørelsen af sager ved højesteret, medmindre andet særligt er bestemt, mindst 5 dommere.
I medfør af stk. 2 kan følgende afgørelser imidlertid træffes af udvalg, der består af mindst 3 dommere:
1) Beslutninger og kendelser, der ikke træffes under domsforhandlingen i domssager, 2) i borgerlige sager domme, hvorved anke afvises, og domme i sager, hvor indstævnte møder uden at rejse indsigelse, og 3) domme i kæresager.
Højesteret har nedsat et permanent ankeudvalg.
Kæremål behandles i praksis af udvalg, der nedsættes for den enkelte sag.
Disse udvalg har således ikke samme sammensætning som ankeudvalget.
Den foreslåede ændring i § 2a, stk. 2, nr. 2, medfører, at der bliver mulighed for at behandle ankesager, der udelukkende vedrører bestemmelser om sagsomkostninger eller processuelle straffe, i højesterets ankeudvalg.
Forslaget må ses i sammenhæng med de under nr. 8 foreslåede ændringer, hvorefter særskilt indbringelse for højesteret af sådanne afgørelser skal ske ved anke og ikke som hidtil ved kære.
Efter reglen i § 2a, stk. 3, kan et enkelt af medlemmerne af anke- og kæremålsudvalget handle på udvalgets vegne, i det omfang retten finder det formålstjenligt.
I vedtagelsen af domme og kendelser skal dog alle udvalgets medlemmer deltage.
Efter de før 1979 gældende regler krævedes kun deltagelse af alle udvalgsmedlemmer til vedtagelsen af domme i borgerlige sager og afgørelser om fængsling, men i praksis deltog alle udvalgets medlemmer også, hvis der skulle afsiges kendelse.
På denne baggrund blev ordningen ved lovændringen i 1979 udformet således, at alle medlemmer af udvalget skal deltage ved afsigelse både af domme og kendelser.
Højesterets præsident har over for retsplejerådet givet udtryk for rettens ønske om en forenkling, hvorved der bliver adgang for et enkelt medlem af kæremålsudvalget til at afsige kendelse om afvisning af kæremål.
Afvisning af kæremål sker efter reglerne i retsplejeloven navnlig i tilfælde, hvor kære er iværksat efter udløbet af fristen for kæremål, og i tilfælde, hvor kæremålet er rejst af en ikke kæreberettiget, herunder en part, der i tilfælde, hvor det efter loven er påkrævet, ikke har fået justitsministeriets tilladelse til kære.
Spørgsmålet, om en rejst kæresag skal afvises, giver sjældent anledning til tvivl.
Som tidligere nævnt kunne et enkelt medlem af anke- og kæremålsudvalget efter de før 1979 gældende regler selv afsige kendelser.
Adgangen hertil omfattede i princippet kendelser af enhver art, dvs. ikke udelukkende kendelser om afvisning af kæremål.
Retsplejerådet finder det på den anførte baggrund ubetænkeligt at ændre reglen i retsplejelovens § 2a, stk. 3, således, at der i overensstemmelse med højesterets ønske bliver mulighed for et enkelt medlem af kæremålsudvalget til at afsige kendelser om afvisning af kæremål.
Bestemmelsen udelukker ikke, at tvivlsomme tilfælde som hidtil afgøres af 3 eller flere dommere.
Til nr. 3-7 De foreslåede ændringer medfører, at funktionærsager i det storkøbenhavnske område henlægges til behandling ved de almindelige domstole, og at sager mellem arbejdsgivere og deres ansatte om ansættelsesforholdet i 1. instans skal behandles ved byretten uden hensyn til sagens økonomiske værdi.
I forbindelse hermed foreslås den gældende henvisningsregel i retsplejelovens § 227 suppleret med en bestemmelse, hvorefter sager mellem arbejdsgivere og deres ansatte om ansættelsesforholdet af byretten kan henvises til behandling ved sø- og handelsretten, såfremt kendskab til sø- eller handelsforhold er af betydning for sagens afgørelse, og en eller flere af de i retsplejelovens § 227, stk.
1, nr. 1-5, nævnte grunde for henvisning foreligger.
Om baggrunden for de foreslåede ændringer henvises til de almindelige bemærkninger under pkt. 2.
Som nærmere omtalt under de almindelige bemærkninger er der efter de gældende regler mulighed for, at domstolene - både landsretterne og byretterne (uden for Storkøbenhavn ) - i søsager og handelssager kan tiltrædes af sagkyndige meddommere.
Retsplejerådet har overvejet, hvorvidt der i forbindelse med de ændrede kompetenceregler for funktionærsager i det storkøbenhavnske område bør indføres adgang for byretterne i dette område til at tilkalde sø- eller handelskyndige meddommere.
Efter gældende praksis tiltrædes de almindelige domstole i søsager af søkyndige dommere.
Derimod anvendes handelskyndige meddommere kun yderst sjældent i praksis.
Rådet har på denne baggrund ikke ment det nødvendigt at foreslå ændringer, som vil gøre det muligt for byretterne i Storkøbenhavn at tilkalde fagkyndige dommere.
Spørgsmålet om anvendelse af fagkyndige dommere i særlige sager vil i øvrigt blive gjort til genstand for nærmere overvejelse i forbindelse med retsplejerådets generelle overvejelser om den fremtidige instansfølge inden for domstolene.
Efter retsplejelovens § 9, stk. 4, kan sø- og handelssager uden for det storkøbenhavnske område indbringes for sø- og handelsretten, når parterne er enige herom.
Denne bestemmelse vil, hvis den foreslåede regel i § 9, stk. 5, (lovudkastet nr. 3) gennemføres, ikke finde anvendelse med hensyn til sager mellem arbejdsgivere og deres ansatte om ansættelsesforholdet.
Disse sager vil kun kunne behandles ved sø- og handelsretten efter henvisning fra byretterne i medfør af den foreslåede nye henvisningsregel (lovforslagets nr.
 5).
Til nr. 8, 9 og 13 Efter de gældende regler kan bestemmelser i domme om sagsomkostninger og processuelle straffe kun særskilt indbringes for højere ret ved kære, jfr. § 369, stk. 2, og § 391, stk. 1. Også bestemmelser i domme, der er afsagt af en landsret i en ankesag, om sagsomkostninger og processuelle straffe, kan særskilt indbringes for højesteret ved kære, og dette kan ske uden tilladelse fra justitsministeriet.
De foreslåede ændringer medfører, at landsretternes (og sø- og handelsrettens) sagsomkostningsafgørelser - både i 1. instanssager og i ankesager - kun særskilt kan appelleres med tilladelse, der i overensstemmelse med, hvad der er gældende på andre tilsvarende områder, meddeles af justitsministeren.
Særskilt indbringelse for højesteret skal i givet fald ske ved anke og ikke som efter de gældende regler ved kære.
Om baggrunden for de foreslåede ændringer henvises til de almindelige bemærkninger under pkt. 3.1.
Til nr. 10 og 11 Bestemmelserne om parternes udeblivelse under ankebehandling af civile sager findes i retsplejelovens § 386. Udebliver appellanten er udgangspunktet, at sagen afvises, jfr. § 386, stk. 1.
Efter retsplejelovens § 385, stk. 2, 1. pkt., skal appellanten i ankesager, der behandles ved højesteret, udarbejde og til retten indsende ekstrakt af den indankede sags dokumenter til brug for dokumentationen af denne under domsforhandlingen.
Hvis appellanten ikke inden domsforhandlingen har indsendt ekstrakt til højesteret, medfører dette udeblivelsesvirkning, jfr. § 386, stk. 1, 2. pkt., d.v.s. at sagen normalt vil blive afvist.
I medfør af reglen i § 385, stk. 2, 2. pkt., kan højesterets præsident efter forhandling med advokatrådet fastsætte nærmere regler om ekstraktens udformning og tidspunktet for dens indsendelse til højesteret.
Efter den gældende ordning skal ekstrakten foreligge senest om onsdagen i ugen før domsforhandlingens begyndelse.
Advokatrådet har imidlertid over for advokaterne tilkendegivet, at god advokatskik tilsiger, at ekstrakten af hensyn til parternes forberedelse af domsforhandlingen indsendes til højesteret senest 4 uger inden domsforhandlingen.
Hvis ekstrakten i en berammet sag ikke indleveres inden domsforhandlingen i overensstemmelse med den ovennævnte ordning, eller hvis ekstrakten viser sig at være mangelfuld, således at domsforhandlingen ikke kan gennemføres, vil det som regel på grund af det korte varsel, der er til rådighed, ikke være praktisk muligt at beramme en anden sag i stedet for.
For at undgå tidsspilde ved at sådanne situationer opstår, pålægges det i praksis i visse tilfælde med tilkendegivelse af virkningerne af udeblivelse appellanten at fremlægge ekstrakten i et retsmøde nogle uger før den berammede domsforhandling.
Udebliver appellanten fra dette møde, eller har han ikke medbragt ekstrakt, afvises anken i medfør af retsplejelovens § 386.
Højesterets præsident har gjort retsplejerådet opmærksom på, at det kan forekomme hensigtsmæssigt at ændre retsplejeloven, således at det kommer til at fremgå udtrykkeligt af reglerne i retsplejeloven, at anken kan afvises, hvis ekstrakten ikke indsendes til højesteret inden et af retten fastsat tidspunkt.
Retsplejerådet finder, at det af hensyn til tilrettelæggelsen af arbejdet i højesteret er ønskeligt, at højesteret kan indfordre ekstrakt fra appellanten i god tid inden domsforhandlingen.
Navnlig i sager, hvori der ikke medvirker advokat, er de almindelige regler om tidspunktet for ekstraktens indsendelse ikke altid tilstrækkelige til at undgå tidsspilde som følge af, at der ikke rettidigt er indsendt ekstrakt.
 Retsplejerådet stiller derfor forslag om, at reglerne i § 385, stk.
2, og § 386, stk. 1, 2. pkt., ændres, således at det udtrykkeligt fremhæves, at højesteret i de enkelte sager kan fastsætte et tidspunkt før domsforhandlingen, inden hvilket ekstrakten skal være indsendt til retten, således at anken afvises, hvis ekstrakten ikke indleveres i overensstemmelse hermed.
Efter forslagets § 385, stk. 2, 2. pkt., opretholdes den gældende ordning, hvorefter højesterets præsident efter forhandling med advokatrådet kan fastsætte nærmere regler om ekstraktens udformning og dens indsendelse til højesteret.
De regler, der er fastsat i medfør af denne bestemmelse, vil således finde anvendelse, hvis retten ikke efter § 385, stk. 2, 1. pkt., har fastsat en særlig frist for ekstraktens indsendelse i den enkelte sag.
Til nr. 12 I borgerlige sager kan ankeretten (d.v.s. højesteret eller landsretterne) i medfør af retsplejelovens § 387 undtagelsesvis bestemme, at domsforhandlingen skal foregå skriftligt.
Dette gælder således, når der er spørgsmål, om anken kan fremmes, eller når ganske særlige omstændigheder foreligger.
Den foreslåede ændring af § 387 medfører en udvidet adgang til skriftlig behandling af ankesager.
Skriftlig behandling vil således kunne anvendes, hvis parterne er enige herom, eller hvis skriftlig behandling på grund af sagens særlige beskaffenhed findes hensigtsmæssigt.
Om baggrunden for den foreslåede ændring henvises til de almindelige bemærkninger under pkt. 4.
Til nr. 14 Efter retsplejelovens § 767 skal der i forbindelse med varetægtsfængsling fastsættes en frist for varetægtsfængslingens længde.
Fristen skal være så kort som mulig og må ikke overstige 4 uger.
Fristen kan forlænges med højst 4 uger ad gangen.
Bestemmelsen i § 767 finder også anvendelse i tilfælde, hvor tiltalte er varetægtsfængslet under anke af sagen.
Højesterets præsident har med henblik på en lettelse af arbejdsbyrden ved højesteret rejst spørgsmål om ændring af bestemmelsen, således at fastsættelse af frist for varetægtsfængslingen kan undlades, hvor tiltalte er varetægtsfængslet under anke af straffesagen.
 Bestemmelsen i § 767 har fået sin nuværende formulering ved lov nr.
243 af 8. juni 1978, der bygger på strafferetsplejeudvalgets betænkning nr. 728/1974. I henhold til de tidligere gældende regler blev der ikke fastsat frist for varetægtsfængsling, når forundersøgelse var begæret eller tiltale rejst.
Arrestanten »sad på rettens ansvar«, indtil sagens afgørelse, uden at der blev truffet nogen formel bestemmelse om fortsat fængsling.
På tilsvarende måde blev der heller ikke fastsat frist, hvis tiltalte var fængslet under anken.
Som begrundelse for indførelse af de nugældende fristregler anføres i betænkningen:
»Det fremgår af rigsadvokaturens undersøgelse, at perioden mellem sagens modtagelse i retten og domsforhandlingen udgør en væsentlig del af den anvendte varetægtstid.
Hertil bidrager især de lange berammelsestider under anke.
På denne baggrund er det udvalgets opfattelse, at det vil være nyttigt at overføre systemet med frister, der skal forlænges periodisk, såvel til tiden efter sagens modtagelse i retten i 1. instans som til tiden under anke.
Herved tvinges samtlige retter til jævnligt - eventuelt i form af kendelser - at tage stilling til, om der fortsat er grundlag for varetægt, og i forbindelse hermed at overveje, på hvilken måde sagen kan fremmes mest muligt.
Specielt under behandling for landsretten vil det i denne forbindelse være af betydning, at spørgsmålet afgøres af den samlede ret på samme måde som ved behandling af kæresager.
Uanset at forslaget vil medføre noget merarbejde for domstolene, foreslår udvalget derfor, at der for hele varetægtstiden skal fastsættes frister for varetægtens længde.
Udvalgets forslag er i overensstemmelse med Europarådets ministerudvalgs resolution af 9. april 1965, punkt 1, e) (Lovtidende C 1965, s. 1236).
I de gældende regler er der ikke fastsat en grænse for, hvor lang en varetægtsfrist kan være.
I nogle landes lovgivninger har man derimod sådanne grænser, jfr. side 76 ff.
I praksis er det her i landet sædvanligt med varetægtsfrister på 1, 2, 4 eller 6 uger.
Udvalget foreslår, at det i retsplejeloven fastsættes, at en varetægtsfrist skal være så kort som muligt og ikke må overstige 4 uger.
Den foreslåede regel vil muligvis ikke medføre en større forkortelse af de gennemsnitlige varetægtstider, men den bør efter udvalgets opfattelse indføjes i loven, fordi den bevirker, at retternes opmærksomhed med mellemrum henledes på, at den enkelte arrestantsag fremmes mest muligt.« En generel regel om, at der ikke skal fastsættes frister, hvor tiltalte er varetægtsfængslet under anken, vil være i modstrid med intentionerne bag gennemførelsen af de gældende varetægtsfængslingsregler og bør derfor efter rådets opfattelse næppe indføres.
Rådet kan imidlertid gå ind for en mere begrænset regel, hvorefter fastsættelse af frist under anken kan undlades, hvis domsforhandlingen er berammet, og tiltalte erklærer sig indforstået med, at der sker varetægtsfængsling indtil domsforhandlingen.
Er disse betingelser opfyldt, er de rutinemæssige retsmøder med 4 ugers mellemrum overflødige, og afskaffelse heraf vil spare alle implicerede for megen ulejlighed.
Bilag 2 JUSTITSMINISTERIETS RETSHJÆLPSUDVALG Den 9. januar 1985 Retshjælpsudvalgets overvejelser vedrørende fri proces i ægteskabssager Retshjælpsudvalget blev nedsat i efteråret 1981 og holdt i første halvdel af 1982 4 møder, der centrerede sig om den del af kommissioriet, der vedrører spørgsmål, som blev rejst i forbindelse med den daværende regerings lovforslag om behandlingen af sager af mindre værdi.
 Arbejdet i udvalget blev genoptaget i anden halvdel af 1984.
Den umiddelbar anledning hertil var udviklingen på fri proces-kontoen i de senere år.
Udgifterne til fri proces og til retshjælp ved advokat har i de senere år udgjort følgende beløb:
På baggrund af denne udvikling har justitsministeriet anmodet udvalget om - forud for arbejdet med en mere langsigtet planlægning og koordinering af det samlede retshjælpssystem med henblik på en forbedring af befolkningens adgang til retshjælp og den deraf følgende forstærkede gennemførelse af princippet om lighed for loven - at overveje, hvorledes en opbremsning eller begrænsning af udgifterne til fri proces vil kunne opnås på kort sigt.
I denne situation, hvor der ikke kan forventes tilført yderligere midler til det samlede retshjælpsområde, er det således en forudsætning for finansiering af den omkostningskrævende styrkelse af retshjælpssystemet, som udvalget overvejer, at der findes tilsvarende besparelser på andre retshjælpsområder.
Udvalgets hidtidige overvejelser har derfor navnlig gået på at finde muligheder for at begrænse det offentliges udgifter til fri proces m.v., og i den forbindelse er bestemmelsen i retsplejelovens § 449 om advokatbeskikkelse for sagsøgte (appelindstævnte) i ægteskabssager faldet i øjnene.
Medens en række andre elementer i den omlægning, som udvalget for tiden overvejer med henblik på en hurtig forbedring af retshjælpssystemet, kan gennemføres administrativt, må en ændring af § 449 gennemføres ved lov.
Da justitsministeriet i øvrigt har oplyst, at man i begyndelsen af 1985 vil fremsætte forslag i folketinget om en række ændringer af retsplejeloven, hvori en ændring af § 449 passende kan indgå, har udvalget fundet det forsvarligt at afgive delindstilling om en sådan ændring.
Det bemærkes herved, at det følgende forslag vel indebærer en forringelse af de hidtidige retshjælpstilbud, men på et punkt, som efter udvalgets opfattelse ikke præjudicerer de mere langsigtede overvejelser, og som ejheller på afgørende vis indebærer en forringelse af princippet om lighed for loven i forhold til andre områder.
§ 449 har følgende ordlyd, jfr. retsplejelovbekendtgørelse nr. 555 af 1. november 1984:
»Giver sagsøgte eller appelindstævnte i de i § 448, nr. 1-3, nævnte sager ikke møde ved advokat, beskikker retten en advokat for ham.
Giver sagsøgte eller appelindstævnte ikke møde ved advokat i en sag mellem ægtefæller om ændring af aftale eller afgørelse om forældremyndighed eller i en sag mellem forældre om forældremyndighed over børn uden for ægteskab, kan retten beskikke en advokat for ham.« § 449 må ses i sammenhæng med bestemmelserne i retsplejelovens § 451, stk. 1 og 3, som har følgende ordlyd:
»Stk. 1. Om salær og godtgørelse for udlæg til beskikkede advokater gælder samme regler som i tilfælde, hvor der er meddelt fri proces, jfr. kapitel 31.« ...
»Stk. 3. Retten bør kun, når der er særlig anledning dertil, pålægge en part at betale sagsomkostninger.« Medens fri proces til sagsøger i ægteskabssager (og til appellanten i en appelsag) afgøres efter retsplejelovens almindelige regler om fri proces, jfr. § 330 ff, indeholder § 449 en særregel, hvorefter sagsøgte (appelindstævnte) i denne sagskategori har et ubetinget krav på at få advokat beskikket, uanset om sagsøgtes økonomiske situation er en sådan, at der efter de almindelige regler ikke skønnes at være behov for støtte fra det offentlige til sagens førelse, og uanset om sagsøgte kan acceptere de af sagsøger foreslåede vilkår eller under sagen indtager et standpunkt, som den pågældende klart ikke kan forventes at få medhold i.
Der er i retshjælpsudvalget enighed om, at en sådan særregel - i modsætning til de særregler, der gælder med hensyn til faderskabssager, umyndiggørelsessager og sager om administrativ frihedsberøvelse - ikke kan forsvares opretholdt, og at man uden betænkeligheder kan lade advokatbeskikkelse for sagsøgte - ligesom for sagsøger - afhænge af, om de økonomiske betingelser for fri proces er opfyldt.
Udvalget finder, at unødvendige advokatbeskikkelser bør undgås, og navnlig domstolenes repræsentanter i udvalget har peget på, at den gældende regel om obligatorisk beskikkelse i dag fører til, at der skal beskikkes advokat i helt ukomplicerede sager, hvor advokatbistand er unødvendig og nærmest pånødes den pågældende part.
Der er på denne baggrund enighed i udvalget om, at den obligatoriske advokatbeskikkelse uden betænkeligheder kan erstattes af en fakultativ adgang for retten til beskikkelse efter en behovsvurdering.
Retshjælpsudvalget finder derimod ikke grundlag for at anbefale en kompetenceomlægning, idet man fortsat finder det hensigtsmæssigt, at kompetencen til at beskikke advokat for sagsøgte i ægteskabssager ligger hos domstolene.
 Retshjælpsudvalget foreslår herefter, at § 449 affattes således:
»Giver sagsøgte eller appelindstævnte ikke møde ved advokat a) i en af de i § 448, nr. 1-3 og 5, nævnte sager eller b) i en sag mellem ægtefæller om ændring af aftale eller afgørelse om forældremyndighed, kan retten beskikke en advokat for parten, såfremt denne opfylder den i § 330, stk. 1, nr. 2, nævnte betingelse og efter rettens opfattelse har behov for advokatbistand under sagen.« En ændring af formuleringen som ovenfor anført indebærer ændringer på 2 punkter.
Domstolene afskæres således fra at beskikke advokat for sagsøgte i en ægteskabssag, hvis partens socialindkomst overstiger den grænse, der er fastsat ved justitsministeriets bekendtgørelse om fri proces, for tiden 83.000 kr. for ikke-forsørgere, 110.000 kr. for forsørgere, med tillæg af 15.000 kr. pr. barn, der forsørges af parten.
Dernæst sker der den ændring, at selv om sagsøgte har en socialindkomst, der ligger under den nævnte grænse, vil advokat kun blive beskikket, hvis parten efter rettens vurdering må antages at have behov for advokatbistand under sagen.
Behovet vil typisk være tilstede i den talmæssigt ikke ubetydelige gruppe af sager, hvor der er uenighed om forældremyndighedsspørgsmålet.
Også tvist om ægtefællebidrag, retten til at fortsætte ægtefællernes lejemål eller om betaling af et beløb efter ægteskabslovens § 56 vil dog som hovedregel medføre, at retten beskikker sagsøgte advokat.
Der kan imidlertid forekomme sager, hvor grundlaget for separation/skilsmisse og vilkårene i forbindelse hermed er så åbenbare, at advokatbistand må anses for klart ufornøden.
Dette vil således kunne være tilfældet, dels hvor der er tale om opløsning af et kortvarigt, barnløst ægteskab, dels hvor skilsmisse søges på grundlag af en separation med vilkår, der også skal være gældende for en senere skilsmisse.
Sådanne tilfælde vil vel som oftest blive afjort udenretligt ved bevilling til separation/skilsmisse, men dette forudsætter ifølge ægteskabslovens § 42, at begge parter er enige herom, og at de faktisk medvirker ved bevillingsproceduren.
Det forekommer imidlertid ikke sjældent, at sådanne tilfælde må afgøres ved domstolene på grund af den ene parts vægring.
Domstolsbehandlingen får i disse tilfælde en mere formel karakter, idet der ikke er tale om nogen reel tvist mellem parterne.
I sådanne tilfælde er advokatbistand kun sjældent påkrævet.
Efter de nugældende regler skal der desuagtet beskikkes advokat for sagsøgte.
Dette foreslår udvalget ændret til en fakultativ regel.
Skulle der imidlertid i et sådant tilsyneladende oplagt tilfælde alligevel vise sig at være en reel tvist mellem parterne, har retten efter den foreslåede bestemmelse mulighed for at beskikke den sagsøgte, der opfylder de økonomiske betingelser, en advokat under den videre behandling af sagen.
Ved den foreslåede formulering af § 449 fjerner man således den hidtidige forskelsbehandling af parterne i en ægteskabssag med hensyn til fri proces m.v.
Samtidig fjerner man den mulighed, som parterne hidtil har haft for ved aftale at sikre sig, at det offentlige kommer til at betale alle omkostninger i forbindelse med en ægteskabssag.
Parterne har således hidtil kunne aftale, at den, der har en socialindkomst under den gældende grænse, påtager sig at være sagsøger og at søge fri proces, hvilket typisk vil blive bevilget, medens den mere velstående anden part herefter bliver sagsøgt og i henhold til § 449 får beskikket advokat uden hensyn til sine indtægtsforhold.
Den foreslåede stramning af bestemmelsen betyder også, at den mere velstående part ikke længere vil kunne have nogen økonomisk interesse i at foretrække en separation/skilsmisse ved dom fremfor ved bevilling, idet den pågældende ikke længere som sagsøgt under en retssag betingelsesløst kan overvælte sine advokatomkostninger - også vedrørende sagens forberedelse - på det offentlige.
Bestemmelsen i den foreslåede formulering vil således kunne virke procesbesparende.
I forbindelse med sine overvejelser har retshjælpsudvalget også overvejet den praksis, som følges af statsamterne (justitsministeriet) med hensyn til fri proces til sagsøger (appellanten). Efter det for udvalget oplyste indebærer denne praksis blandt andet, at der antages at være rimelig grund til at føre proces, blot ægtefællen nægter at medvirke til bevilling, selv om der ikke kan siges at foreligge en egentlig tvist, idet udfaldet af en retssag må anses for ret åbenbart.
Dette resultat forekommer velbegrundet på baggrund af de gældende regler om indbringelse af ægteskabssager for retten, hvor sagsøger, selv om der i øvrigt er tale om en ukompliceret sag uden reel tvist, kan have behov for bistand fra en advokat til udfærdigelse af stævning.
Man kan imidlertid overveje, om det er rimeligt at opretholde denne praksis, hvorefter sagsøger meddeles fri proces med deraf følgende advokatbistand under sagen alene for at få sagen indbragt for retten, når man forudsætter, at domstolene efter en ændring af § 449 for sagsøgtes vedkommende vil foretage en reel vurdering af behovet for advokatbeskikkelse.
Der vil herved opstå en risiko for forskelsbehandling mellem parterne til fordel for sagsøger.
Udvalget har på denne baggrund overvejet, om man i det tilfælde, hvor fri proces på grund af sagens enkelthed alene er påkrævet med henblik på at yde sagsøger bistand til sagens indbringelse for retten, i stedet kunne yde sagsøger anden bistand til opfyldelse af dette formål.
Man kunne her henvise sagsøgeren til offentlig retshjælp ved advokat, jfr. justitsministeriets bekendtgørelse nr. 574 af 17. december 1980, der vil blive ajourført under udvalgets kommende drøftelser.
Udvalget er imidlertid opmærksom på, at denne løsning næppe er særlig hensigtsmæssig for parten, idet den betyder, at parten skal kontakte endnu et organ i forbindelse med sagens behandling.
Man har dernæst overvejet, om statsamtet kunne påtage sig at yde sagsøgeren bistand med sagens indbringelse for retten, f.eks. i form af hjælp med udfærdigelse af stævning.
Denne løsning har imidlertid ikke kunnet finde tilstrækkelig tilslutning i udvalget.
Navnlig Advokatrådets repræsentant har af principielle grunde advaret imod, at statsamtet - som bør indtage en neutral holdning i forhold til parterne - på denne måde optræder i en partsrepræsentants rolle ved udfærdigelse af det partsindlæg, som en stævning må anses at være.
Udvalget har herefter overvejet, om man ikke kunne frafalde kravet om stævning i denne sagsgruppe, således at i hvert fald de ukomplicerede sager kan indbringes for retten af statsamtet ved en skrivelse, der ikke har karakter af en egentlig stævning med en påstand, men som blot indeholder en sagsfremstilling med angivelse af de punkter, hvorom parterne er uenige.
Denne fremgangsmåde minder om den indbringelsesprocedure, der anvendes, når statsamtet sender en faderskabssag, der ikke kan afsluttes med anerkendelse, til afgørelse ved retten.
Man undgår herved, at sagsøgeren får behov for advokatbistand alene til sagens indbringelse for retten.
Udvalget finder principielt, at en sådan fremgangsmåde må være forsvarlig, men man har samtidig været opmærksom på, at den må give anledning til nærmere overvejelser om, hvorvidt en sådan procedure bør kunne følges i alle ægteskabssager eller alene i de ukomplicerede sager uden en reel tvist.
I førstnævnte tilfælde kunne man overveje spørgsmålet om advokatbeskikkelse ved retten for begge parter i stedet for som nu alene for sagsøgte.
Dette vil dog være vanskeligt foreneligt med den hidtidige sagsfordeling på fri procesområdet.
I sidstnævnte tilfælde ville en begrænsning til enkelte sagstyper inden for ægteskabssagerne give anledning til betydelige afgrænsningsproblemer, ligesom det nærmere måtte overvejes, i hvilket omfang en sådan sondring mellem komplicerede og ukomplicerede ægteskabssager måtte følges op af yderligere særregler for den sidstnævnte gruppe.
Da en opgivelse af stævningskravet i ægteskabssager i det hele taget næppe kan gennemføres isoleret og uden en nærmere og mere omfattende vurdering af de regler, der i det hele gælder for behandlingen af ægteskabssager ved domstolene, og da udvalget under hensyn til ønsket om hurtigt at få frigjort midler fra fri procesområdet til brug for en konstruktiv forbedring af retshjælpssystemet i øvrigt ikke mener, at en ubetænkelig ændring af § 449 bør afvente sådanne mere principielle overvejelser, har udvalget ikke ment at burde gå videre med spørgsmålet i denne sammenhæng.
Vedrørende de økonomiske konsekvenser for det offentlige af den foreslåede ændring af § 449 kan det oplyses, at ægteskabssagerne ifølge en undersøgelse omfattende tiden fra 1. april-30. september 1984 ved samtlige retter udgør knapt 50 pct. af alle beneficerede sager, og at udgifterne til advokatsalær, erklæringer m.v. i disse sager udgør ca. 30 pct. af de samlede offentlige udgifter til fri proces m.v.
Går man ud fra, at cirka halvdelen af udgifterne i ægteskabssager vedrører sagsøgte, og at indførelsen af en indtægtsgrænse for sagsøgte vil betyde, at ca. halvdelen af de sagsøgte herefter selv skal afholde omkostningerne, kan man måske forsvare at antage, at den foreslåede ændring af § 449 vil kunne medføre en besparelse på justitsministeriets konto vedrørende fri proces m.v. på ca. 7,5 pct. svarende til ca. 4,5 mill. kr. på årsbasis.
Det bemærkes, at dette skøn dog er behæftet med en betydelig usikkerhed.
Bilag 3 Retsplejerådets udkast af 21. juli 1980 til lov om ændring af retsplejeloven (behandling af sager om veksler og checks m.v.).
I lov om rettens pleje, jfr. lovbekendtgørelse nr. 1 af 2. januar 1980, foretages følgende ændringer:
 1. § 225, nr. 4, ophæves.
 Nr 5-13 bliver herefter nr. 4-12.
2. I § 227, stk. 1, ændres »de i § 225, nr. 1-3, 5 og 13, nævnte sager« til: »de i § 225, nr. 1-4 og 12 nævnte sager«.
 3. Kapitel 41 ophæves.
 4. § 478, stk. 1, nr. 7, affattes således:
»7) veksler for så vidt angår vekselretlige krav og checks for så vidt angår regreskrav.« 5. I § 501, stk. 1, ændres »jfr. stk. 2 og 3« til: »jfr.  

 stk. 2-4«.
 6. I § 501 indsættes som nyt stk. 3:
»Stk. 3. Indsigelser mod veksler og checks kan kun gøres gældende, såfremt:
1. den, der har fremsat anmodningen om tvangsfuldbyrdelse, er enig heri, 2. indsigelsen angår selve vekslens eller checkens indretning og indhold eller andre betingelser i veksel- eller checkloven for at kunne gøre henholdsvis veksel- eller checkretten gældende, 3. indsigelsen går ud på, at skyldneren ved underskrivelsen var umyndig, at underskriften var falsk, at vekslens eller checkens indhold er forfalsket efter underskrivelsen, eller at vekslen eller checken er underskrevet på hans vegne uden fornøden fuldmagt, 4. indsigelsen angår en veksel, der er udstedt i forbindelse med en forbrugeraftale, jfr. § 1, stk. 2, i lov nr. 139 af 29. marts 1978 om visse forbrugeraftaler, eller en check, der er benyttet til opnåelse af kredit i forbindelse med en forbrugeraftale.« Stk. 3 og 4 bliver herefter henholdsvis stk. 4 og 5.
 7. I § 522 indsættes som stk. 2 og stk. 3:
»Stk. 2. Når tvangsfuldbyrdelse er begæret på grundlag af en veksel eller en check, kan modregning kun ske med krav, der støttes på, at der ikke er givet en i veksel- eller checkloven foreskreven underretning, jfr. dog stk. 3.
Stk. 3. Ved tvangsfuldbyrdelse på grundlag af en veksel, der er udstedt i forbindelse med en forbrugeraftale, jfr. § 1, stk. 2, i lov nr. 139 af 29. marts 1978 om visse forbrugeraftaler, eller på grundlag af en check, der er benyttet til opnåelse af kredit i forbindelse med en forbrugeraftale, kan modregning ske i samme omfang, som anført i stk. 1.« Almindelige bemærkninger.
 1. Indledning.
Justitsministeriet anmodede den 13. januar 1978 retsplejerådet om at overveje, hvorvidt reglerne i retsplejelovens kapitel 41 om hurtig retsforfølgning i sager om veksler og visse andre gældsbreve burde ophæves.
Baggrunden herfor var de ændringer i retsplejelovens regler om udlæg, der trådte i kraft den 1. januar 1977, og som bl.a. indebærer, at der nu i medfør af retsplejelovens § 478, stk.
1, nr. 7, kan foretages udlæg umiddelbart på grundlag af veksler og checks for så vidt angår de i § 443, nr. 2 og 3, nævnte krav.
Ændringerne i udlægsreglerne bygger på udlægsudvalgets betænkning nr. 634/1971. Udvalget pegede i den nævnte betænkning, side 36, på, at det med gennemførelsen af den nye regel i § 478, stk. 1, nr. 7, om veksler og checks som grundlag for tvangsfuldbyrdelse burde overvejes, om reglerne i lovens kapitel 41 kunne ophæves.
 2. De gældende regler.
2.1. Retsplejeloven indeholder i kapitel 41 regler om den såkaldte hurtige retsforfølgning.
Bestemmelserne i kapitel 41 er gengivet i bilag I til lovudkastet.
Den hurtige retsforfølgning kan benyttes dels i vekselsager, jfr. § 443, nr. 2, og dels i sager, hvorunder der søges dom for et regreskrav efter en check eller et postgiroudbetalingskort, jfr. § 443, nr. 3. I praksis anvendes den hurtige retsforfølgning vedrørende giroudbetalingskort kun sjældent.
Skyldneren efter et gældsbrev kunne før 1. juli 1938 ved en bemærkning i gældsbrevets tekst indgå på, at sager til indfrielse af gældsbrevet skulle behandles efter kapitel 41, jfr.
§ 443, nr. 1. Denne bestemmelse er nu uden betydning.
I henhold til § 478, stk. 1, nr. 5, kan tvangsfuldbyrdelse ske direkte på grundlag af et gældsbrev, når det udtrykkelig er bestemt i dokumentet.
Som vekselsager efter kapitel 41 kan efter § 443, nr. 2, behandles alle sager om krav på betaling eller på regres, som kan støttes på selve vekslen.
Uden for begrebet vekselsager falder sager om krav, som ikke alene støttes på vekslen, men tillige på det underliggende forhold, f.eks. sager, hvor sagsøgte påstås kendt pligtig til at acceptere en veksel eller til at svare erstatning for undladt accept, eller sager om dækningskrav fra acceptanten mod trassenten eller en endossent.
Kapitel 41 kan ejheller anvendes af en vekselindehaver, som, efter at vekselkravet er forældet, eller vekselretten er tabt ved forsømmelse af vekselomgangen, indtaler en eventuel berigelse hos en vekselskyldner »som almindelig gældsfordring«, jfr. veksellovens  

 § 74.
Ligesom ved vekselkrav kan den hurtige retsforfølgning i checkregressager, jfr. § 443, nr. 3, kun benyttes, når kravet støttes umiddelbart på checken.
Efter reglerne i checklovens kapitel VII kan indehaveren af en check iværksætte regres imod endossenterne, trassenten og andre checkskyldnere, f.eks. en avalist.
Uden for begrebet checkregressager i kapitel 41 falder f.eks. sager om berigelseskrav, der efter checklovens § 57 kan gøres gældende »som almindelig gældsfordring«, når regresfordringen er forældet, eller den til regresrettens bevaring foreskrevne omgang er forsømt.
Den særlige hurtighed i behandlingen, som reglerne i kapitel 41 tilsigter, opnås navnlig derved, at en sagsøger, som har valgt at benytte denne procesmåde, under domssagen kun kan mødes med formalitetsindsigelser eller sådanne indsigelser, som angår selve vekslens eller checkens indretning og indhold eller andre betingelser i veksel- eller checkloven for at kunne gøre henholdsvis veksel- eller checkretten gældende, jfr. § 444, stk.
2. Skyldneren kan endvidere fremsætte insigelser om, at han ved underskrivelsen var umyndig, at underskriften er falsk, at vekslens eller checkens indhold er forfalsket efter underskrivelsen, eller at vekslen eller checken er underskrevet på hans vegne uden fornøden fuldmagt, jfr. § 444, stk. 1. Det antages, at skyldneren vil kunne fremsætte indsigelse om, at han ved underskrivelsen var under lavværgemål, eller at han på grund af sindssygdom, åndssvaghed, forbigående sindsforvirring eller lignende tilstand manglede evnen til at handle fornuftsmæssigt, jfr. myndighedslovens § 65, selv om bestemmelsen i § 444, stk. 1, kun udtrykkeligt omtaler det forhold, at skyldneren var umyndig ved underskrivelsen af dokumentet.
Andre realitetsindsigelser end de nævnte kan efter § 444, stk. 4, kun påkendes under sagen, hvis parterne er enige om at ønske dem påkendt.
Sagsøgte vil f.eks.
ikke mod sagsøgerens protest under en vekselsag, der er anlagt efter reglerne i kapitel 41, kunne opnå rettens afgørelse af en indsigelse om mangler ved det købte.
Han er nødsaget til at anlægge et selvstændigt erstatningssøgsmål mod sagsøgeren, jfr. § 444, stk. 4 og 5. Vestre landsret har i en afgørelse refereret i Ugeskrift for Retsvæsen 1972, side 169, antaget, at skyldneren under en kapitel 41-sag anlagt af den oprindelige vekselindehaver kunne fremsætte indsigelse om, at vekselgælden var betalt.
Adgangen til at fremsætte modkrav over for krav, der behandles efter kapitel 41, er stærkt begrænset, jfr. § 445. Den hurtige behandling af de nævnte sager tilgodeses endelig derved, at de uanset kravets størrelse behandles i 1. instans ved byret, jfr.
 retsplejelovens § 225, nr. 4.
Kapitel 41 - behandlingen er fakultativ for sagsøgeren.
Den, der vil søge dom for et krav, som er omfattet af kapitel 41, kan således vælge mellem at indtale kravet på almindelig måde eller at benytte den hurtige retsforfølgning.
De nugældende regler i kapitel 41 er i det væsentlige uændrede siden retsplejeloven af 1916 (mindre ændringer er gennemført ved lov nr.
 209 af 23. juli 1932 og lov nr. 150 af 13. april 1938).
Retsplejelovens regler afløste de tidligere gældende regler om gældsbrevsproces i forordning af 25. januar 1828 og den egentlige veksel- og checkproces, der var reguleret ved henholdsvis lov af 28. maj 1880 og lov af 23. april 1897 (§ 15). Der er således i dansk ret en meget lang tradition for særlige regler om hurtig retsforfølgning.
2.2. Som nævnt i afsnit 1 kan udlæg nu efter ændringen af retsplejeloven, der trådte i kraft den 1. januar 1977, i medfør af § 478, stk. 1, nr. 7, foretages umiddelbart på grundlag af veksler og checks for så vidt angår de i § 443, nr. 2 og 3, nævnte krav.
Skyldneren kan under udlægsforretningen - i modsætning til hvad der gælder under en kapitel 41-sag - fremsætte enhver indsigelse mod kravet, jfr. retsplejelovens § 501, stk. 1. Såfremt der under fogedforretningen på grundlag af en veksel eller check fremsættes en indsigelse, som fogedretten ikke kan forkaste på det foreliggende grundlag, fordi en stillingtagen kræver en omfattende bevisførelse, som fogedretten ikke vil tillade efter § 501, stk.
3, må fogedretten nægte at foretage udlæg og henvise fordringshaveren til at anlægge sag ved de almindelige domstole, jfr. § 501, stk. 1. Efter retspraksis vil fordringshaveren kunne anægge sagen som en veksel- eller checksag efter kapitel 41, selvom han i første omgang har valgt at søge kravet inddrevet ved foretagelse af umiddelbart udlæg i medfør af § 478, stk. 1, nr. 7, jfr. vestre landsrets afgørelse refereret i Ugeskrift for Retsvæsen 1978, side 559. Det er endvidere i praksis antaget, at en vekselkreditor, der kunne have søgt udlæg umiddelbart på grundlag af vekslen, men som i stedet anlægger vekselsag efter kapitel 41 ved de almindelige domstole, er berettiget til sædvanlige sagsomkostninger, jfr. østre landsrets afgørelse refereret i Ugeskrift for Retsvæsen 1978, side 603.
 3. Overvejelser i udlægsudvalget og kreditkøbsudvalget.
3.1. Adgangen til i medfør af retsplejelovens § 478, stk. 1, nr. 7, at foretage udlæg på grundlag af veksler og checks bygger som nævnt på et forslag fra udlægsudvalget i betænkning nr. 634/1971 om udlæg og udpantning.
Udvalget rejste i betænkningen spørgsmålet om, hvorvidt reglerne i retsplejelovens kapitel 41 om hurtig retsforfølgning burde ophæves i forbindelse med gennemførelsen af den nye regel i § 478, stk. 1, nr. 7. Om spørgsmålet anføres det i betænkningen side 36:
»Prøvelsen under den hurtige retsforfølgning giver kun ringe sikkerhed for, at skyldneren ikke har indsigelser mod kravet.
Indsigelsen er vel ikke endelig tabt, men kan først gøres gældende under et selvstændigt søgsmål mod sagsøgeren, hvilket undertiden er uheldigt.
Udvalget foreslår, at vekslen eller checken skal kunne danne grundlag for tvangsfuldbyrdelse af de i kapitel 41 nævnte krav.
Når vekselejeren opnår den tidsgevinst at kunne kræve udlæg for sit krav, straks når en uge (* 1) fra vekslens forfaldsdag (eventuelt protestdagen) er forløbet, er det rimeligt, at vekselskyldneren på sin side kan fremsætte alle indsigelser under fogedforretningen.
Kan disse ikke forkastes af fogedretten, f.eks. fordi stillingtagen kræver omfattende bevisførelse, må udlæg nægtes og vekselejeren henvises til søgsmål ved de almindelige domstole, jfr. udkastets § 500, stk. 1. (* 2) .......
Når indehaveren af veksel- eller checkkrav kan gå direkte til fogedretten, er der næppe behov for anvendelse af den hurtige retsforfølgning efter kapitel 41. Det er i sig selv stødende, at veksel- eller checkudstederen skal dømmes til at betale, selv om han har velbegrundede indsigelser vedrørende det forhold, som gav anledning til dokumentets udstedelse.
Der synes derfor at være grund til at overveje, om ikke reglerne i kapitel 41 om hurtig retsforfølgning kan ophæves, når der gives adgang til tvangsfuldbyrdelse umiddelbart på grundlag af en veksel eller en check.
Der er derimod næppe grund til at ændre bestemmelsen om, at disse sager behandles af underretterne, jfr. § 225, nr. 4.
Reglerne i Geneve-konventionen af 7. juni 1930 om ensartet veksellovgivning indeholder ingen forskrifter om en særlig vekselprocesform.« Justitsministeriet har over for rådet oplyst, at man på baggrund af udtalelserne i betænkning nr. 634/1971 overvejede, om retsplejelovens kapitel 41 kunne ophæves samtidig med, at der indførtes adgang til umiddelbart udlæg på grundlag af veksler og checks.
Justitsministeriet fandt imidlertid, at der burde foretages en nærmere undersøgelse af, hvorvidt der fortsat er behov for regler om hurtig retsforfølgning.
Sådanne nærmere overvejelser kunne ikke afsluttes inden fremsættelsen af forslaget til lov om ændring af retsplejelovens regler om udlæg, og det anførtes derfor i bemærkningerne til lovforslagets § 478, at spørgsmålet om, hvorvidt retsplejelovens kapitel 41 bør ophæves, overvejes i justitsministeriet (FT 1975-76, Tillæg A, sp. 262).
3.2. Det af justitsministeriet nedsatte købelovsudvalg har i betænkning nr. 839/1978 om køb på kredit i forbindelse med fremlæggelsen af et udkast til en ny lov om køb på kredit bl.a.
foreslået, at det i forbrugerkøb, hvor sælgeren yder kredit, forbydes at anvende veksler og andre særlige skyldokumenter, der forpligter køberen, og som ved overdragelsen kan medføre indskrænkning af køberens ret til at fremsætte indsigelser vedrørende købet (lovudkastets § 12, stk. 2). Overtrædelse af forbudet foreslås sanktioneret med straf (lovudkastets § 41, stk.
1). Som forbrugerkøb betegnes i denne forbindelse køb, som indgås med sælgeren i dennes erhverv, når det købte hovedsageligt er bestemt til ikke-erhvervsmæssig anvendelse for køberen, og sælgeren vidste eller burde vide dette.
Forbudet gælder alle dokumenter, hvor der helt eller delvis kan ske fortabelse af indsigelser vedrørende dokumentet (såkaldte negotiable dokumenter). Undtaget er dog checks, når disse på normal vis bruges som betalingsmiddel.
Benyttes en check som kreditmiddel, som det kan være tilfældet ved fremdaterede checks, er sådanne checks omfattet af forbudet.
Er et normalt negotiabelt dokument ved påtegning gjort ikke-negotiabelt (f.eks. en rektaveksel), er det ikke omfattet af forbudet.
Forbudet mod modtagelse af negotiable dokumenter er formuleret så bredt (»..... for fordring, som har forbindelse med forbrugerkøb ...«), at det ifølge bemærkningerne til lovudkastet (betænkningen side 78) også rammer modtagelse af negotiable dokumenter efter, at det solgte er overgivet køberen.
Modtagelsen af negotiable dokumenter i forbindelse med et økonomisk opgør mellem parterne, f.eks. for sælgerens restfordring i anledning af det solgtes tilbagetagelse, er også omfattet af forbudet.
Overtrædelse af forbudet foreslås om nævnt sanktioneret med straf (bøde). Overtrædelse af forbudet medfører ikke, at krav, der støttes på vekslen eller andre lignende skylddokumenter, er ugyldige.
Overdrager sælgeren en veksel, der er modtaget i strid med forbudet, vil en godtroende erhverver som hidtil kunne ekstingvere skyldnerens eventuelle indsigelser efter de særlige materielle regler herom i vekselloven.
Overfor en sådan erhverver vil den processuelle adgang for skyldneren til at gøre indsigelser gældende være uden betydning.
Erhververen vil, hvis han var i god tro, da han modtog vekslen, kunne ekstingvere indsigelserne efter reglerne i vekselloven.
 4. Retsplejerådets overvejelser.
4.1. Retsplejerådet er enig med udlægsudvalget i, at det i mange tilfælde kan virke mindre velbegrundet, at en vekselskyldner dømmes til at betale, selv om han har indsigelser vedrørende det forhold, som gav anledning til dokumentets udstedelse.
Dette gælder efter rådets opfattelse navnlig i forbrugerforhold, hvor den enkelte forbruger kan have vanskeligheder med på forhånd at overskue konsekvenserne af, at der udstedes en veksel.
For så vidt angår erhvervsforhold, hvor der er en lang tradition for anvendelse af veksler i kreditforhold, gør der sig imidlertid særlige modhensyn gældende, jfr. nedenfor i afsnit 4.2. Checks benyttes i almindelighed som betalingsmiddel og brugen af checks har stor lighed med egentlige kontantkøb.
Det forekommer derfor ubetænkeligt at opretholde kreditors mulighed for at afskære indsigelser under tvangsfuldbyrdelsen, også i forbrugersager.
Efter retsplejerådets opfattelse vil det være uacceptabelt at bevare adgangen til hurtig retsforfølgning med afskæring af skyldnerens indsigelser, når sælgeren ved modtagelsen af en veksel har overtrådt et forbud mod anvendelse af veksler.
For sælgerens vedkommende vil dette være en naturlig konsekvens af, at modtagelsen af vekslen er strafbar.
Overfor andre indehavere af vekslen bør der være adgang til ved fogedretten at føre bevis om, hvorvidt de ved erhvervelsen af vekslen har været i den nødvendige gode tro til at fortrænge skyldnerens mulige indsigelser.
Veksler benyttes i øvrigt efter det for rådet oplyste kun forholdsvis sjældent ved finansiering af forbrugerkøb.
En ophævelse af adgangen til hurtig retsforfølgning for sådanne veksler vil derfor ikke være et større indgreb i eksisterende handelsforhold.
På denne baggrund finder rådet, at adgangen til hurtig retsforfølgning vedrørende veksler i forbrugerforhold bør ophæves, selv om det af købelovsudvalget foreslåede forbud mod brug af veksler i forbindelse med forbrugerkøb ikke gennemføres.
En samtidig gennemførelse forekommer dog ønskelig.
Efter retsplejerådets opfattelse vil det endvidere være ubetænkeligt og rimeligt at ophæve adgangen til hurtig retsforfølgning i alle forbrugerforhold, således at man ikke begrænser sig til forbrugerkøb, jfr. købelovens § 4a og § 4, stk. 2, i lovudkastet i betænkning nr. 839/1978. Heller ikke i tilfælde, hvor en veksel er udstedt i forbindelse med opnåelse af et lån til forbrug eller i forbindelse med finansiseringen af en tjenesteydelse til en forbruger, bør skyldneren kunne afskæres fra at gøre indsigelser gældende af processuelle grunde.
Det foreslås derfor, at den hurtige retsforfølgning ophæves for alle veksler, der er udstedt i forbindelse med en forbrugeraftale, jfr. definitionen heraf i § 1, stk. 2, i lov nr. 139 af 29. marts 1978. Udlæg vil som hidtil kunne foretages direkte på grundlag af vekslen i medfør af § 478, stk. 1, nr. 7. Nægter fogedretten at foretage udlæg, fordi den ikke mener at kunne tage stilling til skyldnerens indsigelser, jfr. § 501, stk. 3, vil den, der har anmodet om tvangsfuldbyrdelse, efter en ophævelse af kapitel 41 være henvist til at anlægge sag ved de almindelige domstole efter retsplejelovens almindelige regler, og skyldneren vil i så fald under sagen kunne få påkendt sine indsigelser.
Checks benyttes som tidligere nævnt almindeligvis som et betalingsmiddel.
Det er formentlig kun sjældent, at checks benyttes til opnåelse af kredit, f.eks. ved udstedelse af fremdaterede checks.
Efter checklovens § 28 kan en check i øvrigt, selvom den er fremdateret, kræves betalt ved forevisningen.
Brugen af checks har derfor i almindelihed stor lighed med egentlige kontantkøb.
Flere af erhvervslivets organisationer, som retsplejerådet har anmodet om udtalelse om spørgsmålet, jfr.
nærmere nedenfor under afsnit 4.2., har ud fra disse synspunkter frarådet, at man ophæver reglerne om hurtig retsforfølgning i checkregressager.
Rådet finder under hensyn hertil, at der fortsat, også i forbindelse med en forbrugeraftale, bør være adgang til hurtig retsforfølgning i checksager, når checken er benyttet på sædvanlig måde som et betalingsmiddel.
Herved undgås det at gribe forstyrrende ind i den stadigt hyppigere brug af checks i samhandelen.
Rådet vil derimod finde det ubetænkeligt at henlægge den særlige checkretlige procedure til fogedretten, således at det kan undgås at gennemføre en særskilt checksag ved byretten, jfr. nærmere herom nedenfor i afsnit 4.2. vedrørende spørgsmålet om bevarelse af adgangen til hurtig retsforfølgning i vekselsager i erhvervsforhold.
Det af købelovsudvalget foreslåede forbud mod brug af negotiable dokumenter i forbindelse med forbrugerkøb omfatter som nævnt de tilfælde, hvor checks undtagelsesvis benyttes til opnåelse af kredit.
Efter rådets opfattelse vil det være stødende, hvis der er adgang til hurtig retsforfølgning på grundlag af et dokument, som det er strafbart at gøre brug af.
Retsplejerådet foreslår derfor, at checks, der ikke benyttes som betalingsmiddel, i forbrugerforhold undtages fra regler om hurtig retsforfølgning.
Undtagelsen bør efter rådets opfattelse gælde i forbindelse med alle forbrugeraftaler, selv om forbudet i købelovsudvalgets lovudkast kun vedrører forbrugerkøb.
For så vidt angår godtroende erhververe af checkkrav vil det ligesom vedrørende veksler ikke være til større gene at undtage dokumenterne fra hurtig retsforfølgning, da disse erhververe efter de materielle regler i checkloven vil kunne fortrænge de fleste af skyldnerens indsigelser.
På den anden side vil det være rimeligt, at de må finde sig i bevisførelse om deres påståede gode tro.
4.2. I erhvervslivet er der en lang tradition for anvendelse af veksler i kreditforhold, og tilliden til veksler er traditionelt blevet kædet sammen med bl.a. adgangen til hurtig retsforfølgning.
Retsplejerådet har indhentet udtalelser fra en række myndigheder og erhvervsorganisationer med henblik på en nærmere belysning af, hvorvidt der skønnes fortsat at være behov for adgang til hurtig retsforfølgning efter reglerne i retsplejelovens kapitel 41, selv om udlæg nu i medfør af § 478, stk. 1, nr. 7, kan foretages umiddelbart på grundlag af veksler.
Høringssvarene er optaget som bilag II til lovudkastet. (* 3) De fleste af de hørte myndigheder og organisationer, herunder navnlig erhvervslivets organisationer, har givet udtryk for store betænkeligheder ved en ophævelse af adgangen til hurtig retsforfølgning i erhvervsforhold, men har på den anden side ikke indvendiger imod at henlægge den særlige vekselretlige procedure til fogedretten, således at det undgås at gennemføre en særskilt vekselsag ved byretten.
Det fremhæves særligt, at tilliden til veksler vil afsvækkes ved en ophævelse af adgangen til hurtig retsforfølgning.
Retsplejerådet er enig med de nævnte organisationer i, at en ophævelse af adgangen til hurtig retsforfølgning i erhvervsforhold vil kunne medføre, at tilliden til vekslen svækkes til skade for kreditgivningen i erhvervslivet.
Hensynet til vekselskyldneren taler ikke på samme måde som i forbrugerforhold mod, at den summariske procedure bevares.
De erhvervsdrivende vil normalt kunne vurdere betydningen af, at de ved vekseludstedelsen i vid udstrækning afskæres fra at fremkomme med indsigelser, herunder navnlig indsigelser, der hidrører fra den aftale, der var grundlaget for vekseludstedelsen.
Det vil generelt også være i skyldnerens interesse, at kreditmulighederne ikke forringes.
Rådet foreslår derfor, at adgangen til at afskære skyldnerens indsigelser i erhvervsforhold opretholdes, men således at den vekselretlige procedure henlægges til fogedretten.
Herved undgås det at gennemføre en særskilt vekselsag ved byretten.
Retsplejerådet er opmærksom på, at henlæggelsen af den hurtige retsforfølgning til fogedretten indebærer en forbedring af vekselindehaverens processuelle stilling.
Som nævnt vil det imidlertid i almindelighed være også i skyldnerens interessee at befæste tilliden til vekslen, idet finansieringsmulighederne derved tilsvarende forbedres.
Retsplejerådet finder ligeledes, at adgangen til hurtig retsforfølgning vedrørende checks i erhvervsforhold bør bevares fuldt ud, altså også selv om checken er anvendt som kreditmiddel.
 Bemærkninger til lovudkastets enkelte bestemmelser.
 Til nr. 1.
Efter § 225, nr. 4, behandles sager om veksler og visse andre gældsbreve, jfr. kapitel 41, ved byret uanset sagens økonomiske værdi.
Retsplejerådet foreslår, at reglerne om hurtig retsforfølgning i kapitel 41 ophæves, jfr. lovudkastets nr. 3. Efter § 478, stk. 1, nr. 7, kan udlæg foretages på grundlag af veksler og checks.
Anlæggelse af sag ved de almindelige domstole vedrørende veksel- eller checkkrav er imidlertid nødvendig i de tilfælde, hvor skyldneren for fogedretten efter den under nr. 6 foreslåede bestemmelse kan fremsætte indsigelser, og fogedretten i medfør af § 501, stk. 3, ikke mener at kunne tage stilling til indsigelserne.
Veksel- eller checkindehaveren vil også uanset adgangen til efter § 478, stk. 1, nr. 7, at foretage umiddelbart udlæg på grundlag af vekslen eller checken kunne vælge at anlægge sag om kravet ved de almindelige domstole.
Rådet finder imidlertid, at sådanne sager efter ophævelsen af de særlige regler i kapitel 41 bør anlægges efter samme regler som for andre borgerlige sager, således at sagens værdi bliver afgørende for, om sagen skal behandles i 1. instans ved landsret eller byret, jfr. § 225, nr. 1.
 Til nr. 2.
 Ændringen er af redaktionel karakter og skyldes lovudkastets nr. 1.
 Til nr. 3.
 Reglerne om hurtig retsforfølgning i kapitel 41 foreslås ophævet.
Bestemmelserne om afskæring af visse af skyldnerens indsigelser foreslås dog bevaret i vekselsager uden for forbrugerforhold og i sager om checks, der ikke er benyttet til opnåelse af kredit i forbrugerforhold.
Sagernes behandling henlægges til fogedretten, jfr. lovudkastets nr. 6 og 7 samt afsnit 4 i de almindelige bemærkninger. § 443, nr. 1, giver adgang til hurtig retsforfølgning i sager, der anlægges til indfrielse af gældsbreve, når skyldneren inden gældsbrevslovens ikrafttræden den 1. juli 1938 har underkastet sig en sådan retsforfølgning.
Denne bestemmelse har ikke længere praktisk betydning.
Hurtig retsforfølgning kan nu ikke længere vedtages, men gældsbreve kan gøres umiddelbart eksigible, jfr. § 478, stk. 1, nr. 5. § 443, nr.
3, hjemler endvidere hurtig retsforfølgning i sager, hvor »et i henhold til den danske postlovgivning udstedt postgiroudbetalingskort indbetales«.
Bestemmelsen anvendes ikke i praksis og foreslås derfor ophævet.
 Til nr. 4.
Forslaget tilsigter ikke nogen realitetsændring i forhold til den gældende bestemmelse i § 478, stk. 1, nr. 7. Bestemmelsen henviser imidlertid til reglerne i § 443, nr. 2 og 3, og når disse regler ophæves, er det nødvendigt i § 478 at angive, hvilke veksel- og checkretlige krav, der kan tvangsfuldbyrdes direkte på grundlag af vekslen og checken.
Rådet har i forbindelse hermed foretaget visse sproglige forenklinger i forhold til formuleringerne i § 443, nr.
2 og 3. Udlæg på grundlag af en veksel kan fortsat kun foretages for de krav, der er omfattet af den gældende bestemmelse i § 443, nr. 2, dvs. egentlige vekselretlige krav stiftet umiddelbart ved påtegning på vekslen, hvorimod direkte udlæg ikke kan foretages for acceptantens dækningskrav mod trassenten eller en endossent eller for vekselfordringer, der er forældede eller fortabt ved forsømmelse af vekselomgangen, jfr. veksellovens § 74. Tilsvarende gælder for krav i forbindelse med brugen af checks.
 Til nr. 5.
 Ændringen er en konsekvens af de foreslåede ændringer under nr. 6.
 Til nr. 6.
Retsplejerådet foreslår, at adgangen til en særlig retsforfølgning efter ophævelsen af kapitel 41 bevares dels i checksager, bortset fra de tilfælde, hvor checken er benyttet til opnåelse af kredit i forbindelse med en forbrugeraftale, og dels vedrørende veksler, som ikke er udstedt i forbindelse med en forbrugeraftale, således at den særlige check- og vekselprocedure i det angivne omfang henlægges til fogedretten.
Der henvises til de almindelige bemærkninger afsnit 4.
De foreslåede bestemmelser i § 501, stk. 3, indebærer, at indsigelser mod veksler, der ikke er udstedt i forbindelse med en forbrugeraftale, samt indsigelser mod checks, bortset fra de tilfælde hvor checken i forbrugerforhold er benyttet til opnåelse af kredit, kun kan gøres gældende under udlægsforretningen, såfremt den, der har fremsat anmodningen om tvangsfuldbyrdelse, er enig heri.
Den foreslåede ordning svarer således for så vidt til den gældende bestemmelse i § 444, stk. 4. Rådet forudsætter, at den retstilstand, der har dannet sig på grundlag af § 444, stk. 4, jfr. de almindelige bemærkninger ovenfor under afsnit 2.1., opretholdes efter henlæggelsen af sagerne til fogedretten.
I lighed med de gældende regler i § 444, stk. 2, finder rådet, at skyldneren bør have adgang til at fremsætte indsigelser, der angår selve vekslens eller checkens indretning og indhold eller andre betingelser i veksel- eller checkloven for at gøre henholdsvis veksel- eller checkretten gældende, jfr. udkastets § 501, stk. 3, nr. 2. Efter udkastets § 501, stk. 3, nr. 3, vil skyldneren endvidere som efter § 444, stk. 1, altid kunne fremsætte indsigelse om, at han ved underskrivelsen var umyndig, at underskriften er falsk, at vekslen eller checkens indhold er forfalsket efter underskrivelsen, eller at vekslen eller checken er underskrevet på hans vegne uden fornøden fuldmagt.
Bestemmelsen i § 501, stk. 3, nr. 3, vil, i lighed med hvad der gælder efter § 444, stk. 1, kunne anvendes, hvis skyldneren vil fremsætte indsigelse om, at han ved underskrivelsen var under lavværgemål, eller at han manglede evnen til at handle fornuftsmæssigt, jfr.
 myndighedslovens § 65.
Efter forslagets § 501, stk. 3, nr. 4, vil alle indsigelser kunne fremsættes, såfremt tvangsfuldbyrdelsen angår en veksel, der er udstedt i forbindelse med en forbrugeraftale, eller en check, der benyttes til opnåelse af kredit i forbindelse med en forbrugeraftale.
Udtrykket »i forbindelse med en  

 forbrugeraftale« er så bredt, at det f.eks. også omfatter udstedelse af veksler eller checks, efter at en salgsgenstand er overgivet til køberen.
Det omfatter endvidere udstedelse af de nævnte dokumenter i forbindelse med et økonomisk opgør mellem parterne f.eks. for sælgerens restfordring i anledning af det solgtes tilbagetagelse.
Efter de gældende bestemmelser i § 444, stk. 4, jfr. stk. 5, vil sagsøgte under en veksel- eller checkregressag, der behandles efter reglerne i kapitel 41, kunne forbeholde sig at anlægge et selvstændigt erstatningssøgsmål mod sagsøgeren i anledning af indsigelser, der ikke kan påkendes under veksel- eller checkregressagen.
Det kræves ikke efter de nævnte bestemmelser, at sagsøgte specielt har nævnt eller angivet, hvilke indsigelser han mener at have, men erstatningssøgsmålet vil ikke kunne anlægges, hvis sagsøgte ikke i forbindelse med veksel- eller checkregressagen i det mindste har forbeholdt sig at anlægge sag i anledning af indsigelserne.
Efter rådets opfattelse bør der være en almindelig adgang for skyldneren til at anlægge sag på grundlag af indsigelser, der afskæres under tvangsfuldbyrdelsen eller af andre grunde ikke påkendes her.
Dette er særlig klart, hvis udlægsforretningen foretages, uden at skyldneren er til stede eller i øvrigt på forhånd er underrettet om forretningens foretagelse, jfr.
retsplejelovens § 493 og § 495. Men heller ikke i de tilfælde, hvor skyldneren har været til stede under udlægsforretningen, bør det stilles som en betingelse for anlæggelse af sag om erstatning, at indsigelserne er forbeholdt under fogedforretningen.
Dette skyldes, at behandlingen ved fogedretten i almindelighed vil være langt mere summarisk, end behandlingen under en sag efter de gældende regler i kapitel 41.
Fogedrettens afgørelser antages kun at have materiel retskraft i de tilfælde, hvor tvisten overvejende angår et processuelt spørgsmål, og i de tilfælde, hvor et materielt spørgsmål i fogedretten har været undergivet en så indgående behandling med eventuelt tilhørende bevisførelse, at der for så vidt er grundlag for at sidestille fogedrettens afgørelse med afgørelsen under en ordinær retssag.
Efter de almindelige retskraftsgrundsætninger vil man derfor altid kunne anlægge sag om erstatning ved de almindelige domstole, når fogedretten har foretaget udlæg på grundlag af en veksel eller en check, uden at skyldneren har fået sine indsigelser påkendt af fogedretten.
På denne baggrund er det rådets opfattelse, at det ikke er nødvendigt at gennemføre en formel regel om efterfølgende erstatning i forbindelse med ophævelsen af reglen i kapitel 41.
 Til nr. 7.
Efter bestemmelsen i § 445 er adgangen til at gøre modfordringer gældende under behandlingen af en veksel- eller checksag i henhold til kapitel 41 stærkt begrænset.
Modfordringer kan således kun gøres gældende, når disse støttes på, at der ved forsømmelse med at give en i veksel- eller checkloven foreskreven underretning er forvoldt sagsøgte skade.
Efter retsplejerådets opfattelse bør adgangen til modregning under udlægsforretninger på grundlag af veksler og checks begrænses på samme måde, i det omfang den hurtige retsforfølgning henlægges til fogedretten, jfr.
 lovudkastets nr. 6.
 Bilag til retsplejerådets lovudkast.
 Retsplejelovens kapitel 41.
 Sager om veksler og visse andre gældsbreve.
»§ 443. Sagsøgeren kan anvende den i dette kapitel omhandlede hurtige retsforfølgning:
1) I sager, der anlægges til indfrielse af gældsbreve, når skyldneren enten i selve gældsbrevet eller ved senere påtegning på samme har underkastet sig sådan forfølgning, og vedtagelsen er sket, inden lov om gældsbreve trådte i kraft.
2) I vekselsager, hvorved forstås sager, som anlægges mod trassenter, endossenter eller acceptanter af trasserede veksler eller mod udstedere og endossenter af egne veksler til vekslens betaling eller for at gøre vekselregres gældende, sager, som anlægges mod trassenter og endossenter af veksler på grund af manglende accept, til betaling af vekselsummen eller det ikke accepterede beløb, eller mod trassenter og endossenter samt acceptanter på grund af manglende eller ikke betryggende accept, til stillelse af sikkerhed, sager, som anlægges mod dem, der har tegnet borgen (aval) for en vekselforpligtet person, til vekselforpligtelsens opfyldelse.
3) I sager, hvorunder regreskrav efter en check eller et i henhold til den danske postlovgivning udstedt postgiroudbetalingskort indtales.
§ 444. Under sagen kan det ikke tillades sagsøgte at fremsætte andre indsigelser i realiteten end, at han ikke ved underskriftens meddelelse var mægtig og myndig til således at forbinde sig, eller at underskriften er falsk, eller at der i dokumentets indhold er foregået en forfalskning, efter at underskriften er meddelt.
Stk. 2. I vekselsager kan sagsøgte endvidere fremsætte de indvendinger, som angår selve vekslens indretning og indhold eller den til vekselfordringens vedligeholdelse fornødne omgang eller andre i vekselloven foreskrevne betingelser for at kunne gøre veksleretten gældende.
Tilsvarende regler gælder om de i § 443, nr. 3, nævnte sager.
Stk. 3. I de i § 443, nr. 1, nævnte sager kan sagsøgte derhos, for så vidt søgsmålet foruden på selve gældsbrevet støttes på transport eller andet uden for gældsbrevet liggende grundlag, fremsætte enhver indsigelse herimod, ligesom kan i disse dager overhovedet kan fremkomme med enhver indsigelse, med hensyn til hvilken bevisbyrden ikke påhviler ham, eller til hvis godtgørelse han ikke behøver andre bevismidler end dokumenter, som haves til stede.
Stk. 4. Alle andre indsigelser i realiteten er udelukkede fra at komme i betragtning, når parterne ikke er enige om at ønske dem påkendt; men det forbeholdes sagsøgte i anledning af slige indsigelser, når han i sit tilsvar har opgivet eller i det mindste forbeholdt dem, at anlægge et selvstændigt erstatningssøgsmål mod sagsøgeren.
Stk. 5. Dette erstatningssøgsmål behandles i alle henseender efter de almindelige regler.
§ 445. Imod de i § 443, nr. 2 og 3, omhandlede fordringer kan modfordringer kun gøres gældende, når disse er støttede på, at der ved forsømmelse med at give en i vekselloven foreskreven underretning er forvoldt sagsøgte skade, og imod de i § 443, nr.
1, omhandlede kun, for så vidt modfordringen selv går ind under samme bestemmelse, eller den indrømmes.
 § 446. (Ophævet).
§ 447. Når sager af heromhandlede beskaffenhed indankes for landsret, er det en selvfølge, at proceduren for denne ikke kan omfatte andet end det, som i henhold til ovenstående regler kunne gøres gældende for byret.« Bilag 4 Den nordiske sprogkonvention KONVENTION Mellem Danmark, Finland, Island, Norge og Sverige om nordiske statsborgeres ret til at anvende deres eget sprog i et andet nordisk land.
Regeringerne i Danmark, Finland, Island, Norge og Sverige som anser en øget sproglig ligestilling inden for Norden for at være af stor betydning for den nordiske fællesskabsfølelse og for en udvidet forbindelse mellem de nordiske folk, som finder det vigtigt, at nordiske statsborgere i så stor udstrækning som muligt kan anvende deres eget sprog over for myndigheder og andre offentlige organer i et andet nordisk land, som erkender, at en god sprogservice for nordiske invandrere er af væsentlig betydning for at fremme tilpasningen, og for at sikre dem social tryghed og lige behandling i samfundet, er i overensstemmelse med synspunkterne i Nordisk Råds rekommandation nr. 29/1966, blevet enige om følgende:
Artikel 1 De sprog, som omfattes af denne konvention er dansk, finsk, islandsk, norsk og svensk.
Konventionen omfatter såvel mundtlig som skriftlig kontakt med en myndighed eller et andet offentligt organ, dog ikke telefonkontakt.
Artikel 2 De kontraherende stater forpligter sig til at virke for, at en statsborger i en kontraherende stat skal, hvis der er behov herfor, kunne anvende sit eget sprog ved henvendelse til myndigheder og andre offentlige organer i en anden kontraherende stat.
Foruden domstolene gælder dette først og fremmest i forhold til offentlige myndigheder såsom social-, sundheds-, arbejdsmarkeds-, skatte-, politi- og skolemyndigheder.
I sager, der er til behandling ved domstolene og andre offentlige organer, skal myndighederne så vidt muligt sørge for, at statsborgere i en anden kontraherende stat får den fornødne tolke- og oversættelseshjælp.
I straffesager skal statsborgerne altid have den nødvendige tolkehjælp.
Artikel 3 Omkostningerne til tolkning og oversættelse i sager, som er omfattet af artikel 2, bør afholdes af det offentlige.
Omkostningerne til tolk i straffesager, der er undergivet offentlig påtale, skal altid udredes af det offentlige.
På trods af ovenstående kan en kontraherende stat dog kræve sine omkostninger til oversættelse af dokumenter refunderet helt eller delvis af den, som har indleveret dokumentet, såfremt dette er af vidtløftig beskaffenhed, af ringe betydning, eller såfremt der i øvrigt foreligger særlige omstændigheder.
En kontraherende stat skal heller ikke være afskåret fra at gennemføre regler, hvorefter det offentlige får ret til at kræve omkostningerne til tolk eller oversættelse refunderet af den, som i egenskab af tabende part eller af anden årsag skal afholde sagsomkostningerne.
Artikel 4 Den, der opholder sig på anstalt eller institution, bør i den udstrækning det er muligt, have adgang til samvær med andre, der behersker den pågældendes sprog.
Artikel 5 De kontraherende stater skal arbejde for oprettelsen af offentlige sprogserviceorganer eller anden form for tolke- og oversættelsesservice på steder, hvor statsborgere fra en anden kontraherende stat, som ikke forstår værtslandets sprog, opholder sig i større antal.
Når antallet af sådanne statsborgere, der er bosatte i værtslandet eller i bestemte områder heraf tilsiger det, skal værtslandet fremme arbejdet med oversættelse og distribution af sådanne anvisninger, brochurer, blanketter og lignende, som er egnede til at forbedre forbindelsen mellem den enkelte og det offentlige.
Artikel 6 De kontraherende stater forpligter sig til at forsøge at yde en særlig indsats i sprogservicespørgsmål, når forholdene giver anledning hertil, samt til at fremme det direkte samarbejde mellem myndighederne i de forskellige stater med henblik på en virkeliggørelse af formålet med konventionen.
Artikel 7 Konventionen begrænser ikke to eller flere kontraherende staters adgang til, når der er anledning hertil, at træffe særlige aftaler, som indebærer videregående forpligtelser, end de, der er aftalt i denne konvention.
Artikel 8 Enhver af de kontraherende stater skal udpege en myndighed eller et andet organ, der har til opgave at holde sig orienteret om anvendelsen af konventionen i staten samt at fremme samarbejdet mellem staterne i spørgsmål, der omfattes af konventionen.
Nordisk Ministerråd vil herudover holde sig orienteret om anvendelsen af konventionen.
Artikel 9 De kontraherende stater kan tilslutte sig denne konvention gennem a) undertegnelse uden forbehold om ratifikation eller b) undertegnelse med forbehold om ratifikation i forbindelse med efterfølgende ratifikation.
Ratifikationsdokumenterne skal deponeres i det finske udenrigsministerium.
Konventionen træder i kraft den første dag i den måned som begynder 2 måneder efter, at fire af de kontraherende stater har tilsluttet sig den.
I forhold til en kontraherende stat, som tilslutter sig konventionen på et senere tidspunkt, træder denne i kraft to måneder efter, at denne stat har tilsluttet sig konventionen.
Enhver af staterne kan i forhold til enhver af de øvrige opsige konventionen med seks måneders varsel.
Til bekræftelse heraf har undertegnede befuldmægtigede undertegnet denne konvention.
Som sket i Svaneke på Bornholm den 17. juni 1981 i et eksemplar på dansk, finsk, islandsk, norsk og svensk.
(* 1) Fristen er i den gennemførte lov fastsat til 14 dage, jfr. § 484.
 (* 2) Nu retsplejelovens § 501, stk. 1.
 (* 3) Bilaget er ikke medtaget i lovforslaget.
