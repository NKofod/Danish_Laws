Nr LSF 162 Forslag til Lov om ændring af lov om uddannelse af lærere til  

 folkeskolen(Ændring af uddannelsens fagkreds m.v.) Fremsat af undervisningsministeren (Ole Vig Jensen) den 5. februar 1997 Vedtaget ved tredjebehandling den 30. maj 1997 Lov nr. 473 af 10/06/1997 § 1 I lov om uddannelse af lærere til folkeskolen, jf. lovbekendtgørelse nr.  

 795 af 3. september 1996, foretages følgende ændringer:
 1. § 2 affattes således:
 » § 2. Uddannelsen varer 4 år og omfatter for alle studerende  

 følgende fag og fagområder:
 1) Kristendomskundskab/livsoplysning.
 2) Fire af folkeskolens fag (linjefag) efter seminariernes muligheder og  

 den studerendes valg, jf. stk. 2. Den studerende udarbejder en større  

 selvstændig opgave i tilknytning til et af de valgte fag.
 3) Pædagogiske fag: Almen didaktik, psykologi, pædagogik og skolen i  

 samfundet.
 4) Praktik.
Stk. 2. Den studerende vælger de fire linjefag, således at de  

 omfatter dansk eller matematik, og således at fagene repræsenterer mindst to  

 af følgende fagområder: Det humanistiske, det naturvidenskabelige og det  

 praktisk-musiske fagområde.
Undervisningsministeren kan fastsætte andre  

 regler om de studerendes valg af linjefag, hvis det er begrundet i  

 folkeskolens behov.
Stk. 3. Ud over den uddannelse, der er nævnt i stk. 1, skal der  

 tilbydes de studerende et kursus inden for det praktisk-musiske fagområde og  

 kurser, der tager sigte på undervisning af børn i de første år i skolen og på  

 undervisning af børn med særlige behov.
Til studerende, der vælger matematik,  

 men ikke dansk, jf. stk. 2, skal der tilbydes et kursus i skrivning og  

 retorik.
Endvidere kan der tilbydes kurser i undervisning af voksne og i  

 andre emner og aktiviteter, der peger mod lærernes arbejdsområder, samt  

 deltagelse i korsang og sammenspil.
 Stk. 4. Undervisningsministeren fastsætter de nærmere regler om  

 uddannelsen, herunder om målene for de enkelte fag og kurser og om prøver og  

 anden bedømmelse.
 Stk. 5. Undervisningsministeren kan fastsætte regler om:
 1) De studerendes pligt til at deltage i seminariets undervisning og i  

 praktikken.
 2) Kvalitetskontrol, herunder censorinstitutionen.
3) Klager til seminariet fra de studerende, herunder om klagefrist, i  

 forbindelse med eksaminer og prøver.« 2. § 4 affattes således:
» § 4. Undervisningsministeren fastsætter regler om adgang til  

 uddannelsen og kan fastsætte antallet af uddannelsespladser på  

 seminarierne.« 3. I § 9, stk. 1, indsættes som 2. pkt.:
»Endvidere skal medarbejderne og de studerende være repræsenteret  

 hver med et eller to medlemmer.« 4. § 17, stk. 2, affattes således:
 »Stk. 2. Seminarierådet består af en formand, der udpeges af  

 ministeren, samt af 13 medlemmer, der udpeges således:
1 af Lærerseminariernes Bestyrelsesforening, 1 af Lærerseminariernes Rektorforsamling, 1 af Dansk Magisterforening, 1 af Lærerstuderendes Landskreds, 1 af Kommunernes Landsforening, 1 af Københavns og Frederiksberg Kommuner i fællesskab, 1 af Landsforeningen Skole og Samfund, 1 af Frie Grundskolers Fællesråd, 1 af Skoledirektørforeningen, 1 af Danmarks Skolelederforening, 1 af Danmarks Lærerforening, 1 af Frie Grundskolers Lærerforening og 1 af Danmarks Lærerhøjskole.« § 2 Stk. 1. Loven træder i kraft den 1. august 1998. § 1, nr. 4,  

 træder dog i kraft den 1. januar 1998.
 Stk. 2. Undervisningsministeren kan fastsætte  

 overgangsbestemmelser for studerende, der er begyndt på deres uddannelse før  

 den 1. august 1998.
Oprindeligt fremsat forslag § 1 I lov om uddannelse af lærere til folkeskolen, jf.
lovbekendtgørelse nr. 795 af 3. september 1996, foretages følgende ændringer:
 1. § 2 affattes således:
 » § 2. Uddannelsen varer 4 år og omfatter for alle studerende  

 følgende fag og fagområder:
 1) Skolen i samfundet.
 2) Almen didaktik, psykologi og pædagogik.
 3) Livsoplysning / kristendomskundskab.
 4) Mundtlig og skriftlig kommunikation med retorik.
 5) Fire af folkeskolens fag (liniefag) efter seminariernes muligheder og  

 den studerendes valg, jf. stk. 2.
 6) Praktik.
Stk. 2. Den studerende vælger de fire liniefag, således at de  

 omfatter dansk eller matematik, og således at fagene repræsenterer mindst to  

 af følgende fagområder: Det humanistiske, det naturvidenskabelige og det  

 praktisk-musiske fagområde.
Undervisningsministeren kan fastsætte andre  

 regler om de studerendes valg af liniefag, hvis det er begrundet i  

 folkeskolens behov.
Stk. 3. Ud over den uddannelse, der er nævnt i stk. 1, skal der  

 tilbydes de studerende kurser, der tager sigte på undervisning af børn i de  

 første år i skolen, på undervisning af børn med særlige behov og på  

 undervisning af voksne.
Endvidere kan der tilbydes kurser i andreemner og  

 aktiviteter, der peger mod lærernes arbejdsområder, herunder det  

 praktisk-musiske, samt deltagelse i korsang og sammenspil.
 Stk. 4. Undervisningsministeren fastsætter de nærmere regler om  

 uddannelsen, herunder om målene for de enkelte fag og kurser og om prøver og  

 anden bedømmelse.
 Stk. 5. Undervisningsministeren kan fastsætte regler om:
 1) De studerendes pligt til at deltage i seminariets undervisning og i  

 praktikken.
 2) Kvalitetskontrol, herunder censorinstitutionen.
 3) Klager til seminariet fra de studerende, herunder om klagefrist, i  

 forbindelse med eksaminer og prøver.«.
 2. § 4 affattes således:
 » § 4. Undervisningsministeren fastsætter regler om adgang til  

 uddannelsen og kan fastsætte antallet af uddannelsespladser på  

 seminarierne.«.
 3. I § 9, stk. 1, indsættes som 2. pkt. :
 »Endvidere skal medarbejderne og de studerende være repræsenteret  

 hver med et eller to medlemmer.«.
 4. I § 17, stk. 2, ændres »Seminarierådet består af  

 direktøren for universitetsafdelingen som formand« til:  

 »Seminarierådet består af en formand, der udpeges af ministeren,».
 § 2 Stk. 1. Loven træder i kraft den 1. august 1998. § 1,  

 nr. 4, træder dog i kraft den 1. januar 1998.
 Stk. 2. Undervisningsministeren kan fastsætte  

 overgangsbestemmelser for studerende, der er begyndt på deres uddannelse før  

 den 1. august 1998.
Bemærkninger til lovforslaget Almindelige bemærkninger 1. Indledning Hovedformålet med lovforslaget er at bringe læreruddannelsen i bedre  

 overensstemmelse med de kvalifikationskrav, som folkeskolen - ikke mindst på  

 baggrund af folkeskoleloven af 1993 - må stille til fremtidens lærere.
 De foreslåede ændringer af læreruddannelsen omtales nedenfor i afsnit 5.
 Herudover indeholder lovforslaget ændringer af lovens bestemmelser om  

 fastsættelse af antallet af uddannelsespladser, jf. bemærkningerne til § 1,  

 nr. 2, om bestyrelsens sammensætning, jf. bemærkningerne til § 1, nr. 3, og  

 om Seminarierådet, jf. bemærkningerne til § 1, nr. 4.
 Behovet for en ændring af læreruddannelsen understreger nødvendigheden af  

 en fortsat og gerne styrket efteruddannelse af de lærere, der arbejder i  

 folkeskolen.
2. Den nuværende læreruddannelse Med læreruddannelsesloven af 1991 skete der en gennemgribende ændring af  

 styringen af uddannelsen.
Læreruddannelsesloven og uddannelsesbekendtgørelsen  

 blev rammebestemmelser, og ansvaret for den nærmere udformning af uddannelsen  

 blev overladt til det enkelte seminariums bestyrelse.
Trods de heraf følgende lokale forskelle i tilrettelæggelsen af  

 uddannelsen betød loven fra 1991 imidlertid ikke en tilsvarende  

 gennemgribende ændring af uddannelsens grundlæggende struktur.
Som efter den  

 tidligere lov har hver studerende et antal pædagogiske fag, praktik og to  

 liniefag, suppleret med en bred vifte af andre fag.
Uddannelsen omfatter for alle studerende mindst 5 af skolens fag, nemlig  

 fællesfagene dansk, regning/matematik og kristendomskundskab samt to  

 praktisk-musiske fag, valgt blandt billed- og brugskunst, idræt og musik.  

 Desuden vælger den studerende frit 2 mere omfattende liniefag.
Da  

 fællesfagene og de to praktisk-musiske fag også kan vælges som liniefag, vil  

 den enkelte studerende være uddannet i 5 - 7 af skolens fag, afhængigt af  

 liniefagsvalget.
Hertil kommer foruden praktik en række fag på seminariet,  

 der ikke hører til skolens fagrække, men bidrager til den studerendes  

 kvalificering til lærerjobbet (de pædagogiske fag, historie/samfundsfag,  

 naturfag, skrivning og retorik).
 En oversigt over de enkelte fags omfang angivet i årsværk er optaget i  

 bilag 1.
3. Folkeskoleloven af 1993 Med folkeskoleloven af 1993 er den enkelte elev kommet i centrum for  

 undervisningen.
Læreren skal sørge for, at eleven får mulighed for at arbejde  

 med stoffet på den for eleven mest hensigtsmæssige måde.
Samtidig er nye  

 arbejdsformer som tværfaglig undervisning og projektarbejde blevet væsentlige  

 sider af skolens hverdag ved siden af den traditionelle klasseundervisning,  

 ligesom informationsteknologien vil være med til at ændre fremtidens  

 undervisning.
Hermed stilles der nye krav til læreren.
Han skal have stor faglig og  

 pædagogisk viden og indsigt, og han skal ikke mindst være i stand til at  

 tænke de to ting sammen.
Han skal kunne sine fag så godt og have et sådant  

 overblik over dem, at han kan give dem vægt i fagenes samspil og foretage  

 begrundede valg, som er tilpasset det tværfaglige arbejde, projekterne og en  

 undervisningsdifferentiering, der modsvarer den enkelte elevs behov.
Der vil  

 også blive stillet større krav til lærerens evne til samarbejde, både med  

 kolleger i lærerteam og med forældrene i forbindelse med generel orientering  

 om skolens arbejde og i forbindelse med undervisningen af den enkelte elev.
 På denne baggrund slår den nuværende læreruddannelse i længden ikke til,  

 navnlig fordi de mange små fag i uddannelsen spærrer for fordybelsen i  

 skolefagene.
4. Lovforslagets forberedelse Undervisningsministeren lagde i september 1995 op til en debat om en ny  

 læreruddannelse med færre fag og større dybde.
Kort tid efter fremlagde  

 Danmarks Lærerforening et debatoplæg, som ligeledes koncentrerede uddannelsen  

 om færre fag, idet lærerforeningen dog for at nå de opstillede mål anså det  

 for nødvendigt med en udvidelse til 5 år mod de nuværende 4 år.
 Siden er disse to udspil blevet suppleret med forskellige andre.
Undervisningsministeren bad i oktober 1995 Seminarierådet for  

 Læreruddannelsen komme med en indstilling om en ny læreruddannelse.
Rådet  

 drøftede spørgsmålet på en række møder gennem foråret 1996 og modtog en lang  

 række henvendelser fra forskellig side.
Rådet afgav sin indstilling til  

 Undervisningsministeren i slutningen af august 1996.
Seminarierådet har indstillet, at uddannelsen for den enkelte studerende  

 skal omfatte R 4 af skolens fag (dansk samt 3 valgte fag) på nogenlunde de nuværende  

 liniefags niveau.
Valgene bindes således, at den studerende skal vælge de tre  

 fag inden for mindst to af følgende fagområder: det humanistiske, det  

 naturvidenskabelige og det praktisk-musiske (jf. folkeskolelovens § 5), R de pædagogiske fag (psykologi, pædagogik og almen didaktik), R et speciale eller fordybelseselement og R et nyt studieområde: Almene lærerkvalifikationer.
 R Desuden har rådet ønsket en styrkelse af praktikken gennem indførelse af  

 en »skoleperiode«, hvor den studerende i en periode på 2 - 3  

 måneder selvstændigt (dog under supervision) har ansvaret for undervisningen.
Der var i Seminarierådet ikke enighed om uddannelsens længde: 5 af rådets  

 medlemmer foreslog en udvidelse til 41/2 år, mens 3 medlemmer fastholdt de  

 gældende 4 år. 3 andre medlemmer ønskede ikke at tage stilling til  

 spørgsmålet.
Heller ikke hvad angår omfanget af de enkelte elementer i  

 uddannelsen var der enighed.
5. Ændring af læreruddannelsen Hvad der kunne kaldes »den danske model for læreruddannelse«,  

 hvor alle uddannelsens enkelte elementer sigter mod at uddanne lærere til  

 folkeskolen eller til anden undervisning, fastholdes.
Det faglige, det  

 pædagogiske og det praktiske er uadskillelige dele af uddannelsen, der  

 understøtter og supplerer hinanden.
Dette har fundet udtryk i  

 læreruddannelsens formålsparagraf, som videreføres uændret fra den gældende  

 uddannelse.
Uddannelsen finder derfor også fortsat sted på lærerseminarierne.
 Der vil imidlertid for fremtiden blive stillet større faglige krav til  

 folkeskolens lærere, og dette er baggrunden for det foreliggende lovforslag,  

 ligesom det var det for Seminarierådets indstilling.
 Det foreslås derfor, at den studerende for fremtiden bliver uddannet i 4  

 af skolens fag, nemlig dansk og/eller matematik samt 2 eller 3 fag valgt  

 blandt skolens øvrige obligatoriske fag og tilbudsfag, alle med et omfang og  

 en dybde, der svarer til de nuværende liniefag.
Det bliver efter forslaget muligt at vælge natur/teknik som liniefag, hvad  

 der ikke er muligt i den gældende uddannelse.
Herved styrkes den  

 naturvidenskabelige side af uddannelsen, jf. også bemærkningerne nedenfor til  

 § 2, stk. 1, nr. 3, om livsoplysning/kristendomskundskab.
Sigtet med  

 linjefaget bliver undervisning i faget natur/teknik i folkeskolens 1. - 6.  

 klasse.
Det er dog hensigten fortsat også at forpligte liniefagene biologi,  

 geografi og kemi/fysik på et samarbejde med henblik på undervisning i  

 natur/teknik i skolen.
 Herudover bør der i alle fag findes et grønt islæt.
 En liste over liniefagene er optaget som bilag 2.
 Til de 4 liniefag kommer følgende obligatoriske dele af uddannelsen: Tre  

 fagområder af mindre omfang: »Skolen i samfundet«,  

 »Livsoplysning / kristendomskundskab« og »Mundtlig og  

 skriftlig kommunikation med retorik« samt de pædagogiske fag og en i  

 forhold til i dag styrket praktik.
Uddannelsens længde er uændret 4 år.
I bilag 1 er vist, hvordan de enkelte  

 fag kan indpasses i denne ramme.
 Ønsket om en koncentration om færre fag med deraf følgende mulighed for  

 større fordybelse betyder, at den nuværende opdeling i en 1. og en 2. del  

 bortfalder, og at nogle af de obligatoriske fag på 1. del må falde bort.
Det gælder dansk og matematik.
Efter forslaget skal den studerende dog jf.  

 ovf. vælge et af disse fag eller dem begge på liniefagsniveau.
Det gælder endvidere de to praktisk-musiske fag på den nuværende 1. del.  

 Disse fag vil imidlertid fortsat findes som valgbare liniefag, og med  

 indførelse af 4 liniefag i stedet for som nu 2 vil flere studerende end  

 tidligere vælge disse fag.
Dertil kommer, at den musiske dimension i  

 overensstemmelse med den nye folkeskolelov skal inddrages i alle fag og  

 fagområder.
Desuden bortfalder historie/samfundsfag og naturfag, der i dag også er  

 obligatoriske 1. delsfag, men ikke giver egentlig undervisningskompetence til  

 folkeskolen og heller ikke har direkte modsvarende liniefag.
Liniefaget  

 historie og liniefaget samfundsfag vil naturligvis fortsat kunne vælges.
Der  

 henvises endvidere til det ovf. anførte om liniefaget natur/teknik.
 Endelig erstattes kristendomskundskab af fagområdet  

 livsoplysning/kristendomskundskab, jf. bemærkningerne nedenfor til §1, nr. 1.  

 Kristendomskundskab/religion kan fortsat vælges som liniefag.
 Selv med den foreslåede smallere læreruddannelse vil det være muligt at  

 holde fast i tanken om, at navnlig de yngste klasser får så få lærere som  

 muligt (»fålærerordning«).
Allerede i dag er det sådan, at de fleste lærere kun underviser i 3 - 5  

 fag, men ikke altid i de (linie)fag, læreren er uddannet i på seminariet.  

 Skoleledelserne bør i fremtiden prioritere højere, at den enkelte lærer kun  

 får ansvar for undervisningen i de fag, læreren er uddannet i på seminariet  

 eller ved senere videreuddannelse.
Under denne forudsætning vil et lærerteam  

 med den rette fagkombination kunne dække den enkelte klasses behov for lærere  

 med solid faglig indsigt i alle klassens fag, også i de yngste klasser.
Det er i øvrigt hensigten gennem en målrettet indsats at forsøge at lette  

 overgangen fra uddannelsen til lærerarbejdet i skolen og dermed undgå det  

 såkaldte »realitetschok«.
Det fordrer, at skolelederne medvirker  

 til en bevidst indslusning af nye lærere, således at disse f.eks. fra starten  

 får mulighed for at undervise i deres liniefag, og at de indgår i team med  

 erfarne lærere.
Også seminarierne skal inddrages gennem en ordning, der  

 sikrer, at nyuddannede lærere ved faste møder, gennem fjernundervisning eller  

 på anden måde kan drøfte fagligt-pædagogiske spørgsmål med seminariernes  

 lærere.
Det er afgørende, at informationsteknologien inddrages overalt i  

 læreruddannelsen, således at de nyuddannede lærere både bliver personlige  

 brugere af og har indsigt i og erfaringer med anvendelse af denne og derfor  

 kan forholde sig til dens rolle i samfundet og dermed i skolen.
Som led i  

 opfølgningen af regeringens informationsteknologiske målsætning for  

 folkeskolen arbejdes på en strategiplan for den informationsteknologiske  

 indsats på seminarierne og i forhold til efter- og videreuddannelse af  

 folkeskolens lærere.
Den internationale dimension er en vigtig faktor i en uddannelse af  

 lærere, der skal undervise og opdrage børn i et samfund, hvor internationale  

 relationer spiller en stadig større rolle.
Kontakter til og studieophold i  

 udlandet skal derfor søges fremmet, ligesom internationale emner bør indgå i  

 uddannelsen, hvor det er muligt.
6. Lovforslagets økonomiske konsekvenser Lovforslaget medfører ikke økonomiske konsekvenser i forhold til de givne  

 rammer for læreruddannelsen.
Med den foreslåede udvidelse af praktikken fra  

 0,5 årsværk til 0,6 årsværk inden for en uændret ramme på 4 år vil der dog  

 være en meget beskeden besparelse på ca. 8 mio kr. årligt, svarende til ca. 1  

 pct. af det samlede budget for lærerseminarierne.
Begrundelsen er, at  

 praktiktaxameteret er lavere end det samlede taxameter for den teoretiske del  

 af uddannelsen.
 Der vil i en overgangsperiode blive brug for midler til efteruddannelse af  

 seminariernes lærere, særlig i de fag, der efter den gældende lov er placeret  

 både på 1. del og på 2. del, men som efter forslaget kun vil findes som  

 liniefag.
 7. Lovforslaget har ingen administrative, erhvervsøkonomiske eller  

 miljømæsige konsekvenser og indeholder ikke EU-retlige aspekter.
Bemærkninger til de enkelte bestemmelser Til § 1 Til nr. 1 Med fagområdet skolen i samfundet i § 2, stk. 1, nr. 1, er det  

 hensigten at spore de studerende ind på, at de er gået i gang med en  

 læreruddannelse og ikke en fagspecialist-uddannelse.
Væsentlige dele af  

 fagområdet placeres derfor i starten af uddannelsen.
Fagområdet samarbejder  

 tæt med de øvrige fag, herunder de pædagogiske fag.
Fagområdet skal indeholde  

 elementer om skolens forankring i samfundet og samspillet med offentlige  

 myndigheder, med virksomheder, organisationer og institutioner.
Fagområdet  

 skal behandle centrale sider af skole-hjem-samarbejdet, og hvordan dette er  

 betinget af forskellige livsformer, holdninger og normer i samfundet.
De pædagogiske fag i § 2, stk. 1, nr. 2, skal behandle spørgsmål om  

 pædagogiske teorier, opdragelse og undervisning med henblik på, at læreren  

 under skiftende vilkår kan begrunde sit valg af stof over for forældre og  

 elever og kan planlægge og gennemføre sin undervisning under hensyntagen til  

 såvel klassehelheden som den enkelte elev.
Hermed inddrages på et generelt  

 plan emner som undervisningsdifferentiering, udnyttelse af  

 informationsteknologien, undervisning af børn i skolens første år med  

 betoning af praktisk-musiske arbejdsformers betydning for netop denne  

 aldersgruppe, undervisning af elever med særlige behov, elevvejledning og  

 evaluering og undervisning af børn med tokulturel baggrund.
Som i dag, men  

 med øget vægt, skal klasselærerfunktionen og lærernes samarbejde med  

 kolleger, skoleledelse og skolemyndigheder m.fl. indgå.
Fagene skal endvidere  

 medvirke til, at læreren kan løse de mange andre opgaver, der tillægges  

 skolen.
De pædagogiske fag er tænkt som et fagområde, der strækker sig igennem  

 hele uddannelsen, og hvor de tre fag har mulighed for at samarbejde indbyrdes  

 og med de øvrige fag og skabe en tæt sammenhæng med praktikken.
Derfor tænkes  

 fagområdet afsluttet med en større skriftlig opgave, der normalt skal  

 inddrage mindst et af den studerendes liniefag og erfaringer fra den  

 studerendes praktik.
Det er samtidig hensigten at styrke det didaktiske i uddannelsen i de  

 enkelte liniefag.
Der sigtes i disse fag ikke mod en snæver  

 »faglærer«, men mod en lærer, der med solid viden i sit fag og en  

 sikker forståelse af dets muligheder kan bruge det i mange sammenhænge og på  

 mange måder, afstemt efter den enkelte elevs behov og de aktuelle krav på den  

 konkrete skole.
Med udgangspunkt i det enkelte fag indgår således emner som  

 undervisningsdifferentiering, projektarbejde og tværfagligt arbejde samt  

 mulighederne for at inddrage praktisk-musiske aspekter og et grønt islæt i  

 faget.
Hvert fag og dermed hver lærer bidrager med sine erkendelses- og  

 arbejdsformer, alene eller i samspil med andre fag, til den brede opdragelse  

 af børnene, der kommer til udtryk i folkeskolens formålsparagraf.
Med et  

 sådant fagsyn sikres en stærkere forbindelse mellem uddannelsens faglige og  

 pædagogiske sider, selvom omfanget af det pædagogiske fagområde som sådant  

 efter forslaget reduceres.
 Med den øgede brug af projektarbejdsformen og andre friere arbejdsformer,  

 som vil være en følge af ovenstående beskrivelse, bør seminarierne kunne  

 stille et medieværksted, et pædagogisk servicecenter, som det kendes fra  

 folkeskolen, til rådighed for de studerende til egne studieformål, så de i  

 praksis kan opleve, hvordan det fungerer.
I fagområdet livsoplysning/kristendomskundskab i § 2, stk. 1, nr.  

 3, er det hensigten, at spørgsmål om etik, moral og personlige holdninger  

 tages op med baggrund i kristendommen og de europæiske ideers historie og  

 under inddragelse af andre religioner og livsanskuelser, således at de  

 studerende bliver fortrolige med det værdigrundlag, den danske skole bygger  

 på.
De studerende skal opøve evnen til selvstændig vurdering af religiøse og  

 etiske spørgsmål, herunder spørgsmål om samspillet mellem mennesket og  

 naturen.
De studerende skal udvikle åbenhed, tolerance og repekt for  

 mennesker med andre opfattelser i tros- og livssynsspørgsmål.
 Skolen i samfundet, de pædagogiske fag og  

 livsoplysning/kristendomskundskab er selvstændige fag og fagområder i  

 uddannelsen, men har naturligvis meget stof tilfælles, hvorfor et tæt  

 samarbejde mellem dem vil være vigtigt.
 Mundtlig og skriftlig kommunikation med retorik i § 2, stk. 1, nr.  

 4, er et selvstændigt fagområde, der skal styrke de studerendes viden og  

 bevidsthed om sprogets opbygning, brug og funktion samt omfatte retorik som i  

 den gældende læreruddannelse, således at det sikres, at de studerende kan  

 udtrykke sig klart, levende, målrettet og korrekt både mundtligt og  

 skriftligt.
 Det foreslås, jf. § 2, stk. 2, at de 4 liniefag efter § 2, stk.  

 1, nr. 5, skal vælges blandt folkeskolens obligatoriske fag og  

 tilbudsfag.
 Der henvises i øvrigt til § 2, stk. 2, og bemærkningerne hertil.
Liniefagene skal have samme omfang som liniefagene i den nuværende  

 uddannelse.
Med 4 fag på liniefagsniveau er det hensigten at styrke  

 muligheden for at lade lærernes fag være styrende for fagfordelingen på den  

 enkelte skole og dermed at styrke det faglige niveau, når lærerne i skolen  

 således fortrinsvis underviser i deres liniefag.
Med en styrkelse af det didaktiske i liniefagene og en forståelse af  

 fagets historie og aktuelle betydning for samfundet forbundet med et  

 målrettet samarbejde mellem de pædagogiske fag og de øvrige fag og imellem  

 liniefagene samt en tæt kobling til praktikken vil der ikke være behov for et  

 særligt fag om almene lærerkvalifikationer som foreslået af Seminarierådet,  

 jf. ovf. pkt. 4. De vil gennem alle 4 år udvikles som en selvfølgelig del af  

 en uddannelse, som tilrettelægges efter de principper, lovforslaget bygger  

 på.
Hertil bidrager også det nye fagområde skolen i samfundet, som med sit  

 indhold, jf. bemærkningerne ovf. til § 2, stk. 1, nr. 1, netop tager sigte på  

 at behandle en række af de områder, der ikke uden videre tages op i  

 skolefagene, ligesom faget livsoplysning/kristendomskundskab rummer  

 væsentlige elementer af brede almene lærerkvalifikationer.
Faget praktik i § 2, stk. 1, nr. 6, består som i dag af praktik i  

 kortere forløb i grupper og med tilstedeværelse af en praktiklærer.
Der  

 indføres desuden en længerevarende praktikperiode, som har til formål at give  

 den enkelte studerende mulighed for at prøve kræfter med lærerarbejdet på  

 egen hånd.
Den studerende indgår i et lærerteam og får efterhånden i tæt  

 kontakt med de øvrige lærere stadig mere selvstændige opgaver for at ende med  

 selvstændig tilrettelæggelse og gennemførelse af undervisningen, dog under  

 fortsat supervision af en af teamets lærere og af skolelederen og i tæt  

 kontakt med seminariet.
 Praktikken finder i hovedsagen sted i den enkelte studerendes liniefag i  

 tæt samarbejde med de pædagogiske fag.
 For at styrke praktikken må det overvejes, hvordan praktiklærernes  

 kvalifikationer bedst sikres.
 Det foreslås i § 2, stk. 2, at den studerende skal vælge dansk  

 eller matematik eller begge disse fag, som er folkeskolens største fag.
Matematik er et grundlæggende fag for det naturvidenskabelige fagområde,  

 og interessen for dette fagområde ønskes stimuleret, jf. også indførelsen af  

 liniefaget natur/teknik.
Det forventes, at en større del af de studerende end  

 i dag efter dette forslag vil vælge matematik som liniefag.
Dansk forventes  

 fortsat at blive valgt af hovedparten af de studerende.
Faget omfatter som  

 hidtil kendskab til svensk og norsk samt det tidligere selvstændige fag  

 skrivning.
 Dette vil betyde, at både antallet af lærere med matematik som liniefag og  

 antallet af lærere med dansk som liniefag vil stige i forhold til nu.
Bindingen af valget af liniefag til mindst to fagområder er foreslået af  

 hensyn til skolens behov for lærere med en vis faglig bredde.
Hvis  

 folkeskolens behov begrunder en stærkere binding af valg af liniefag,  

 eksempelvis til et fag inden for hvert af de tre fagområder, er ministeren  

 bemyndiget til at fastsætte regler herom.
Tilbuddet i § 2, stk. 3, om kurser med henblik på undervisning i de  

 første år i skolen og på undervisning af børn med særlige behov er en  

 nyskabelse.
Centrale dele af disse stofområder skal som hidtil behandles  

 inden for de pædagogiske fag, jf. bemærkningerne ovenfor til § 2, stk. 1, nr.  

 2, om de pædagogiske fag, men særligt interesserede studerende skal derudover  

 tilbydes mulighed for at opnå en større indsigt i disse områder.
Tilbuddet om  

 et voksenpædagogisk kursus foreslås opretholdt som hidtil.
Ligeledes foreslås  

 det, at seminarierne også som hidtil kan tilbyde de studerende kurser som led  

 i deres uddannelse i emner og aktiviteter, der peger mod lærernes  

 arbejdsområder, herunder det praktisk-musiske, samt som hidtil deltagelse i  

 korsang og sammenspil.
Specielt bemærkes, at der fortsat ved alle seminarier  

 ønskes skabt mulighed for, at de studerende kan blive uddannet til  

 svømmelærere.
Som efter den gældende lov overlades det i § 2, stk. 4, til  

 ministeren at fastsætte de nærmere regler om uddannelsen, herunder om målene  

 for de enkelte fag og om prøver og anden bedømmelse.
Fastsættelse af sådanne  

 regler skal bidrage til, at der stilles krav til de studerende, således at  

 uddannelsens kvalitet sikres.
Alle de i § 2, stk. 1, nr. 1 - 5, nævnte fag  

 tænkes afsluttet med en prøve.
Målbeskrivelserne vil kunne udbygges gennem  

 centralt fastsatte kundskabs- og færdighedsområder, som det er tilfældet for  

 folkeskolen, ligesom ministeren vil kunne fastsætte bestemmelser om  

 samarbejde mellem fagene, om projektarbejde m.v.
En mere forpligtende arbejdsindsats og dermed et større udbytte af  

 undervisningen ønskes fremmet i en uddannelse, der i meget høj grad må bygge  

 på de studerendes aktive medvirken og indbyrdes samarbejde.
Da der desuden  

 under den gældende lov har været rejst tvivl om hjemlen til at foreskrive  

 deltagelse i praktikken, er der i lovforslaget i § 2, stk. 5, nr. 1,  

 indbygget en bemyndigelse for ministeren til at fastsætte regler om de  

 studerendes pligt til at deltage aktivt i praktikken og (dele af) seminariets  

 undervisning m.v.
Der tænkes med det sidste bl.a. på gruppearbejder og  

 projektarbejder med forelæggelse og drøftelse af resultaterne, på temaforløb,  

 fælles arrangementer for en årgang eller for hele seminariet med f.eks.  

 større elementer af praktisk-musisk art, og på discipliner inden for fagene,  

 der kun lader sig gennemføre med et vist mindste antal studerende.
Reglerne  

 om de studerendes deltagelsespligt vil også indeholde bestemmelser om,  

 hvordan pligten sanktioneres.
I de groveste tilfælde vil en tilsidesættelse  

 af pligten kunne medføre bortvisning fra seminariet.
 Det må i øvrigt antages, at der uden udtrykkelig lovhjemmel kan fastsættes  

 almindelige ordensregler på seminarierne, og at seminariets rektor kan træffe  

 beslutning om at udelukke studerende, som groft har tilsidesat sådanne  

 almindelige regler for samværet på seminariet.
Til nr. 2 Med forslaget ændres bemyndigelsen til at fastsætte antallet af  

 uddannelsespladser således, at der kan indføres frit optag på seminarierne.
 Bemyndigelsen til at fastsætte regler om optagelse på seminarierne udgår  

 som overflødig, da den allerede findes i lov om adgangsregulering ved  

 videregående uddannelser.
Til nr. 3 Efter den gældende ordning deltager en repræsentant for medarbejderne og  

 en repræsentant for de studerende i bestyrelsens møder som tilforordnede,  

 d.v.s. uden stemmeret.
Bestyrelsen kan dog beslutte at tillægge  

 repræsentanterne fuldt medlemskab, hvis de ønsker det.
Ved enkelte seminarier  

 er der to repræsentanter for medarbejderne i bestyrelsen og to for de  

 studerende.
 Med lovforslaget bliver medarbejderne og de studerende berettigede og  

 forpligtede til at lade sig repræsentere i bestyrelsen ved hver et medlem,  

 eventuelt to medlemmer.
Til nr. 4 På baggrund af erfaringer med den begrænsning i formandens  

 handlemuligheder, der er en følge af sammenfaldet mellem formandsposten og  

 stillingen som direktør for ministeriets universitetsafdeling, foreslås §  

 17, stk. 2, ændret således, at direktøren ikke længere er født formand  

 for Seminarierådet, men at formanden udpeges af ministeren.
Til § 2 Til stk. 1. Ændringen af uddannelsen foreslås iværksat med starten af  

 studieåret 1998/99, mens ændringen i § 1, nr. 2, foreslås at træde i kraft  

 samtidig med, at en ny funktionsperiode for Seminarierådet begynder.
Skriftlig fremsættelse Undervisningsministeren (Ole Vig Jensen):
 Jeg tillader mig herved for det høje Ting at fremsætte:
 Forslag til lov om ændring af lov om uddannelse af lærere til  

 folkeskolen. (Ændring af uddannelsens fagkreds m.v.).
(Lovforslag nr.
L 162).
 Hovedformålet med lovforslaget er at bringe læreruddannelsen i bedre  

 overensstemmelse med de kvalifikationskrav, som folkeskolen - ikke mindst på  

 baggrund af folkeskoleloven af 1993 - må stille til fremtidens lærere.
Selvom der er tale om en ganske markant ændring af indholdet i  

 læreruddannelsen, fastholdes hvad der kunne kaldes »den danske model for  

 læreruddannelse«, hvor alle uddannelsens enkelte elementer sigter mod at  

 uddanne lærere til folkeskolen eller til anden undervisning.
Det faglige, det  

 pædagogiske og det praktiske er udadskillelige dele af uddannelsen, der  

 understøtter og supplerer hinanden.
Dette har fundet udtryk i  

 læreruddannelsens formålsparagraf, som videreføres uændret fra den gældende  

 uddannelse.
Uddannelsen finder derfor naturligvis fortsat sted på  

 lærerseminarierne.
Men folkeskoleloven af 1993 stiller nye krav til lærerne.
I alle fag er  

 udgangspunktet for undervisningen den enkelte elevs forudsætninger og  

 aktuelle udviklingstrin med sigte på, hvad eleven kan nå.
Som den ansvarlige  

 for undervisningens indhold drager læreren omsorg for, at den enkelte elev  

 får mulighed for at arbejde med stoffet på den mest hensigtsmæssige måde.  

 Folkeskolens undervisning skal give eleverne mulighed for både faglig  

 fordybelse, overblik og oplevelse af sammenhæng.
Læreren skal tilrettelægge  

 undervisningen, så eleverne møder skolefagenes indhold og metoder både hver  

 for og i samarbejde.
Læreren skal være i stand til at indgå i et fagligt  

 samarbejde med kolleger med henblik på tilrettelæggelse af tværfaglige forløb  

 og projektarbejder.
Kernen i lovforslaget er derfor en koncentration af uddannelsen for den  

 enkelte studerende til 4 af skolens fag, alle på niveau med de nuværende  

 liniefag.
Som en nyskabelse vil det efter forslaget være muligt også at vælge  

 faget Natur/teknik som liniefag.
For at muliggøre denne koncentration af uddannelsen må nogle af de  

 obligatoriske fag på den nuværende 1. del falde bort, men de tilsvarende  

 liniefag vil naturligvis fortsat eksistere.
Det gælder de tre  

 praktisk-musiske fag, Naturfag og Historie/samfundsfag, mens  

 Kristendomskundskab erstattes af fagområdet  

 Livsoplysning/kristendomskundskab.
Med 4 liniefagsvalg mod kun 2 i dag vil  

 imidlertid flere studerende end tidligere blive uddannet i også disse fag på  

 et højt niveau.
For at sikre skolens behov for lærere i alle fag, kan fagene ikke  

 vælges helt frit.
Alle studerende skal vælge Dansk og/eller Matematik, og  

 de 4 fag skal repræsentere mindst 2 af følgende hovedområder: det  

 humanistiske, det naturvidenskabelige og det praktisk-musiske.
I folkeskolen  

 møder eleverne de enkelte skolefags indhold og metoder, men de møder samtidig  

 skolens indhold gennem samarbejde mellem fagene.
Når hver lærer har en  

 dyberegående uddannelse i 4 fag, vil den enkelte lærer i højere grad kunne  

 bidrage til tilrettelæggelse af tværfaglige forløb, og et lærerteam på skolen  

 vil være sikret en bred fagvifte.
Denne lærergruppe er dermed bedre  

 kvalificeret, end hvis den enkelte lærer skulle forsøge at spænde over  

 »alle« fag.
Skolelederne bør desuden i fremtiden prioritere højere,  

 at den enkelte lærer kun får ansvar for undervisningen i de fag, læreren er  

 uddannet i på seminariet eller ved senere videreuddannelse.
Dette vil  

 yderligere bidrage til at styrke kvaliteten af undervisningen.
Det har været overvejet at binde den enkelte studerendes fagvalg  

 yderligere.
Især har der været tanker fremme om at gøre valget af et  

 praktisk-musisk fag obligatorisk.
Men netop for disse fag gælder det måske,  

 at lysten driver værket, og at eget engagement er afgørende for  

 undervisningens kvalitet.
Med 4 fag vil flere studerende end hidtil vælge  

 disse fag.
Bindingen er af de anførte grunde derfor opgivet igen.
Dertil  

 kommer, at der overalt i uddannelsen bør lægges stor vægt på at fremme det  

 musiske, uafhængigt af, hvilke fag eller emner der er tale om, ligesom  

 der i alle fag bør findes et grønt islæt.
Det er vigtigt at fastslå, at der ikke med forslaget lægges op til at  

 uddanne »faglærere« i snæver forstand.
I fortsættelse af den  

 indledningsvist omtalte danske tradition for læreruddannelse skal lærerne  

 fortsat være både fagligt og pædagogisk velfunderede.
De skal - i  

 samarbejde med elever og forældre - kunne udvælge relevante stofområder, og  

 de skal kunne begrunde deres valg af både indhold, arbejdsformer, metoder og  

 stofområder.
Valg af relevant indhold i undervisningen sker på baggrund af  

 faglig viden og indsigt, men også på baggrund af viden om børns udvikling og  

 behov.
De to sider af læreruddannelsen udgør en enhed.
Der må derfor ikke  

 graves grøfter mellem »fagene« og »pædagogikken«, men  

 tværtimod bygges bro mellem uddannelsens forskellige elementer, så de for den  

 studerende kommer til at fremtræde som eksemplariske modeller for det  

 samarbejde mellem lærerne, der er afgørende i folkeskolen.
Derfor tænkes  

 uddannelsen også afsluttet med en større opgave, hvor den studerende kan vise  

 sin indsigt i både fag, pædagogik og praktik.
Samtidig vil en sådan  

 selvstændig opgave kunne være en værdifuld erfaring for den lærer, der senere  

 får brug for at sætte sig ind i områder, der ikke var omfattet af  

 grunduddannelsen.
 Praktikken ønskes styrket gennem en udvidelse, der skal give plads  

 for en længere periode, hvor den studerende i fortsættelse af praktik i en  

 lærergruppe får mulighed for at prøve kræfter med lærerarbejdet på egen hånd,  

 dog under supervision af en af gruppens lærere og i tæt kontakt med  

 seminariet.
 Endvidere overvejes en form for uddannelse af praktiklærerne.
I drøftelserne op til lovforslagets fremsættelse har det været kritiseret,  

 at det pædagogiske fagområde efter forslaget ville blive reduceret i omfang i  

 forhold til den gældende lov.
Dette er ud fra en ydre betragtning korrekt,  

 med den modifikation, at fagområdet Skolen i samfundet indeholder elementer,  

 der tidligere har hørt under de pædagogiske fag.
Det er imidlertid vigtigt at  

 se de pædagogiske fag i sammenhæng med, at undervisningsfagene på  

 seminarierne i de senere år har lagt stadig større vægt på netop at være  

 undervisningsfag og ikke blot teoretiske videnskabsfag.
Dette betyder, at  

det didaktiske er på vej til at få en langt større plads i fagene, en  

 udvikling, der med lovforslaget søges fremmet.
Friheden hos den enkelte  

 folkeskolelærer i tilrettelæggelsen af undervisningen bygger netop på, at  

 læreren har erhvervet en høj grad af evne til at kunne analysere og begrunde  

 sin virksomhed og betingelserne for at gennemføre den i forhold til den  

 enkelte elev og den enkelte klasse i et forpligtende samarbejde med kolleger,  

 elever og forældre.
Ud over de 4 liniefag og de pædagogiske fag får hver studerende 3  

 obligatoriske fagområder, der alle bidrager til at give læreren en  

 bredere baggrund i studiet og i lærerarbejdet.
Skolen i samfundet skal  

 fra starten af uddannelsen spore den studerende ind på, at han er gået i gang  

 med en læreruddannelse, og desuden sikre en forståelse for skolens opgaver i  

 dagens samfund, ikke mindst hvad angår skole-hjem-samarbejdet.  

Livsoplysning/kristendomskundskab skal med baggrund i kristendommen og  

 andre religioner gøre de studerende fortrolige med det værdigrundlag, skolen  

 bygger på, og Mundtlig og skriftlig kommunikation med retorik skal  

 styrke de studerendes viden og bevidsthed om sproget og dets rette brug.
 Lovforslaget lægger stor vægt på, at informationsteknologien kommer  

 til at spille en selvfølgelig og stor rolle i uddannelsen, ligesom den  

internationale dimension skal styrkes.
 De timeløse fag i folkeskolen, jf. folkeskolelovens § 7, skal  

 indgå i uddannelsen, men en dyberegående uddannelse i disse områder, f.eks.  

 til skolevejleder, må henvises til efteruddannelse.
 For at sikre den studerende et større udbytte af uddannelsen og samtidig  

 understrege, at læreruddannelse ligesom lærerarbejde i skolen bliver til i et  

 samarbejde, indeholder forslaget en hjemmel til at fastsætte nærmere  

 regler om de studerendes pligt til at deltage aktivt i uddannelsen.
Det har under forarbejderne til lovforslaget været drøftet, hvordan  

 overgangen fra studium til lærerarbejde i skolen kunne lettes, så det  

 såkaldte »realitetschok« blev undgået.
Lovforslaget lægger  

 jf. ovf. op til en ændret udformning af praktikken, så den enkelte studerende  

 i en periode får selvstændigt ansvar for undervisningen for dermed at komme  

 tættere på den senere arbejdssituation.
Men endnu vigtigere vil det være med  

 en målrettet indsats, der skal sikre, at nyuddannede støttes i starten af  

 deres ansættelse.
Ansvaret herfor ligger hos skoleledelserne, men det er  

 hensigten at finde en ordning, der også inddrager seminarierne med faglig og  

 pædagogisk rådgivning.
 Den større betoning af fagene i læreruddannelsen som undervisningsfag vil  

 øge behovet for efteruddannelse af seminariernes lærere, ligesom  

 bortfaldet af de tidligere obligatoriske fag på 1. del vil gøre det  

 nødvendigt med en særlig indsats for at fastholde de lærere, der herigennem  

 mister timer.
Loven er som den gældende lov en rammelov.
Det er hensigten i forbindelse  

 med bekendtgørelsesarbejdet, som bliver af stor betydning for at føre  

 lovens intentioner ud i livet, at udarbejde centrale kundskabs- og  

 færdighedsområder efter den model, der kendes fra folkeskolen.
Dette vil også  

 kunne bidrage til at nydefinere fagene, så de i endnu højere grad end hidtil  

 får præg af undervisningsfag.
Desuden vil en fastlæggelse af centrale  

 kundskabs- og færdighedsområder sikre, at der fortsat vil være tale om en  

 dansk læreruddannelse med lokal udformning på de 18 seminarier.
 Idet jeg i øvrigt henviser til lovforslaget med bemærkninger, tillader jeg  

 mig at anbefale lovforslaget til hurtig og velvillig behandling i det høje  

 Ting.
Bilag 1 Eksempel på fagenes omfang i årsværk efter lovforslaget sammenlignet med  

 den gældende uddannelse Bilag 2 Fortegnelse over liniefagene.
 Liniefagene udbydes lokalt »efter seminariernes muligheder«  

 (lovforslagets § 2, stk. 1, nr. 5) blandt folkeskolens obligatoriske fag og  

 tilbudsfag.
 Liniefagsrækken omfatter således:
Billedkunst Biologi Dansk Engelsk Fransk Geografi Historie Hjemkundskab Håndarbejde Idræt Kemi/fysik med astronomi Kristendomskundskab/religion Musik Matematik Natur/teknik Samfundsfag Sløjd Tysk Bilag 3 I dette bilag er (med mindre skrift) indsat den gældende formulering af de bestemmelser, der berøres af lovforslaget.
 § 1 1. § 2 affattes således:
 » § 2. Uddannelsen varer 4 år og omfatter for alle studerende  

 følgende fag og fagområder:
 1) Skolen i samfundet.
 2) Almen didaktik, psykologi og pædagogik.
 3) Livsoplysning / kristendomskundskab.
 4) Mundtlig og skriftlig kommunikation med retorik.
 5) Fire af folkeskolens fag (liniefag) efter seminariernes muligheder og  

 den studerendes valg, jf. stk. 2.
 6) Praktik.
Stk. 2. Den studerende vælger de fire liniefag, således at de  

 omfatter dansk eller matematik, og således at fagene repræsenterer mindst to  

 af følgende fagområder: Det humanistiske, det naturvidenskabelige og det  

 praktisk-musiske fagområde.
Undervisningsministeren kan fastsætte andre  

 regler om de studerendes valg af liniefag, hvis det er begrundet i  

 folkeskolens behov.
Stk. 3. Ud over den uddannelse, der er nævnt i stk. 1, skal der  

 tilbydes de studerende kurser, der tager sigte på undervisning af børn i de  

 første år i skolen, på undervisning af børn med særlige behov og på  

 undervisning af voksne.
Endvidere kan der tilbydes kurser i andre emner og  

 aktiviteter, der peger mod lærernes arbejdsområder, herunder det  

 praktisk-musiske, samt deltagelse i korsang og sammenspil.
 Stk. 4. Undervisningsministeren fastsætter de nærmere regler om  

 uddannelsen, herunder om målene for de enkelte fag og kurser og om prøver og  

 anden bedømmelse.
 Stk. 5. Undervisningsministeren kan fastsætte regler om:
 1) De studerendes pligt til at deltage i seminariets undervisning og i  

 praktikken.
 2) Kvalitetskontrol, herunder censorinstitutionen.
 3) Klager til seminariet fra de studerende, herunder om klagefrist, i  

 forbindelse med eksaminer og prøver.«.
 § 2. Uddannelsen varer 4 år og består af en 1. del og en 2. del,  

 hver af to års varighed, jf. dog stk. 4.
 Stk. 2. 1. del omfatter for alle studerende:
 1) Pædagogik og psykologi.
 2) Fagene dansk (med kendskab til svensk og norsk), skrivning, retorik,  

 regning/matematik og kristendomskundskab samt fagområderne naturfag og  

 historie/samfundsfag.
3) Det praktisk-musiske fagområde.
Hver studerende vælger to af følgende  

 tre fag: musik, idræt samt billed- og brugskunst.
I fagområdet indgår for  

 alle studerende drama.
 4) Praktik.
 5) Tilbud om faglige suppleringskurser med henblik på at sikre  

 liniefagsundervisningen et ensartet startniveau.
 Stk. 3. 2. del omfatter for alle studerende:
 1) Særlig uddannelse i to af folkeskolens fag (liniefag) efter  

 seminariernes muligheder og den studerendes valg.
 2) Almen didaktik.
 3) Pædagogisk speciale.
 4) Praktik.
 Stk. 4. Ved seminarier, hvor undervisningen i liniefag er fælles  

 for flere årgange studerende, kan uddannelsen i det ene liniefag påbegyndes i  

 2. studieår og et eller flere af fagene under 1. del afsluttes i 3. studieår.
Stk. 5. Ud over den uddannelse, der er nævnt i stk. 2 og 3, skal  

 der tilbydes de studerende et kursus, der tager sigte på undervisning af  

 voksne.
Endvidere kan der tilbydes kursus i andre emner og aktiviteter, der  

 peger mod lærernes arbejdsområder, samt deltagelse i korsang og sammenspil.
 Stk. 6. Undervisningsministeren fastsætter de nærmere regler om  

 uddannelsen, herunder om målene for de enkelte fag og om prøver og anden  

 bedømmelse.
 Stk. 7. Undervisningsministeren kan fastsætte regler om:
 1) Kvalitetskontrol, herunder censorinstitutionen.
 2) Klager til seminariet fra de studerende, herunder om klagefrist, i  

 forbindelse med eksaminer og prøver.
 2. § 4 affattes således:
 » § 4. Undervisningsministeren fastsætter regler om adgang til  

 uddannelsen og kan fastsætte antallet af uddannelsespladser på  

 seminarierne.«.
 § 4. Undervisningsministeren fastsætter antallet af  

 uddannelsespladser og regler om adgangen til uddannelsen og om optagelsen på  

 seminarierne.
 3. I § 9, stk. 1, indsættes som 2. pkt.:
 »Endvidere skal medarbejderne og de studerende være repræsenteret  

 hver med et eller to medlemmer.«.
 § 9. Bestyrelsen sammensættes således, at flertallet af medlemmer  

 kommer fra de uddannede læreres arbejdsområder og fra lokalsamfundet.
 Stk. 2. Ved private seminarier skal bestyrelsens sammensætning  

 fremgå af institutionens vedtægter og ved statsseminarier af en statut, der  

 godkendes af undervisningsministeren.
 Stk. 3. Ministeren kan fravige bestemmelserne i stk. 1 for private  

 seminarier, der var godkendt før lovens ikrafttræden.
 4. I § 17, stk. 2, ændres »Seminarierådet består af  

 direktøren for universitetsafdelingen som formand« til:  

 »Seminarierådet består af en formand, der udpeges af ministeren,».
 § 17. Undervisningsministeren nedsætter et seminarieråd, der er  

 rådgivende for ministeren inden for lovens område.
 Stk. 2. Seminarierådet består af direktøren for  

 universitetsafdelingen som formand samt af 11 medlemmer, der udpeges således:
1 af seminariernes bestyrelser, 1 af Lærerseminariernes Rektorforsamling, 1 af Dansk Magisterforening, 1 af Lærerstuderendes Landskreds, 1 af Kommunernes Landsforening 1 af Københavns og Frederiksberg Kommuner i fællesskab, 1 af Landsforeningen Skole og Samfund, 1 af Frie Grundskolers Fællesråd, 1 af Danmarks Skolelederforening, 1 af Danmarks Lærerforening og 1 af Danmarks Lærerhøjskole.
 Stk. 3. Rådet holder møde mindst en gang om året og fastsætter i  

 øvrigt selv sin forretningsorden.
Efter 2. behandling den 27. maj 1997 § 1 I lov om uddannelse af lærere til folkeskolen, jf. lovbekendtgørelse nr.  

 795 af 3. september 1996, foretages følgende ændringer:
 1. § 2 affattes således:
 » § 2. Uddannelsen varer 4 år og omfatter for alle studerende  

 følgende fag og fagområder:
 1) Kristendomskundskab/livsoplysning.
 2) Fire af folkeskolens fag (linjefag) efter seminariernes muligheder og  

 den studerendes valg, jf. stk. 2. Den studerende udarbejder en større  

 selvstændig opgave i tilknytning til et af de valgte fag.
 3) Pædagogiske fag: Almen didaktik, psykologi, pædagogik og skolen i  

 samfundet.
 4) Praktik.
Stk. 2. Den studerende vælger de fire linjefag, således at de  

 omfatter enten dansk eller matematik, og således at fagene repræsenterer  

 mindst to af følgende fagområder: Det humanistiske, det naturvidenskabelige  

 og det praktisk-musiske fagområde.
Undervisningsministeren kan fastsætte  

 andre regler om de studerendes valg af linjefag, hvis det er begrundet i  

 folkeskolens behov.
Stk. 3. Ud over den uddannelse, der er nævnt i stk. 1, skal der  

 tilbydes de studerende et kursus inden for det praktisk-musiske fagområde og  

 kurser, der tager sigte på undervisning af børn i de første år i skolen og på  

 undervisning af børn med særlige behov.
Endvidere kan der tilbydes kurser i  

 undervisning af voksne og i andre emner og aktiviteter, der peger mod  

 lærernes arbejdsområder, samt deltagelse i korsang og sammenspil.
 Stk. 4. Undervisningsministeren fastsætter de nærmere regler om  

 uddannelsen, herunder om målene for de enkelte fag og kurser og om prøver og  

 anden bedømmelse.
 Stk. 5. Undervisningsministeren kan fastsætte regler om:
 1) De studerendes pligt til at deltage i seminariets undervisning og i  

 praktikken.
 2) Kvalitetskontrol, herunder censorinstitutionen.
3) Klager til seminariet fra de studerende, herunder om klagefrist, i  

 forbindelse med eksaminer og prøver.« 2. § 4 affattes således:
» § 4. Undervisningsministeren fastsætter regler om adgang til  

 uddannelsen og kan fastsætte antallet af uddannelsespladser på  

 seminarierne.« 3. I § 9, stk. 1, indsættes som 2. pkt.:
»Endvidere skal medarbejderne og de studerende være repræsenteret  

 hver med et eller to medlemmer.« 4. § 17, stk. 2, affattes således:
 »Stk. 2. Seminarierådet består af en formand, der udpeges af  

 ministeren, samt af 13 medlemmer, der udpeges således:
1 af Lærerseminariernes Bestyrelsesforening, 1 af Lærerseminariernes Rektorforsamling, 1 af Dansk Magisterforening, 1 af Lærerstuderendes Landskreds, 1 af Kommunernes Landsforening, 1 af Københavns og Frederiksberg Kommuner i fællesskab, 1 af Landsforeningen Skole og Samfund, 1 af Frie Grundskolers Fællesråd, 1 af Skoledirektørforeningen, 1 af Danmarks Skolelederforening, 1 af Danmarks Lærerforening, 1 af Frie Grundskolers Lærerforening og 1 af Danmarks Lærerhøjskole.« § 2 Stk. 1. Loven træder i kraft den 1. august 1998. § 1, nr. 4,  

 træder dog i kraft den 1. januar 1998.
 Stk. 2. Undervisningsministeren kan fastsætte  

 overgangsbestemmelser for studerende, der er begyndt på deres uddannelse før  

 den 1. august 1998.
