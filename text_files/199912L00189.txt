Fremsat den 2. februar 2000 af  

 undervisningsministeren (Margrethe Vestager) Forslag til Lov om støtte til folkeoplysende  

 voksenundervisning, frivilligt folkeoplysende foreningsarbejde og  

 Folkeuniversitetet (Folkeoplysningsloven) Afsnit I Den frie folkeoplysende virksomhed Kapitel 1 Formål og rammer for den frie folkeoplysende  

 virksomhed § 1. Lovens afsnit I skal med respekt for forskellige  

 holdninger sikre offentlige tilskud m.v. til den frie folkeoplysende  

 virksomhed, der bygger på fællesskab og de enkelte  

 initiativtageres idégrundlag.
 § 2. Kommunalbestyrelsen skal sikre rammerne for, at  

 børn, unge og voksne kan etablere og tage del i den frie  

 folkeoplysende virksomhed, jf. stk. 2-4.
 Stk. 2. Kommunalbestyrelsen yder tilskud til:
 1)	Undervisning, studiekredse, foredragsvirksomhed og debatskabende  

 aktiviteter for voksne og for børn og voksne sammen, jf. kapitel 4 om  

 folkeoplysende voksenundervisning.
 2)	Aktiviteter for børn og unge, herunder fritids- og  

 ungdomsklubber, og eventuelt til aktiviteter for voksne, jf. kapitel 5 om det  

 frivillige folkeoplysende foreningsarbejde.
 3)	En start- og udviklingspulje, jf. § 6, stk. 2.
 Stk. 3. Kommunalbestyrelsen stiller offentlige lokaler til  

 rådighed, jf. kapitel 6 om anvisning af offentlige lokaler og  

 udendørsanlæg.
 Stk. 4. Kommunalbestyrelsen yder tilskud til lokaler, jf.  

 kapitel 7 om tilskud til private lokaler m.v.
Kapitel 2 Folkeoplysende foreninger som grundlag for tilskud § 3. Den frie folkeoplysende virksomhed skal være  

 etableret af en folkeoplysende forening med vedtægt, jf. §§ 4 og  

 5, for at være tilskudsberettigende eller kunne få anvist  

 offentlige lokaler.
 Stk. 2. Folkeoplysningsudvalget kan for tilskud, givet efter  

 § 6, stk. 2, fravige kravet om foreningsdannelse som betingelse for  

 tilskud.
Stk. 3. Initiativtagerne skal i forbindelse med tilskud, hvor  

 foreningskravet er fraveget, jf. stk. 2, udpege en tilskudsmodtager, der  

 er ansvarlig for tilskuddet og eventuelle anviste lokaler samt for regnskab  

 og dokumentation for virksomheden over for kommunalbestyrelsen.
Den  

 ansvarlige person skal være bosiddende i eller være godkendt af  

 tilskudskommunen.
§ 4. En folkeoplysende forening er 1)	en forening, der tilbyder folkeoplysende voksenundervisning m.v.,  

 jf. kapitel 4, eller 2)	en forening, der tilbyder frivilligt folkeoplysende  

 foreningsarbejde, jf. kapitel 5.
Stk. 2. En folkeoplysende forening efter stk. 1, nr. 1,  

 skal 1)	have formuleret et formål med foreningsdannelsen, som  

 fremgår af vedtægten, 2)	tilbyde folkeoplysende virksomhed efter denne lov, 3)	have en bestyrelse, der består af mindst 5 personer, der er  

 valgt eller udpeget af medlemmerne eller medlemsorganisationerne, der  

 står bag foreningen, 4)	give deltagerne i den folkeoplysende virksomhed mulighed for en  

 plads i bestyrelsen, 5)	have en folkeoplysende voksenundervisningsvirksomhed, der som  

 udgangspunkt er åben for alle, jf. § 8, stk. 4, 6)	være hjemmehørende i tilskudskommunen og 7)	have en virksomhed, der er almennyttig og kontinuerlig.
Stk. 3. En folkeoplysende forening efter stk. 1, nr. 2,  

 skal 1)	have formuleret et formål med foreningsdannelsen, som  

 fremgår af vedtægten, 2)	tilbyde folkeoplysende virksomhed efter denne lov, 3)	have en bestyrelse, 4)	være demokratisk opbygget, 5)	bygge på aktivt medlemskab og have mindst 5 betalende  

 medlemmer, 6)	som udgangspunkt være åben for alle, som tilslutter sig  

 foreningens formål, 7)	være hjemmehørende i tilskudskommunen og 8)	have en virksomhed, der er almennyttig og kontinuerlig.
 § 5. En folkeoplysende forening kan tilbyde virksomhed efter  

 både kapitel 4 og 5. Folkeoplysningsudvalget afgør ud fra en  

 vurdering af foreningens hovedvirksomhed, om foreningen efter loven skal  

 betragtes som en folkeoplysende forening, der tilbyder folkeoplysende  

 voksenundervisning, eller som en folkeoplysende forening, der tilbyder  

 frivilligt folkeoplysende foreningsarbejde.
 Stk. 2. Bestyrelsen er ansvarlig over for kommunalbestyrelsen  

 for anvendelsen af det modtagne tilskud, for anviste lokaler m.v. og for  

 regnskab og dokumentation for virksomheden.
Stk. 3. En folkeoplysende forening må ikke oprettes  

 eller drives i kommercielt øjemed, og eventuelt overskud, der  

 opstår gennem deltagerbetaling ved foreningens virksomhed efter denne  

 lov, skal tilfalde den folkeoplysende forening til anvendelse inden for  

 lovens område.
Ved en folkeoplysende forenings opløsning skal et  

 eventuelt overskud, der er opstået ved deltagerbetaling ved foreningens  

 virksomhed efter denne lov, tilfalde almennyttige formål.
 Stk. 4. Følgende personer kan ikke være medlemmer  

 af bestyrelsen:
 1)	Medlemmer af bestyrelser i fonde, selskaber, foreninger eller andre  

 virksomheder, der udlejer lokaler m.m. til foreningen eller kontrollerer  

 udlejer af lokaler m.m. til foreningen.
 2)	Advokater, revisorer og lignende rådgivere for samt ansatte i  

 fonde, selskaber, foreninger eller andre virksomheder, der udlejer lokaler  

 m.m. til foreningen, eller som kontrollerer udlejer af lokaler m.m. til  

 foreningen.
 3)	Ejere af lokaler m.m., der udlejes til foreningen.
 Stk. 5. Kommunalbestyrelsen kan i særlige tilfælde  

 yde tilskud og anvise ledige offentlige lokaler til en forening, der ikke er  

 hjemmehørende i kommunen.
Stk. 6. Folkeoplysningsudvalget afgør, jf. § 37,  

 stk. 4, om en forening opfylder betingelserne for at opnå tilskud  

 efter loven, jf. dog § 32. Foreningen skal årligt til  

 folkeoplysningsudvalget indsende en beretning, hvori beskrives foreningens  

 folkeoplysende virksomhed i det forløbne år.
Kommunalbestyrelsen  

 kan beslutte, at der ikke skal indsendes en årlig beretning.
 Stk. 7. Undervisningsministeren kan fastsætte
nærmere regler om vedtægten, jf. § 3, stk. 1.
Kapitel 3 Fordeling af tilskud § 6. Kommunalbestyrelsen fastsætter og fordeler  

 årligt en beløbsramme til det samlede område, jf.  

 § 2.
 Stk. 2. Kommunalbestyrelsen afsætter forlods af den  

 årlige beløbsramme, bortset fra den del, der påregnes  

 anvendt til tilskud til private lokaler, herunder haller samt lejrpladser,  

 mindst 5 pct. til en start- og udviklingspulje.
 Stk. 3. Kommunalbestyrelsen fordeler den resterende  

 beløbsramme til:
 1)	Den folkeoplysende voksenundervisning, jf. kapitel 4.
 2)	Det frivillige folkeoplysende foreningsarbejde, jf. kapitel 5.
 Stk. 4. Start- og udviklingspuljen kan anvendes til  

 støtte af:
 1)	Nye initiativer med folkeoplysende formål.
 2)	Udviklingsarbejde, enkeltstående projekter,  

 amatørkulturelle aktiviteter, folkeoplysende tilbud til børn og  

 unge, som ikke tiltrækkes af øvrige tilbud, samlingssteder med  

 folkeoplysning som hovedformål og virksomhed af tværgående  

 karakter.
 Stk. 5. Den folkeoplysende virksomhed, der får tilskud  

 af start- og udviklingspuljen, skal ligge inden for lovens overordnede  

 formål i § 1. Derudover skal virksomheden opfylde formålet i  

 § 7, stk. 1, eller § 14, stk. 1. Kommunalbestyrelsen  

 fastsætter nærmere regler for tilskud efter stk. 2.
 Stk. 6. Folkeoplysningsudvalget kan bestemme frister for,  

 hvornår ansøgning om tilskud af start- og udviklingspuljen skal  

 være indgivet, og kan, jf. stk. 5, fastsætte, hvilke  

 oplysninger der skal gives og i hvilken form.
 Stk. 7. Kommunalbestyrelsen kan beslutte, at dele af den i  

 stk. 1 nævnte beløbsramme skal anvendes til nærmere  

 angivne formål inden for lovens område.
Kapitel 4 Den folkeoplysende voksenundervisning § 7. Formålet med den folkeoplysende voksenundervisning  

 er med udgangspunkt i undervisningen at øge den enkeltes almene og  

 faglige indsigt og færdigheder for at styrke evne og lyst til at tage  

 ansvar for eget liv og til at deltage aktivt og engageret i  

 samfundslivet.
 Stk. 2. Den folkeoplysende voksenundervisning omfatter  

 undervisning, studiekredse, foredragsvirksomhed og debatskabende aktiviteter,  

 hvortil der er knyttet deltagerbetaling, jf. dog § 8, stk. 2.
 Stk. 3. Der kan ikke ydes tilskud til formelt  

 kompetencegivende undervisning.
 § 8. Tilskud ydes som en årlig beløbsramme, jf.  

 § 11, og udbetales ratevis forud til foreningen til aflønning af  

 lærere og ledere inden for den folkeoplysende voksenundervisning, jf.  

 §§ 1 og 7. Aflønning m.v. skal være i overensstemmelse med  

 reglerne fastsat i medfør af § 52. Den folkeoplysende virksomhed  

 skal forestås af en eller flere ledere.
Stk. 2. Den enkelte forening afsætter 10 pct. af  

 beløbsrammen, jf. stk. 1, til aktiviteter, der kan afregnes  

 på andre udgiftstyper end lærer- og lederløn.  

 Aktiviteterne skal opfylde betingelserne i §§ 1 og 7. Det er ikke en  

 betingelse, at der er knyttet deltagerbetaling til aktiviteter, der får  

 tilskud af denne pulje.
Ved finansårets udgang skal der ske  

 tilbagebetaling af ikke forbrugte tilskud af puljen.
 Stk. 3. Undervisningsministeren fastsætter nærmere  

 regler om anvendelse af den pulje, der er nævnt i stk. 2.  

 Kommunalbestyrelsen kan under hensyntagen til de af undervisningsministeren  

 fastsatte regler og efter indstilling fra folkeoplysningsudvalget  

 fastsætte nærmere retningslinier for anvendelsen af puljen.
 Stk. 4. Den folkeoplysende voksenundervisning skal stå  

 åben for alle, jf. dog § 43, stk. 5. Folkeoplysningsudvalget  

 kan, hvor særlige forhold gør sig gældende, godkende denne  

 for en bestemt afgrænset deltagerkreds, jf. § 37, stk. 5.
 § 9. Inden for loven og de i medfør heraf udstedte  

 regler træffer den enkelte forening beslutning om deltagerbetalingen,  

 om ansættelse og afskedigelse af ledere, lærere og andre  

 medarbejdere, om valg af emner og tilrettelæggelsesform, om andre  

 aktiviteter, om kursuslængde og om antallet af deltagere på det  

 enkelte hold.
 § 10. Ansøgning om tilskud indgives til  

 folkeoplysningsudvalget inden en af udvalget fastsat frist.
 Stk. 2. Kommunalbestyrelsen kan fastsætte nærmere  

 regler om formkrav til ansøgning om tilskud.
 § 11. Den beløbsramme, der er til rådighed  

 til tilskud efter § 6, stk. 3, nr. 1, fordeles som  

 beløbsrammer forholdsmæssigt mellem de ansøgende  

 foreninger.
 § 12. Kommunalbestyrelsen varetager administrationen i  

 forbindelse med aflønning m.v. af ledere og lærere ved  

 virksomhed for de foreninger, der ønsker det, og som ikke er  

 tilknyttet en landsdækkende organisation, der gennem  

 Oplysningsforbundenes Fællesråd modtager tilskud efter lov om  

 visse spil, lotterier og væddemål.
 § 13. Undervisningsministeren fastsætter nærmere  

 regler om beregningen af tilskuddet, herunder om maksimum for det offentlige  

 tilskud samt om udbetaling af beløbsrammen og endelig afregning af  

 tilskud til folkeoplysende foreninger, der tilbyder voksenundervisning.
 Stk. 2. Undervisningsministeren kan fastsætte  

 nærmere regler om afgrænsning af emner og aktiviteter, hvortil  

 der kan ydes tilskud.
Kapitel 5 Det frivillige folkeoplysende foreningsarbejde § 14. Formålet med det frivillige folkeoplysende  

 foreningsarbejde er med udgangspunkt i aktiviteten og i det forpligtende  

 fællesskab at styrke folkeoplysningen og dermed medlemmernes evne og  

 lyst til at tage ansvar for eget liv og til at deltage aktivt og engageret i  

 samfundslivet.
 Stk. 2. Det frivillige folkeoplysende foreningsarbejde rummer  

 idræt samt idébestemt og samfundsengagerende børne- og  

 ungdomsarbejde, hvortil der er knyttet deltagerbetaling.
 § 15. Der ydes tilskud til aktiviteter for børn og unge  

 under 25 år, jf. §§ 1 og 14.
 § 16. Kommunalbestyrelsen kan beslutte at yde tilskud til  

 aktiviteter for personer over 25 år, jf. §§ 1 og 14.
 § 17. Inden for loven og de i medfør heraf udstedte  

 regler træffer den enkelte forening beslutning om ansættelse og  

 afskedigelse af ledere, instruktører og andre medarbejdere samt om  

 anvendelsen af tilskuddet.
 § 18. Ansøgning om tilskud indgives til  

 folkeoplysningsudvalget inden en af udvalget fastsat frist.
 Stk. 2. Kommunalbestyrelsen kan fastsætte nærmere  

 regler om formkrav til ansøgning om tilskud.
§ 19. Kommunalbestyrelsen fastsætter en  

 tilskudsmodel ud fra lokale forhold.
Grundlaget for beregningen af  

 tilskudstilsagnet skal fremgå af modellen.
 Stk. 2. Kommunalbestyrelsen kan beslutte, at der skal ydes  

 forhøjet tilskud til f.eks. særlige aktivitetsformer og personer  

 med særlige behov.
 Stk. 3. Tilskud udbetales, hvor det er muligt, forud i rater  

 eller forud som a conto beløb.
 § 20. Undervisningsministeren kan fastsætte  

 nærmere regler om tilskud til aktiviteter, herunder om  

 afgrænsning af de aktiviteter, hvortil der kan ydes tilskud.
Kapitel 6 Anvisning af offentlige lokaler og  

 udendørsanlæg § 21. Folkeoplysningsudvalget anviser til den frie  

 folkeoplysende virksomhed de til formålet egnede ledige offentlige  

 lokaler, herunder idrætshaller og andre haller samt  

 udendørsanlæg, der er beliggende i kommunen og  

 tilhører 1)	kommunen, 2)	amtskommunen eller 3)	staten.
 Stk. 2. Ved anvisning af lokaler og udendørsanlæg  

 skal folkeoplysningudvalget normalt prioritere i følgende  

 rækkefølge:
 1)	Aktiviteter for børn og unge.
 2)	Folkeoplysende voksenundervisning, herunder aktiviteter i  

 tilknytning hertil.
 3)	Aktiviteter for voksne.
 Stk. 3. Ved anvisning af lokaler, der er særligt egnede  

 til folkeoplysende virksomhed for handicappede, skal anvisning til  

 sådan virksomhed dog normalt ske før anden anvisning.
Stk. 4. Det er en betingelse for anvisning af lokaler, at  

 foreningen og tilskudsmodtagerne efter § 6, stk. 2, opfylder lovens  

 tilskudsbetingelser, men det er ikke en betingelse, at virksomheden får  

 tilskud til undervisningen eller aktiviteten.
Der kan herunder anvises  

 lokaler til aktiviteter i tilknytning til undervisning.
Kommunalbestyrelsen  

 kan forlange de oplysninger meddelt, som er nødvendige for en  

 vurdering af, om foreningen og tilskudsmodtagerne efter § 6,  

 stk. 2, har anvendt lokalet ud fra de forudsatte betingelser til  

 folkeoplysende virksomhed efter loven.
 § 22. De i § 21 nævnte lokaler og  

 udendørsanlæg stilles vederlagsfrit til rådighed med el,  

 varme, rengøring og fornødent udstyr.
 Stk. 2. Kommunalbestyrelsen afholder eventuelle udgifter til  

 el, varme og rengøring i forbindelse med benyttelse af lokaler m.v.,  

 der tilhører amtskommunen eller staten.
 Stk. 3. Lokaler og udendørsanlæg stilles til  

 rådighed med den indretning og det inventar, der er til rådighed,  

 når lokalerne anvendes til deres primære brug.
Stk. 4. Hvis kommunalbestyrelsen inden for den folkeoplysende  

 voksenundervisning, jf. kapitel 4, eller det frivillige folkeoplysende  

 foreningsområde, jf. kapitel 5, yder frivillige supplerende tilskud til  

 driftsudgifterne ved brug af foreningernes egne eller lejede private lokaler,  

 kan kommunalbestyrelsen efter høring af folkeoplysningsudvalget  

 beslutte, at der opkræves et gebyr ved brug af anviste lokaler,  

 herunder haller og udendørsanlæg.
Gebyret skal indgå i den  

 pulje, som kommunalbestyrelsen anvender til frivillige supplerende  

 lokaletilskud inden for det pågældende område.
 Stk. 5. Kommunalbestyrelsen fastsætter gebyrets  

 størrelse, jf. stk. 4. Det samlede opkrævede beløb  

 fra hvert område, jf. stk. 4, må ikke overstige den samlede  

 udgift til de frivillige supplerende lokaletilskud på hvert  

 område i kommunen, og det må ikke overstige udgiften ved  

 kommunalbestyrelsens drift af de anviste offentlige lokaler.
 Stk. 6. Undervisningsministeren kan fastsætte  

 nærmere regler om anvisning af lokaler og udendørsanlæg,  

 herunder hvad der forstås ved et egnet offentligt lokale samt om  

 opkrævning af gebyr.
Kapitel 7 Tilskud til private lokaler m.v.
Lokaletilskud til den folkeoplysende voksenundervisning,  

 jf. kapitel 4 § 23. Kommunalbestyrelsen yder tilskud med mindst 75 pct. af  

 driftsudgifterne til almindelige lokaler uden særligt udstyr, der ejes  

 eller lejes af foreninger, herunder tilskudsmodtagere efter § 6, stk. 2,  til  

 undervisning for voksne samt for børn og voksne sammen samt til  

 aktiviteter i tilknytning til undervisning.
Kommunalbestyrelsen kan undlade  

 at yde lokaletilskud, hvis folkeoplysningsudvalget kan anvise et egnet  

 offentligt lokale.
Stk. 2. Tilskud til driftsudgifter til andre lokaler, herunder  

 faglokaler og haller, der ejes eller lejes af foreninger herunder  

 tilskudsmodtagere efter § 6, stk. 2, til undervisning m.v. samt til  

 aktiviteter i tilknytning hertil, ydes efter regler fastsat af  

 kommunalbestyrelsen.
Kommunalbestyrelsen kan undlade at yde lokaletilskud,  

 hvis folkeoplysningsudvalget kan anvise et egnet offentligt lokale.
 Stk. 3. Undervisningsministeren kan fastsætte  

 nærmere regler om, hvad der forstås ved et egnet offentligt  

 lokale og om tilskud til driftsudgifter til almindelige lokaler og kan  

 herunder fastsætte et maksimum for driftsudgifterne, til hvilke  

 kommunalbestyrelsen er forpligtet at yde tilskud.
 § 24. Kommunalbestyrelsen kan efter indstilling fra eller  

 høring af folkeoplysningsudvalget nedsætte tilskuddet, jf.  

 § 23, stk. 1, hvis driftsudgifterne til et almindeligt lokale ikke  

 står i et rimeligt forhold til antallet af deltagere eller til lokalets  

 anvendelse i øvrigt.
 Stk. 2. Kommunalbestyrelsen kan efter indstilling fra eller  

 høring af folkeoplysningsudvalget nedsætte tilskuddet, jf.  

 § 23, stk. 1, hvis driftsudgifterne til et almindeligt lokale ikke  

 svarer til det normale udgiftsniveau for et til formålet passende  

 lokale på egnen.
Lokaletilskud til det frivillige folkeoplysende  

 foreningsarbejde, jf. kapitel 5 § 25. Kommunalbestyrelsen yder tilskud med mindst 65 pct. af  

 driftsudgifterne, jf. dog stk. 2, 3 og 5, til lokaler, herunder haller  

 samt lejrpladser, der ejes eller lejes af foreninger, herunder  

 tilskudsmodtagere efter § 6, stk. 2, til aktiviteter for  

 børn og unge under 25 år.
Foreninger og tilskudsmodtagerne efter  

 § 6, stk. 2, skal årligt kunne dokumentere deres  

 aktivitetstimetal.
 Stk. 2. Kommunalbestyrelsen kan undlade at imødekomme  

 nye ansøgninger om lokaletilskud, hvis folkeoplysningsudvalget kan  

 anvise et egnet offentligt lokale.
Stk. 3. Omfatter aktiviteterne efter stk. 1 deltagere  

 over 25 år, kan tilskuddet efter regler fastsat af kommunalbestyrelsen  

 nedsættes forholdsmæssigt svarende til disse deltageres andel af  

 det samlede antal deltagere.
Der kan dog ikke ske nedsættelse for  

 ledere og instruktører over 25 år.
I tvivlstilfælde  

 afgør folkeoplysningsudvalget ud fra en konkret vurdering, om de  

 pågældende udøver virksomhed som leder eller  

 instruktør i foreningen.
 Stk. 4. Kommunalbestyrelsen kan fastsætte regler om  

 tilskud til driftsudgifter til private lokaler m.v. til aktiviteter for  

 personer over 25 år.
Stk. 5. Kommunalbestyrelsen kan uanset bestemmelsen i  

 stk. 1, træffe beslutning om, at der ikke ydes tilskud til  

 driftsudgifter til 1)	egen hal, som foreningen ikke tidligere har modtaget lokaletilskud  

 til, 2)	nye lejemål i haller eller ændring af lejemål,  

 hvis lejemålet i forhold til udgifterne ved et eksisterende  

 lejemål indebærer merudgifter for kommunalbestyrelsen, 3)	væsentlige udvidelser af aktivitetsgrundlaget i haller, som  

 indebærer merudgifter for kommunalbestyrelsen, eller 4)	nye lokaler og lejrpladser eller til nye lejemål  

 vedrørende lokaler og lejrpladser, hvis de nye lokaler eller nye  

 lejemål medfører væsentlige merudgifter for  

 kommunalbestyrelsen.
 Stk. 6. Før kommunalbestyrelsen træffer  

 beslutning efter stk. 5, nr. 4, høres folkeoplysningsudvalget.
 Stk. 7. Undervisningsministeren kan fastsætte  

 nærmere regler om tilskud til driftsudgifter til lokaler, herunder  

 haller samt lejrpladser, og kan herunder fastsætte et maksimum for  

 driftsudgifter, til hvilke kommunalbestyrelsen er forpligtet at yde tilskud,  

 samt hvad der forstås ved en ny ansøgning.  

 Undervisningsministeren kan fastsætte nærmere regler om, hvad der  

 forstås ved lokaler, herunder haller samt lejrpladser, og hvad der  

 forstås ved et egnet offentligt lokale.
 § 26. Kommunalbestyrelsen kan efter indstilling fra eller  

 høring af folkeoplysningsudvalget nedsætte tilskuddet, jf.  

 § 25, hvis driftsudgifterne for et lokale, herunder en hal eller en  

 lejrplads, ikke står i et rimeligt forhold til antallet af deltagere  

 eller til lokalets, herunder hallens eller lejrpladsens, anvendelse i  

 øvrigt.
 Stk. 2. Kommunalbestyrelsen kan efter indstilling fra eller  

 høring af folkeoplysningsudvalget nedsætte tilskuddet, jf.  

 § 25, hvis driftsudgifterne til et lokale, herunder en hal eller en  

 lejrplads, ikke svarer til det normale niveau for et til formålet  

 passende lokale, herunder en hal eller en lejrplads, på egnen.
 Stk. 3. Kommunalbestyrelsen kan efter indstilling fra eller  

 høring af folkeoplysningsudvalget nedsætte tilskuddet til lejede  

 lokaler m.v., jf. § 25, hvis der i lejebeløbet er indeholdt  

 udgiftstyper, som ikke kunne have udløst tilskud, hvis der havde  

 været tale om foreningens eget lokale m.v.
 Fælles bestemmelser for tilskud til private  

 lokaler m.v.
 § 27. Det er en betingelse for at modtage tilskud til private  

 lokaler, herunder haller samt lejrpladser, at foreningen og  

 tilskudsmodtagerne efter § 6, stk. 2, opfylder lovens  

 tilskudsbetingelser, men det er ikke en betingelse, at virksomheden får  

 tilskud til undervisningen eller aktiviteten.
 Stk. 2. De i §§ 23 og 25 nævnte lokaler, herunder  

 haller samt lejrpladser, skal være privatejede og beliggende inden for  

 landets grænser eller i Sydslesvig.
§ 28. Folkeoplysningsudvalget kan fastsætte frister for  

 ansøgning om tilskud.
Kommunalbestyrelsen bestemmer, hvordan  

 tilskuddet udbetales.
Kapitel 8 Regnskab, revision og tilbagebetaling § 29. Foreninger og tilskudsmodtagere efter § 6,  

 stk. 2, aflægger regnskab for tilskud efter lovens kapitel 4 , 5  

 og 7 og § 6, stk. 2, herunder dokumentation for deltagernes samlede  

 egenbetaling ved virksomhed efter kapitel 4 og 5. Regnskabet skal  

 underskrives af samtlige medlemmer af bestyrelsen.
 Stk. 2. Regnskabet skal dokumentere, at foreningen og  

 tilskudsmodtagerne efter § 6, stk. 2, har anvendt tilskuddet i  

 overensstemmelse med loven og de regler, der er fastsat i medfør  

 heraf.
Stk. 3. Kommunalbestyrelsen fastlægger regnskabsperioden  

 og frist for regnskabsaflæggelsen.
Kommunalbestyrelsen kan  

 fastsætte regler for afregning og revision af tilskud givet efter  

 § 6, stk. 2.
 Stk. 4. Kommunalbestyrelsen kan fastsætte regler om  

 formkrav til regnskabsaflæggelse og revision af regnskaberne.
 Stk. 5. Undervisningsministeren kan fastsætte  

 nærmere regler om regnskabsaflæggelse og revision m.v.
§ 30. Kommunalbestyrelsen kan forlange, at beløb, der  

 ikke er anvendt i overensstemmelse med loven og regler fastsat i  

 medfør heraf, tilbagebetales eller modregnes i det kommende års  

 tilskud.
Kommunalbestyrelsen kan forlange de oplysninger meddelt, som er  

 nødvendige for en vurdering af, om foreningen og tilskudsmodtagerne  

 efter § 6, stk. 2, har opfyldt tilskudsbetingelserne.
 § 31. Krav om tilbagebetaling af for meget udbetalt tilskud  

 rettes mod foreningen, eller for tilskud efter § 6, stk 2, den  

 ansvarlige tilskudsmodtager.
Stk. 2. Bestyrelsens medlemmer, eller for tilskud modtaget  

 efter § 6, stk. 2, den ansvarlige tilskudsmodtager, hæfter  

 personligt for det tilskud, som foreningen/tilskudsmodtagerne har modtaget  

 efter denne lov, hvis tilbagebetalingskravet er opstået ved retsstridig  

 handling eller undladelse, der kan tilregnes pågældende som  

 forsætlig eller uagtsom.
Bestyrelsens medlemmer eller den ansvarlige  

 tilskudsmodtager efter § 6, stk. 2, hæfter i øvrigt  

 ikke personligt for foreningens/tilskudsmodtagernes tilskud efter loven.
 § 32. Overholder en forening eller tilskudsmodtagerne efter  

 § 6, stk. 2, ikke loven eller de regler, der er fastsat i  

 medfør heraf, kan kommunalbestyrelsen undlade både at yde  

 tilskud og at anvise lokaler m.v. for en angiven periode.
Kapitel 9 Administration Kommunalbestyrelsen § 33. Kommunalbestyrelsen træffer beslutning om alle  

 forhold vedrørende virksomhed efter denne lov, der ikke er henlagt til  

 anden myndighed.
Stk. 2. Kommunalbestyrelsen skal sikre, at der ydes tilskud  

 efter objektive kriterier, der giver lige tilskudsvilkår og  

 vilkår for anvisning af offentlige lokaler til virksomhed med samme  

 funktion og indhold.
Der skal dog tages særlige hensyn til aktiviteter  

 for børn og unge og til undervisning m.v. for voksne med særlige  

 behov i relation til undervisningens tilrettelæggelse.
 Stk. 3. Aktiviteter for børn og unge af  

 idébestemt, politisk og religiøs art skal sidestilles med anden  

 folkeoplysende aktivitet for børn og unge.
 Stk. 4. Kommunalbestyrelsen fastsætter efter  

 høring af folkeoplysningsudvalget nærmere regler om tilskud til  

 virksomhed inden for lovens område og om anvisning af offentlige  

 lokaler og udendørsanlæg.
 Stk. 5. Til brug for oplysning om virksomhed efter denne lov  

 har kommunalbestyrelsen ret til at indhente alle nødvendige  

 oplysninger hos den enkelte forening og tilskudsmodtagerne efter § 6,  

 stk. 2. Kommunalbestyrelsen kan standse udbetalingerne eller  

 tilbageholde disse, hvis en forening eller tilskudsmodtagerne efter § 6,  

 stk. 2, ikke overholder denne lovs tilskudsbetingelser.
Folkeoplysningsudvalgets sammensætning og  

 valgprocedure § 34. Kommunalbestyrelsen nedsætter et  

 folkeoplysningsudvalg på mindst 7 medlemmer.
Medlemstallet skal  

 være ulige.
Folkeoplysningsudvalget består af 1)	et mindretal valgt af kommunalbestyrelsen blandt dens medlemmer  

 og 2)	et flertal, der består af en bredt sammensat  

 repræsentation for den virksomhed, der får tilskud efter kapitel  

 4 og 5.
Stk. 2. Kommunalbestyrelsen beslutter, om der skal  

 vælges eller udpeges tilforordnede til folkeoplysningsudvalget,  

 herunder hvem, deres antal og valgperioden.
Eventuelle tilforordnede har ikke  

 stemmeret.
§ 35. Valg til folkeoplysningsudvalget finder sted snarest  

 muligt efter hvert kommunalvalg og senest inden 1. april i det  

 efterfølgende år.
Udvalget fungerer indtil udgangen af den  

 måned, i hvilken nyt valg til dette har fundet sted.
Stk. 2. Personer, der har bopæl i kommunen, har pligt  

 til at modtage valg til folkeoplysningsudvalget.
Personer, der har  

 været medlem af folkeoplysningsudvalget i to hele sammenhængende  

 valgperioder, har ikke pligt til at modtage valg.
 Stk. 3. Om fritagelse for valg og for medlemskab i  

 øvrigt gælder de samme bestemmelser, som er fastsat i lov om  

 kommunale valg.
 Stk. 4. For at kunne indstilles/vælges til  

 folkeoplysningsudvalget er det en betingelse, at den pågældende  

 repræsenterer en forening, som i det seneste år op til datoen for  

 valget til folkeoplysningsudvalget har gennemført en folkeoplysende  

 virksomhed med tilskud eller anvisning af et lokale efter loven.
 Stk. 5. Kommunalbestyrelsen fastsætter nærmere  

 regler om folkeoplysningsudvalgets sammensætning, jf. § 34, om  

 valg af udvalgets medlemmer og suppleanter samt om udøvelse af  

 folkeoplysningsudvalgets virksomhed.
Folkeoplysningsudvalgets kompetencer og pligter § 36. Alle sager, der er henlagt til folkeoplysningsudvalget,  

 skal forelægges kommunalbestyrelsen til afgørelse, hvis de  

 medfører forøgede udgifter for kommunen.
 § 37. Folkeoplysningsudvalget afgiver udtalelse til  

 kommunalbestyrelsen om udkast til regler for tilskud m.v., jf. § 33,  

 stk. 4.
 Stk. 2. Folkeoplysningsudvalget afgiver forslag til  

 kommunalbestyrelsen om den samlede beløbsramme, jf. § 6, om  

 rammens fordeling mellem områderne samt om anvendelsen af  

 beløbsrammer til særlige formål.
 Stk. 3. Folkeoplysningsudvalget træffer afgørelse  

 om afgrænsningen af de i § 6, stk. 3, anførte  

 områder samt om afgrænsning af de områder, hvortil der kan  

 ydes tilskud af den i § 6, stk. 2, nævnte pulje.
 Stk. 4. Folkeoplysningsudvalget træffer afgørelse  

 om tilskudsberettigende virksomhed i henhold til kapitel 4 og 5 og § 6,  

 stk. 2, jf. dog § 32.
 Stk. 5. Folkeoplysningsudvalget træffer afgørelse  

 om godkendelse af virksomhed for en bestemt afgrænset deltagerkreds,  

 jf. § 8, stk. 4.
 Stk. 6. Folkeoplysningsudvalget afgiver udtalelse til  

 kommunalbestyrelsen om eventuelt gebyr i henhold til § 22,  

 stk. 4.
 Stk. 7. Folkeoplysningsudvalget afgiver indstilling eller  

 udtalelse til kommunalbestyrelsen om nedsættelse af lokaletilskud i  

 henhold til §§ 24 og 26.
 Stk. 8. Folkeoplysningsudvalget afgiver udtalelse til  

 kommunalbestyrelsen om væsentlige merudgifter i henhold til § 25,  

 stk. 5, nr. 4.
 Stk. 9. Folkeoplysningsudvalget påser, at tilskud ydet  

 efter denne lov er anvendt i overensstemmelse med loven og regler fastsat i  

 medfør heraf.
 § 38. Folkeoplysningsudvalget anviser offentlige lokaler m.v.  

 og fordeler tilskud til de enkelte ansøgere, jf. kapitlerne 4, 5 og 7  

 og § 6, stk. 2, efter loven og de i medfør heraf fastsatte  

 regler, herunder de af kommunalbestyrelsen fastsatte regler, jf. § 33,  

 stk. 4.
Stk. 2. Folkeoplysningsudvalget har ansvaret for  

 offentliggørelsen af de af kommunalbestyrelsen fastsatte regler for at  

 opnå tilskud m.v. til folkeoplysende virksomhed i kommunen, herunder  

 oversigter over offentlige lokaler m.v.
Folkeoplysningsudvalget har endvidere  

 ansvaret for information, rådgivning, vejledning og administrativ  

 hjælp til mindre og nye initiativtagere samt til andre grupper med  

 behov herfor.
Stk. 3. Folkeoplysningsudvalget skal støtte private  

 bestræbelser på at tilrettelægge og gennemføre  

 folkeoplysende virksomhed.
Hvis der ikke ad privat vej kan tilbydes  

 sådan virksomhed for børn og unge i tilstrækkeligt omfang,  

 skal udvalget indstille til kommunalbestyrelsen, at der fremsættes  

 kommunale tilbud i fornødent omfang, eventuelt i samarbejde med andre  

 sektorer eller kommuner.
Stk. 4. Folkeoplysningsudvalget kan afgive udtalelse og stille  

 forslag til kommunalbestyrelsen om de spørgsmål, der  

 vedrører virksomhed efter lovens afsnit I.
Folkeoplysningsudvalget  

 skal afgive udtalelse i alle sager om de nævnte spørgsmål,  

 der forelægges af kommunalbestyrelsen.
§ 39. Folkeoplysningsudvalget kan stille forslag til  

 kommunalbestyrelsen om, at der nedsættes underudvalg, og at en del af  

 udvalgets beføjelser overlades til disse.
Medlemmer af underudvalg kan  

 udpeges uden for folkeoplysningsudvalgets medlemskreds.
Udgifter til folkeoplysningsudvalgets virksomhed § 40. Udgifterne ved folkeoplysningsudvalgets og dets  

 underudvalgs virksomhed afholdes af kommunalbestyrelsen, der stiller  

 sekretariatsbistand til rådighed.
 Stk. 2. For deltagelse i møder i  

 folkeoplysningsudvalget eller dets underudvalg kan der ydes medlemmerne  

 diæter, erstatning for dokumenteret tabt arbejdsfortjeneste og  

 befordringsgodtgørelse m.v. i overensstemmelse med reglerne i lov om  

 kommunernes styrelse.
 Stk. 3. Indenrigsministeren fastsætter regler om  

 vederlæggelse af folkeoplysningsudvalgenes formænd.
Klagebestemmelser § 41. Klage over folkeoplysningsudvalgets afgørelser  

 kan inden 4 uger fra afgørelsens meddelelse indbringes for  

 kommunalbestyrelsen af de personer, initiativtagere, foreninger og  

 myndigheder, som afgørelsen angår.
 § 42. Undervisningsministeren kan fastsætte  

 regler om, at visse af kommunalbestyrelsens afgørelser kan indbringes  

 for ministeren.
Kapitel 10 Andre bestemmelser § 43. Deltagelse i virksomhed efter denne lov er ikke betinget  

 af bopæl i den kommune, i hvilken virksomheden finder sted.
Stk. 2. Kommunalbestyrelsen kan kræve godtgørelse  

 for udgifter i forbindelse med undervisning og studiekredse efter kapitel 4  

 fra deltagerens hjemstedskommune.
Hjemstedskommunen er den kommune, hvor den  

 pågældende er tilmeldt folkeregistret ved begyndelsen af  

 undervisningen og studiekredsen.
 Stk. 3. Kommunalbestyrelsen kan kræve betaling fra en  

 anden kommune for udgifterne til undervisning og studiekredse efter kapitel 4  

 for personer, der er tilmeldt folkeregistret i kommunen, men som ved  

 beregning af kommunal udligning og generelle tilskud til kommuner og  

 amtskommuner indgår i folketallet i den anden kommune.
 Stk. 4. Undervisningsministeren fastsætter nærmere  

 regler om godtgørelse for udgifter i forbindelse med undervisning og  

 studiekredse efter kapitel 4, herunder regler om opkrævning.  

 Undervisningsministeren fastsætter endvidere nærmere regler om  

 mellemkommunal udligning.
Stk. 5. En forening, som modtager tilskud efter kapitel 4,  

 bortset fra § 8, stk. 2, skal oplyse navn og adresse til  

 kommunalbestyrelsen på de deltagere, der indgår i  

 tilskudsberegningen.
En forening skal desuden for deltagere, der har hjemsted  

 i en anden kommune, og som deltager i undervisning og studiekredse, oplyse  

 personnummer når deltagerne indgår i tilskudsberegningen.  

 Foreningen skal gøre deltagerne opmærksomme på, at  

 personnummeret vil blive videregivet til kommunalbestyrelsen, herunder  

 folkeoplysningsudvalget.
 Stk. 6. Kommunalbestyrelsen kan beslutte, at personer, der  

 ikke har et dansk personnummer, kan indgå i tilskudsberegningen, jf.  

 stk. 5, 2. pkt.
Kapitel 11 Statstilskud § 44. Undervisningsministeren yder tilskud til  

 konsulentvirksomhed og medarbejderuddannelse vedrørende virksomhed  

 efter lovens afsnit I til landsdækkende folkeoplysende organisationer  

 m.fl.
Tilskud kan også ydes til kurser på voksenpædagogiske  

 centre.
 Stk. 2. Undervisningsministeren yder tilskud til handicappedes  

 deltagelse i folkeoplysende virksomhed.
 Stk. 3. Undervisningsministeren yder tilskud til  

 forsøgs- og udviklingsarbejde m.m. inden for loven.
 Stk. 4. Undervisningsministeren kan bemyndige organisationer,  

 der virker inden for lovens område, til at fordele og administrere  

 tilskuddene.
 Stk. 5. Undervisningsministeren kan fastsætte  

 nærmere regler om ydelse af tilskud efter stk. 1, 2 og 3, herunder  

 om regnskabsaflæggelse og revision m.v., samt om administration af  

 ordningen, herunder om udbetaling af forskud og tilbagebetaling af tilskud og  

 opsparing af ikke forbrugte beløb til brug i følgende  

 finansår.
 Stk. 6. Undervisningsministeren kan beslutte, at lov om  

 offentlighed i forvaltningen, forvaltningsloven og bestemmelser om offentlige  

 registre skal finde anvendelse ved organisationernes administration af  

 tilskud, jf. stk. 4.
Afsnit II Amtskommunale opgaver Kapitel 12 § 45. Amtsrådet anviser de til formålet egnede  

 ledige offentlige lokaler, herunder idrætshaller og andre haller samt  

 udendørsanlæg, til foreningsarbejde på amtsplan for  

 børn og unge efter bestemmelserne i kapitel 6.
 Stk. 2. Amtsrådet yder lokaletilskud til  

 foreningsarbejde på amtsplan for børn og unge efter  

 bestemmelserne i §§ 25 - 28.
 Stk. 3. Amtsrådet kan yde tilskud til foreningsarbejde  

 på amtsplan for børn og unge.
 Stk. 4. Amtsrådet kan fastsætte regler om  

 tilbagebetaling af tilskud.
 Stk. 5. Undervisningsministeren kan fastsætte  

 nærmere regler om foreningsarbejdet på amtsplan for børn  

 og unge inden for loven.
Afsnit III Folkeuniversitetet Kapitel 13 § 46. Formålet med Folkeuniversitetets virksomhed er  

 gennem folkeoplysende undervisnings- og foredragsvirksomhed at udbrede  

 kendskabet til forskningens metoder og resultater.
 § 47. Undervisningsministeren nedsætter et  

 Folkeuniversitetsnævn, der har det overordnede økonomiske og  

 faglige ansvar for den samlede folkeuniversitetsvirksomhed, jf.  

 § 48.
 Stk. 2. Folkeuniversitetsnævnet består af 13  

 medlemmer, der beskikkes på følgende måde:
1)	3 medlemmer udpeges af undervisningsministeren efter indstilling fra  

 De Statslige Forskningsråd, og formanden udpeges af  

 undervisningsministeren blandt disse medlemmer, 2)	5 medlemmer beskikkes efter indstilling i forening fra  

 folkeuniversitetsvirksomhederne i universitetsbyerne, og 3)	5 medlemmer beskikkes efter indstilling i forening fra  

 folkeuniversitetsvirksomhederne uden for universitetsbyerne.
Stk. 3. Beskikkelsesperioden er 3 år, dog beskikkes  

 formanden første gang for 4 år.
Genbeskikkelse kan finde sted 1  

 gang.
Stk. 4. Undervisningsministeren kan fra  

 Folkeuniversitetsnævnet indhente oplysninger om alle forhold  

 vedrørende folkeuniversitetsvirksomheden og kan fastsætte regler  

 om formen for afgivelse af oplysninger, herunder i særlige digitale  

 formater.
Undervisningsministeren kan fastsætte nærmere regler om  

 Folkeuniversitetsnævnets øvrige virke og sekretariatsbetjening,  

 herunder om ansættelse af en folkeuniversitetsrektor.
 § 48. Folkeuniversitetsvirksomheden udøves under ansvar  

 over for Folkeuniversitetsnævnet, jf. § 47.  

 Undervisningsministeren fastsætter nærmere regler om  

 folkeuniversitetsvirksomhedens udøvelse.
 Stk. 2. Folkeuniversitetsvirksomheden er underlagt  

 forvaltningsloven, lov om offentlighed i forvaltningen, lov om offentlige  

 myndigheders registre og lov om offentlige arkiver m.v.
§ 49. Staten yder tilskud til udgifter til aflønning  

 m.v. af forelæsere og lærere, rejsegodtgørelse og  

 administration ved folkeuniversitetsvirksomheden.
Tilskuddets  

 størrelse fastsættes på de årlige finanslove.
 Stk. 2. Den samlede deltagerbetaling skal mindst udgøre  

 1/4 af udgifterne til aflønning m.v. af lærere og 1/3 af  

 udgifterne til aflønning af forelæsere.
 Stk. 3. Tilskud, jf. stk. 1, udbetales til  

 Folkeuniversitetsnævnet, der fordeler tilskuddet til  

 folkeuniversitetsvirksomheden i og uden for universitetsbyerne.  

 Undervisningsministeren kan fastsætte nærmere regler om tilskud  

 og fordeling af tilskud, herunder om udbetaling af forskud m.v.
 Stk. 4. Undervisningsministeren fastsætter regler om  

 regnskabsaflæggelse for og revision af regnskabet for  

 folkeuniversitetsvirksomheden i og uden for universitetsbyerne.
§ 50. Universiteterne og andre højere  

 uddannelsesinstitutioner, jf.
Universitetsloven, stiller lokaler med  

 fornødent udstyr til rådighed for folkeuniversitetsvirksomheden.  

 Udgifterne herved afholdes af de pågældende universiteter og  

 institutioner.
Forskningsministeren kan fastsætte nærmere regler  

 herom.
 Stk. 2. Hvis der ikke i henhold til stk. 1 kan tilvejebringes  

 de fornødne lokaler til folkeuniversitetsvirksomheden, anviser  

 kommunalbestyrelsen lokaler efter bestemmelserne i § 21 og § 22,  

 stk. 1-3 og stk. 6.
 § 51. Klage over afgørelser, der er truffet  

 vedrørende folkeuniversitetsvirksomheden, kan inden 4 uger fra  

 afgørelsens meddelelse indbringes for Folkeuniversitetsnævnet.  

 Undervisningsministeren, og for så vidt angår § 50,  

 stk. 1, forskningsministeren, kan fastsætte nærmere regler  

 om klageberettigede og klagetemaer.
 Stk. 2. Folkeuniversitetsnævnets afgørelser i  

 henhold til stk. 1 og andre beslutninger og afgørelser, som  

 træffes af Folkeuniversitetsnævnet, kan ikke indbringes for anden  

 administrativ myndighed.
Afsnit IV Fælles bestemmelser Kapitel 14 Løn og forsøg § 52. Finansministeren eller den, ministeren bemyndiger  

 hertil, udarbejder regler om løn- og andre  

 ansættelsesvilkår for lærere og ledere, jf. kapitel 4 og  

 kapitel 13.
 § 53. Undervisningsministeren kan fravige lovens bestemmelser  

 for at fremme forsøgs- og udviklingsarbejde inden for lovens  

 område.
Kapitel 15 Ikrafttræden og overgangsbestemmelser § 54. Loven træder i kraft den 1. august 2000,  

 jf. dog stk. 2, og har virkning for ansøgninger om tilskud og  

 lokaleanvisning fra finansåret 2001. Bestemmelserne i kapitel 13 om  

 Folkeuniversitetet har dog virkning fra den 1. august 2000, bortset fra § 50,  

 stk. 2.
 Stk. 2. § 34 og § 35 træder i kraft dagen  

 efter, at der har fundet kommunalvalg sted i 2001.
 Stk. 3. Lov om støtte til folkeoplysning, jf.  

 lovbekendtgørelse nr. 560 af 20 juni 1996, ophæves den 1. august  

 2000. Loven finder fortsat anvendelse på ansøgninger, der  

 vedrører finansåret 2000, jf. dog stk. 1, 2. pkt.
 Stk. 4. Afregning af virksomhed for år 2000 behandles  

 efter de hidtil gældende bestemmelser.
 Stk. 5. De i medfør af lov om støtte til  

 folkeoplysning, jf. lovbekendtgørelse nr. 560 af 20. juni 1996,  

 udpegede folkeoplysningsudvalg fungerer, indtil der er foretaget nyvalg til  

 udvalgene efter kommunalvalget i 2001.
 Stk. 6. Regler, der er fastsat i medfør af lov om  

 støtte til folkeoplysning, jf. lovbekendtgørelse nr. 560 af 20.  

 juni 1996, forbliver i kraft, indtil de ændres eller ophæves.
 Stk. 7. Ved behandlingen af ansøgninger om  

 lokaletilskud for finansåret 2001 gælder § 25, stk. 2,  

 ikke for ansøgninger fra folkeoplysende foreninger, jf. §§ 4 og  

 5, til lokaler m.v., hvortil foreningen ved lovens ikrafttræden oppebar  

 lokaletilskud efter de hidtil gældende bestemmelser.
 § 55. I lov om ungdomsskoler, jf. lovbekendtgørelse nr.  

 679 af 1. august 1995, ophæves § 8, stk. 4.  

Stk. 5 bliver herefter stk. 4.
 § 56. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Nedenstående henviser til data for den  

 gældende lov.
 Lov nr. 410 af 13. juni 1990 (Folketingstidende 1989 - 90:  

 4304, 5283,10124, 10920, 11249, A 2905, B 1429) er blevet ændret ved  

 lov nr. 385 af 6. juni 1991, (FT 1990-91, 2. samling: 1117, 1509, 6831, 7464,  

 A 2341, B 1215, 1715), lov nr. 445 af 14. juni 1995 (FT 1994-95: 2271, 2660,  

 6262, 6485, A 1684, B697), lov nr. 1130 af 20. december 1995 (FT 1995 - 96:  

 182, 649, 2030, 2243, A 1347, B141) og lov nr. 232 af 2. april 1997 (FT 1996  

 - 97: 1710, 4045, 5006, A 1838, B 303, 406). Loven er senest bekendtgjort ved  

 lovbekendtgørelse nr. 560 af 20. juni 1996.
I Den frie folkeoplysende virksomhed Baggrunden for lovforslaget I følge lov nr. 445 af 14. juni 1995 om  

 ændring af lov om støtte til folkeoplysning, § 2,  

stk. 4, skal der fremsættes forslag til revision af loven for  

 Folketinget i folketingsåret 1999-2000.
Undervisningsministeren nedsatte derfor i maj måned  

 1998 en arbejdsgruppe med det formål at vurdere den gældende lovs  

 hensigtsmæssighed.
Arbejdsgruppen har bestået af medlemmer fra de  

 involverede parter suppleret med 3 ministerudpegede medlemmer.
Arbejdsgruppen  

 afgav rapporten til ministeren i juni måned 1999, og rapporten har  

 herefter været til offentlig debat.
Der har herudover været  

 ført en løbende debat om revision af loven på en til  

 formålet etableret hjemmeside.
 Arbejdsgruppens konklusion er, at den gældende lov  

 er en god og funktionel lov, men at den kan gøres endnu bedre.  

 Hovedbudskaberne er:
 Gør folkeoplysning mere værdibaseret, styrk  

 de forpligtende fællesskaber i folkeoplysningen, styrk det  

 samfundsbetonede, styrk det fortsatte udviklingsarbejde inden for  

 folkeoplysningen, gør tilskudsbetingelserne mere enkle og forebyg  

 utilsigtet brug og misbrug af loven.
Arbejdsgruppen gør bl.a. opmærksom på,  

 at de folkeoplysende organisationer og foreninger er kommet mere og mere i  

 fokus i 90 erne, hvor den gældende lov har eksisteret.  

 Opmærksomheden tager på den ene side udgangspunkt i en voksende  

 bevidsthed hos nogle om, at frivilligt folkeoplysende arbejde rummer et  

 socialt engagement, en evne til at opbygge fællesskaber og en  

 anderledes handlemåde end sædvanligt.
I denne sammenhæng  

 vurderes den folkeoplysende virksomhed ofte at indeholde elementer, der kan  

 bidrage til fornyelse af samfundet.
Ligeledes betones potentialerne i  

 folkeoplysningen i den aktuelle diskussion om livslang læring.
Denne  

 betegner således alle aktiviteter, der forøger viden,  

 færdigheder og kompetencer, og kan ikke forstås snævert  

 alene i relation til den traditionelle formelt kompetencegivende  

 uddannelsesverden.
På den anden side mener nogle, at indholdet i  

 folkeoplysningen ikke er, som det burde være.
Denne holdning kommer  

 oftest til udtryk i eftersommeren, hvor oplysningsforbundene udsender deres  

 kataloger over det kommende års tilbud.
Her har der været rejst  

 kritik af enkelte tilbud, som har en vis useriøs karakter.
Disse  

 kommer så uheldigvis til at danne grundlag for diskussioner om  

 oplysningsforbundenes arbejde med det resultat, at de få bringer hele  

 det seriøst arbejdende område i miskredit.
Der er samtidig flere  

 kommuner, der mener, at det er for nemt at opnå tilskud, idet stort set  

 alle former for aktivitet og undervisning kan opnå tilskud, når  

 blot lovens krav til en »kreds« er opfyldt.
Disse kommuner har tilkendegivet,  

 at det med den gældende lov er vanskeligt at nægte at give  

 tilskud til mere eller mindre kommercielle fritidstilbud.
Lovforslagets indhold På grundlag af sine samlede overvejelser og  

 vurderinger af folkeoplysningen fremhæver arbejdsgruppen om revision af  

 loven 4 hovedforslag til ændringer og præciseringer af den  

 gældende lov.
Lovforslaget bygger på disse hovedændringer  

 og bygger i øvrigt i det væsentlige på arbejdsgruppens  

 øvrige anbefalinger.
Hovedforslag Formålsbeskrivelser Forslaget indebærer en præcisering af lovens  

 overordnede formål samt en formålsbeskrivelse gældende for  

 henholdsvis folkeoplysende voksenundervisning og frivilligt foreningsarbejde.  

 Formålsbeskrivelserne skal give initiativtagerne, kommunalbestyrelserne  

 og folkeoplysningsudvalgene pejlemærker for lokalt på et alment  

 og kvalificeret grundlag at kunne diskutere, definere og afgrænse den  

 støtteberettigende folkeoplysende virksomhed efter loven.
Fra kreds- til foreningsbegreb Forslaget indfører et foreningsbegreb som den  

 organisatoriske ramme for folkeoplysende virksomhed efter loven.  

 Foreningsbegrebet afløser den gældende lovs kredsbegreb.
 Der er i processen med udarbejdelse af lovforslaget blevet  

 peget på, at de værdier, der ligger i folkeoplysningsbegrebet, er  

 tættere forbundet med de værdier, der ligger i foreningsbegrebet  

 end i det nuværende kredsbegreb.
 Med foreningsbegrebet signaleres der, at foreningsformen  

 betragtes som et særligt værdifuldt udgangspunkt for det  

 folkeoplysende arbejde og bygger på demokratiske processer, hvor  

 helhedstænkning, tolerance og deltagelse er i centrum.
 Foreningsbegrebet med bl.a. krav om en ansvarlig  

 bestyrelse og en formålsbestemmelse med folkeoplysning som overordnet  

 formål opstiller nogle rammer, som i kombination med de  

 foreslåede formålsbestemmelser vil give brugere og  

 administratorer bedre arbejdsredskaber for afgrænsning af  

 folkeoplysende virksomhed efter loven, end det nuværende kredsbegreb  

 gør.
»Øremærkning« af tilskud til øget satsning på  

 fællesskabet og det værdibaserede i den folkeoplysende  

 voksenundervisning Forslaget medfører en øget satsning på  

 fællesskabet og det værdibaserede i den folkeoplysende  

 voksenundervisning.
Der foreslås derfor indført en ordning,  

 hvorefter 10 pct. af det årlige tilskud, som den enkelte  

 voksenundervisende forening modtager, skal anvendes til virksomhed med  

 samfundsbetonet og helhedsorienteret oplysning, der ligger ud over den  

 traditionelle undervisning.
Formålet er at understøtte  

 ønsket om at gøre væsentlige emner, der har interesse for  

 fællesskabet, til samtalestof mellem mennesker.
Virksomheden skal  

 henvende sig til et bredt udsnit af befolkningen og skal være  

 debatskabende.
Tilskuddet kan afregnes på andre udgiftstyper end  

 lærerløn.
Valget af emner og metoder foretages af foreningen bag  

 den folkeoplysende voksenundervisning med udgangspunkt i foreningens  

 formål.
Aktiviteten vil bl.a. kunne være debataftener, hvor der  

 oplyses og debatteres om væsentlige emner, der f.eks. har betydning  

 lokalt.
Start- og udviklingspulje Forslaget medfører en ændring af den  

 eksisterende mindst 5 pct. forsøgs- og udviklingspulje, der i  

 forslaget omdannes til en start- og udviklingspulje.
Formålet med den  

 eksisterende pulje er at sikre en rummelighed, der giver mulighed for, at  

 forskellige organisationsformer kan påvirke og udfordre hinanden og  

 forandre sig i et dynamisk samspil.
Fornyelsen sikres i den gældende  

 lov gennem tilskud til nye initiativer, til udviklingsarbejde, til  

 folkeoplysende tilbud til børn og unge, som ikke tiltrækkes af  

 øvrige tilbud, til samlingssteder med folkeoplysning som  

 hovedformål og til virksomhed af tværgående karakter.  

 Mindst 5 pct. puljen er fælles for folkeoplysningsområdet, og  

 folkeoplysningsudvalget fordeler den.
Folkeoplysningens mange initiativer  

 mødes hermed i et fælles forum, hvor erfaringer m.m. bliver delt  

 og diskuteret, og hvor fornyelsen også kan diskuteres i forhold til den  

 lokale fritidspolitik.
Puljen omdannes i lovforslaget til en start- og  

 udviklingspulje for også at kunne omfatte helt nye foreninger.
Samtidig  

 er der mulighed for, at folkeoplysningsudvalget kan fravige kravet om  

 foreningsdannelse for tilskud givet efter denne pulje.
Andre forslag - forenklinger Derudover vil forslaget i overensstemmelse med  

 arbejdsgruppens anbefalinger medføre, at tilskudssystemet og de  

 mellemkommunale udligninger forenkles.
Tilskudsbestemmelserne i detailform  

 fremgår ikke af lovforslaget.
Tilskudsmodellen for det frivillige  

 foreningsområde vil blive fastsat af kommunalbestyrelsen ud fra lokale  

 forhold, mens tilskudsmodellen for folkeoplysende voksenundervisning vil  

 fremgå af en model, som undervisningsministeren får hjemmel til  

 at fastsætte i en bekendtgørelse.
Det foreslås, at kommunalbestyrelsen afgør,  

 om der skal vælges tilforordnede til folkeoplysningsudvalget.
Det skal  

 i øvrigt tilstræbes, at der er en balance i sammensætning  

 af udvalget mellem lovens to områder, dog således at  

 folkeoplysningsudvalget skal afspejle bredden på hele det frie  

 folkeoplysningsområde (lovforslagets afsnit I).
Lokaletilskud I kommuneaftalen af 16. juni 1997 mellem Kommunernes  

 Landsforening og regeringen blev det aftalt at undersøge mulighederne  

 for en forenkling af folkeoplysningslovens bestemmelser om lokaletilskud for  

 at give kommunerne større handlefrihed på området med  

 henblik på mere hensigtsmæssig ressourceanvendelse.
En arbejdsgruppe med deltagelse af de kommunale parter,  

 Undervisningsministeriet og Finansministeriet har med udgangspunkt heri  

 analyseret folkeoplysningslovens lokaletilskudsregler.
Arbejdsgruppen  

 konkluderede bl.a. at de kommunale udgifter ved deres lovbundne karakter  

 hidtil har været undtaget fra det generelle princip om økonomisk  

 rammestyring.
Det lovbundne lokaletilskud har således mindsket  

 kommunernes mulighed for at prioritere inden for loven og mellem forskellige  

 udgiftsområder.
Endvidere har de meget detaljerede bestemmelser om  

 lokaletilskud givet kommunerne et betydeligt administrativt pres.
Af kommuneaftalen af 15. juni 1998 fremgår bl.a. om  

 folkeoplysningslovens lokaletilskudsregler, at »Regeringen vil søge  

 tilslutning til, at princippet om det frie lokalevalg og reglerne om  

 lovbundne lokaletilskud ophæves.
Dette vil give den enkelte kommune  

 bedre prioriteringsmuligheder og indebære administrative forenklinger.  

 For kommunerne under ét er det ikke intentionen, at udgifterne til  

 kommunale og private lokaler til foreningsbrug skal bortfalde.
Derfor vil der  

 heller ikke blive foretaget regulering i henhold til  

 DUT-princippet.«.
Aftalen af 11. juni 1999 mellem Kommunernes Landsforening  

 og regeringen om kommunernes økonomi og service i år 2000 er en  

 opfølgning på den flerårige aftale fra 1998, der  

 indeholder de overordnede mål og rammer for kommunernes økonomi  

 for perioden 1999-2002. Om lokaletilskud efter folkeoplysningsloven  

 fremgår, at »Det indgik i sidste års aftale, at regeringen vil  

 søge tilslutning til, at princippet om det frie lokalevalg og reglerne  

 om lovbundne lokaletilskud ophæves.
Undervisningsministeriets udvalg om  

 revision af folkeoplysningsloven afslutter sit arbejde i juni 1999, og  

 regeringen vil søge tilslutning til, at ændringen  

 gennemføres med virkning pr. 1. august 2000.« Imens dette lovforslag - uden bestemmelser om  

 lokaletilskud - har været til høring, har der på  

 foranledning af idrætsorganisationerne og Dansk Ungdoms  

 Fællesråd været forhandlet om en lokaletilskudsaftale  

 mellem Danmarks Idræts-Forbund, Danske Gymnastik- og  

 Idrætsforeninger, Dansk Firmaidrætsforbund, Dansk Ungdoms  

 Fællesråd og Kommunernes Landsforening.
Forhandlingen er mundet  

 ud i følgende aftale.
»1)	Kommunalbestyrelsen yder lokaletilskud til det frivillige,  

 folkeoplysende foreningsarbejde med mindst 65 % af driftsudgifterne.
Der er  

 højst pligt til at yde tilskud på 65 % af 167,10 kr. og 83,55  

 kr. pr. aktivitetstime i henholdsvis haller og andre lokaler (beløbene  

 pristalsreguleres som hidtil). Lokaletilskud forudsætter, at den  

 pågældende forening kan dokumentere aktivitetstimetallet.
2)	Kommunalbestyrelsen kan undlade at imødekomme nye  

 ansøgninger om lokaletilskud, hvis der i stedet kan anvises et egnet  

 kommunalt lokale.
Det præciseres i loven, at for at et lokale anses for  

 at være egnet, skal det ligge i foreningens lokalområde og rumme  

 mulighed for et socialt liv ud over aktiviteten, der skal være plads  

 til rekvisitter og udstyr, og der skal være mulighed for  

 særpræg og udsmykning i forhold til foreningens aktivitet.  

 Endvidere skal lokalets størrelse og standard svare til aktivitetens  

 indhold.
 3)	Kommunalbestyrelsen kan undlade at yde lokaletilskud til nye lokaler  

 m.v. og til nye lejemål, hvis de nye lokaler/lejemål  

 medfører væsentlige merudgifter for kommunen.
4)	Omfatter de folkeoplysende aktiviteter deltagere over 25 år,  

 nedsættes tilskuddet forholdsmæssigt svarende til disse  

 deltageres andel af det samlede antal deltagere efter regler fastsat af  

 kommunalbestyrelsen.
Der sker dog som hidtil ikke fradrag for ledere og  

 instruktører over 25 år.
Folkeoplysningsudvalget afgør ud  

 fra en konkret vurdering, om de pågældende udøver  

 virksomhed som leder eller instruktør i foreningen.
 5)	De hidtidige regler i lovens § 27 om nedsættelse af  

 tilskud suppleres med en bestemmelse om, at tilskud til lejede lokaler m.v.  

 kan nedsættes, hvis der i lejebeløbet er indeholdt udgiftstyper,  

 som ikke kunne have udløst tilskud, hvis der havde været tale om  

 foreningens eget lokale, fx afdrag og udgifter til rekvisitter og  

 udstyr.
Øvrige lokaletilskudsbestemmelser i lov og  

 bekendtgørelse fortsætter i princippet uændret.« Kommunernes Landsforening har i slutningen af november  

 1999 fremsendt aftalen til regeringen med bemærkning om, at hvis  

 indholdet af aftalepunkterne kommer til at indgå som bestemmelser i den  

 kommende lov, anser Landsforeningen intentionerne med aftalen af 11. juni  

 1999 mellem Kommunernes Landsforening og regeringen om kommunernes  

 økonomi og service i år 2000 som opfyldt herved.
 Regeringen har taget Kommunernes Landsforenings brev og  

 den mellem Danmarks Idræts-Forbund, Danske Gymnastik- og  

 Idrætsforeninger, Dansk Firmaidrætsforbund, Dansk Ungdoms  

 Fællesråd og Kommunerens Landsforening indgåede aftale om  

 tilskud til foreningslivets private lokaler m.v. til efterretning.  

 Lovforslaget fremsættes på dette grundlag med et kapitel om  

 tilskud til private lokaler m.v.
I forbindelse med ændringen af den gældende  

 lov i 1995 fremhævede et flertal i Uddannelsesudvalget i  

 betænkning til lovforslag nr.
L 136 den mulige konkurrenceforvridning.  

 Man pegede derfor på, at en debat om folkeoplysningens formål,  

 indholdsmæssige definition eller afgrænsning i det moderne  

 samfund ikke blot skulle tage sigte på afgrænsningen over for  

 private kommercielle virksomheder, men også i relation til den mulige  

 konkurrenceforvridning, som denne lovs initiativtagere bliver udsat for fra  

 tilgrænsende lovområder, såsom folkeoplysende aktiviteter  

 på f.eks. handelsskoler, tekniske skoler, VUC og AMU-kurser.
 For så vidt angår afgræsningen til  

 private kommercielle virksomheder, er det efter en samlet afvejning mellem  

 på den ene side hensynet til udbredelsen af folkeoplysning og på  

 den anden side konkurrencehensyn til mere forretningsmæssigt drevne  

 virksomheder opfattelsen, at lovforslagets indførelse af et  

 foreningsbegreb og formålsbestemmelser samt en øget satsning  

 på det værdibaserede og fællesskabet i den folkeoplysende  

 voksenundervisning er medvirkende til at kunne begrunde, at der ikke skal ske  

 begrænsninger i lovens virkefelt, ud over de begrænsninger der  

 følger af lovforslaget.
 Med hensyn til den mulige konkurrenceforvridning fra  

 tilgrænsende lovområder vil Undervisningsministeriet søge  

 problemet afklaret i de pågældende lovgivninger.
II Folkeuniversitetet Baggrunden for forslaget Af gældende lov fremgår, at  

 Folkeuniversitetsudvalget (Landsudvalget) har det overordnede  

 økonomiske og faglige ansvar for den samlede  

 folkeuniversitetsvirksomhed, at udvalgets sammensætning og  

 vedtægter fastsættes af undervisningsministeren, og at der kan  

 ansættes en studierektor ved den samlede  

 folkeuniversitetsvirksomhed.
Strukturen i øvrigt er fastlagt i vedtægterne  

 for Folkeuniversitetsudvalget.
Det fremgår heraf, at  

 folkeuniversitetsvirksomheden er etableret i selvstændige  

 folkeuniversitetsafdelinger i universitetsbyerne København,  

 Århus, Roskilde, Odense og Aalborg samt i lokale  

 folkeuniversitetskomitéer ud over landet, for så vidt  

 angår virksomheden uden for universitetsbyerne.
Der er for tiden ca.  

 135 komitéer.
Folkeuniversitetsudvalget består af 9 medlemmer,  

 hvoraf de 5 afdelinger udpeger hver sin repræsentant, mens  

 komitéerne tilsammen udpeger 3 repræsentanter og Dansk  

 Folkeoplysnings Samråd 1 repræsentant.
Den enkelte afdeling, der  

 ifølge egne vedtægter er en selvejende institution, ledes af en  

 vedtægtsbestemt styrelse.
Antallet af medlemmer i styrelsen for de  

 enkelte afdelinger varierer fra 7 til 14. Fælles for afdelingerne er,  

 at det universitet, som afdelingen er knyttet til, samt de øvrige  

 højere uddannelsesinstitutioner i universitetsbyerne er  

 repræsenterede i styrelsen.
Styrelsen udarbejder vedtægterne,  

 nedsætter et programråd og ansætter en rektor for  

 afdelingen som daglig leder.
Rektor ansætter afdelingens personale.
De enkelte komitéer fastsætter selv  

 vedtægter, der skal godkendes af studierektor og  

 Folkeuniversitetsudvalget.
Der er i komitéerne alene tale om frivillig  

 arbejdskraft, idet dog nogle komitéer har aftaler med kommunen om  

 sekretærbistand via kulturforvaltningen, biblioteket eller andet.
I  

 henhold til vedtægterne for Folkeuniversitetsudvalget er udvalget  

 øverste styrelse for komitéerne og varetager opgaver  

 vedrørende indsamling af undervisningstilbud til virksomheden,  

 godkendelse af lærere og undervisere samt planerne for  

 undervisningen.
Ud over de styrelsesmæssige opgaver  

 vedrørende komitéerne har Folkeuniversitetsudvalget til opgave  

 at koordinere og godkende den samlede folkeuniversitetsvirksomhed, herunder  

 at påse, at de bevillingsmæssige forudsætninger overholdes,  

 og at bidrag til det årlige drifts- og administrationsbudget  

 koordineres og afstemmes i overensstemmelse med målet for virksomheden.  

 Endvidere modtager og fordeler udvalget det årlige statstilskud til den  

 samlede virksomhed.
Efter bemyndigelse fra udvalget godkender de enkelte  

 afdelinger lærere og forelæsere samt planer for afdelingens  

 undervisning.
Folkeuniversitetsudvalgets status i relation til  

 Undervisningsministeriet, afdelingerne og komitéerne har hidtil  

 været uafklaret med hensyn til, om udvalget er en selvejende  

 institution eller en statsinstitution.
Dette har bevirket, at forhold  

 vedrørende udvalgets regnskabsaflæggelse alene fremgår af  

 vedtægterne og ikke som forudsat i den gældende lovs § 41,  

 stk. 3, af nærmere af undervisningsministeren fastsatte  

 regler.
Strukturen Gennem en årrække har  

 Folkeuniversitetsudvalget debatteret en ændret struktur, uden at  

 udvalget har kunnet nå til enighed om en indstilling til  

 Undervisningsministeriet.
På den baggrund blev udvalget af  

 Undervisningsministeriet i juni 1997 anmodet om at indlede konstruktive  

 drøftelser og sætte arbejde i gang vedrørende især  

 følgende områder:
Folkeuniversitetsudvalgets dobbeltrolle Folkeuniversitetsudvalgets hidtidige rolle har på  

 den ene side været som overordnet organ for den samlede virksomhed,  

 herunder fordeling af statstilskuddet til den samlede virksomhed, og på  

 den anden side som styrelse for virksomheden uden for universitetsbyerne  

 (komitévirksomheden). Udvalget blev anmodet om at nå frem til en  

 løsning, hvorefter udvalget blev frigjort fra denne  

 dobbeltfunktion.
Forskningsformidlingen Ministeriet anmodede desuden Folkeuniversitetsudvalget om  

 at tilvejebringe strukturer, hvorved forskningsformidlingen og  

 forskningsrepræsentationen sikres.
Folkeuniversitetsudvalgets sammensætning Endelig anmodede ministeriet Folkeuniversitetsudvalget om  

 at vurdere udvalgets sammensætning, herunder bl.a. aktivitetsomfanget  

 sammenholdt med udvalgsrepræsentationen.
I december 1997 redegjorde Folkeuniversitetsudvalget for  

 forskellige forslag fra udvalgets repræsentanter.
Efter en analyse af  

 forslagene opfordrede ministeriet i juni 1998 Folkeuniversitetsudvalget til  

 at arbejde videre med et forslag om regionalisering af virksomhedens  

 styrelse, der skulle kunne gennemføres i forbindelse med revisionen af  

 folkeoplysningsloven.
Der blev lagt vægt på, at ingen af parterne  

 gav udtryk for modvilje mod et regionaliseringsforslag, samt at dette ville  

 kunne medvirke til at styrke den særlige tilknytning til  

 universiteterne m.v.
Det blev lagt til grund, at Folkeuniversitetsudvalget  

 fortsat skulle have det overordnede økonomiske og faglige ansvar for  

 den samlede virksomhed.
Folkeuniversitetsudvalgets forslag Et strukturudvalg under Folkeuniversitetsudvalget har i  

 foråret 1999 afgivet et flertalsforslag til Folkeuniversitetsudvalget  

 om »Forslag til regionalisering af Folkeuniversitetet i Danmark« og et  

 mindretalsforslag om »Alternativt forslag til en regionaliseringsmodel for  

 Folkeuniversitetet i Danmark.« Hovedprincipperne i strukturudvalgets flertalsforslag er:
etablering af 5 regioner, der hver består af en  

 afdeling og et antal komitéer centrum i hver region udgøres af den  

 eksisterende, universitetstilknyttede afdeling i regionen, der baseres  

 på amterne som strukturelle enheder afdelinger og komitéer skal sikres en høj  

 grad af autonomi, hvilket bedst sikres ved, at afdelingernes styrelse og  

 komitéernes ledelse fortsætter uændret afdelingernes programrådsfunktion fortsætter  

 uændret komitéerne udarbejder selv deres program, som  

 godkendes af det regionale afdelingsprogramråd/styrelse - i praksis  

 afdelingens rektor afdelingens sekretariat varetager sekretariatsfunktionen  

 for såvel afdelingen som regionens komitéer for at undgå unødig bureaukratisering af  

 aktiviteterne foreslås, at repræsentanter for regionens  

 komitéer og afdelingen mødes et par gange om året i et  

 regionalt forum, men der lægges også op til lokale  

 løsninger vedrørende samarbejdsformer landssekretariatets (studierektors) fremtidige opgaver  

 foreslås at bestå i sekretariatsvirksomhed for  

 Folkeuniversitetsudvalget, koordinering af den samlede  

 folkeuniversitetsvirksomhed, styring og modernisering af det samlede  

 folkeuniversitets administration, udviklingsopgaver, øget samarbejde  

 med andre folkeoplysningsinstitutioner og udbygning af både nationalt  

 og internationalt samarbejde ingen ændring i sammensætningen af  

 Folkeuniversitetsudvalget Hovedprincipperne i strukturudvalgets mindretalsforslag er:
at amterne som geografiske enheder skal udgøre  

 valgkredse til landsledelsen (Folkeuniversitetsudvalget) og sikre, at man ved  

 samarbejdsudvalg i de enkelte regioner opnår lokal indflydelse etablering af 3 regioner - en hovedstadsregion, en  

 nord-, vest- og midtjyllandregion samt en øst- og syddanmark  

 region at afdelingerne i København og Århus  

 på forhånd sikres plads i Folkeuniversitetsudvalget på  

 grund af deres særlige historiske forløb at der udpeges 1 medlem for hvert amt, der vælges  

 på amtsmøder at Folkeuniversitetsudvalget suppleres med et  

 forskningskyndigt råd at sekretariatsfunktionen fortsat beror på et  

 fælles landssekretariat Efter høring af universitetsafdelingerne og  

 komitéerne har et flertal i Folkeuniversitetsudvalget indstillet til  

 Undervisningsministeriet, at den fremtidige struktur for Folkeuniversitetet  

 baseres på strukturudvalgets flertalsforslag.
Mindretallet, der  

 repræsenter komitévirksomheden, har ikke kunnet tilslutte sig  

 forslaget.
Lovforslagets indhold Med hensyn til Folkeuniversitetsudvalgets forslag om en  

 ændret struktur lægger Undervisningsministeriet vægt  

 på opretholdelse af dualismen i udøvelsen af  

 folkeuniversitetsvirksomheden gennem både virksomheden i  

 universitetsbyerne og virksomheden uden for universitetsbyerne, hvorved det  

 tilgodeses, at tilbuddet om forskningsbaseret folkeoplysning bliver  

 landsdækkende og når ud til befolkningen uden for  

 universitetsbyerne og dermed udgør et reelt tilbud til hele  

 befolkningen.
 Undervisningsministeriet finder det endvidere  

 væsentligt at sikre, at forskningsformidlingen og  

 forskningsrepræsentation indgår med tilstrækkelig  

 vægt i alle dele af folkeuniversitetsvirksomheden.
Undervisningsministeriet finder imidlertid, at de  

 foreliggende forslag fra Folkeuniversitetsudvalget om regionalisering af  

 strukturen for folkeuniversitetsvirksomheden ikke udgør et  

 tilstrækkeligt grundlag for at fastsætte regler om en  

 regionalisering.
Det af en eventuel styrelsesmæssig regionalisering  

 afledte samspil mellem virksomheden i og uden for universitetsbyerne er ikke  

 nøjere beskrevet, særligt ikke hvorledes virksomheden uden for  

 universitetsbyerne bliver repræsenteret i en eventuel regional styrelse  

 af den samlede virksomhed.
 Undervisningsministeriet finder det påkrævet,  

 at der afgives et nærmere beskrevet og formaliseret forslag om den  

 samlede struktur, inden for hvilken virksomheden skal udøves, herunder  

 om en eventuel regionalisering af styringen af virksomheden.
 Fastsættelse af regler om strukturen for den samlede  

 folkeuniversitetsvirksomhed må derfor bero på og afvente  

 afgivelse af et forslag fra de berørte parter.
Det foreslås med lovforslaget, at ministeren  

 nedsætter et overordnet styrende organ for den samlede  

 folkeuniversitetsvirksomhed til afløsning af det nuværende  

 Folkeuniversitetsudvalg.
Det nye styrende organ, der foreslås  

 benævnt Folkeuniversitetsnævnet, vil blive henført til  

 gruppen af selvstændige myndighedsudøvende råd og  

 nævn.
Umiddelbart i forbindelse med dets nedsættelse  

 foreslås det, at undervisningsministeren anmoder  

 Folkeuniversitetsnævnet om at udarbejde forslag til og afgive  

 indstilling om den fremtidige struktur.
Indtil en afklaring heraf foreligger,  

 foreslås de opgaver, der hidtil har været varetaget af  

 Folkeuniversitetsudvalget i henhold til dets vedtægter,  

 videreført af Folkeuniversitetsnævnet.
Med afklaringen af den  

 fremtidige struktur vil nævnets opgaver skulle tilpasses denne.
De opgaver, der - indtil der foreligger en afklaring af  

 den fremtidige struktur - foreslås videreført af nævnet,  

 vil kunne omfatte ledelse af folkeuniversitetsvirksomheden uden for  

 universitetsbyerne, godkendelse af og støtte til de lokale  

 folkeuniversitetskomitéer, indsamling af undervisningstilbud til virksomheden uden  

 for universitetsbyerne, godkendelse af lærere og undervisere samt planerne  

 for undervisningen uden for universitetsbyerne, udarbejdelse af budgetforslag og regnskab  

 vedrørende virksomheden uden for universitetsbyerne, koordinering og godkendelse af den samlede  

 virksomhed, tilsyn med, at de bevillingsmæssige  

 forudsætninger for virksomheden overholdes, koordinering af og afstemning af bidrag til det  

 årlige drifts- og administrationsbudget, indsendelse af budgetforslag og afsluttende regnskab til  

 Undervisningsministeriet, fordeling af det årlige statstilskud til  

 virksomheden i og uden for universitetsbyerne efter en af  

 Undervisningsministeriet godkendt fordelingsnøgle, tilsyn med, at lærere og forelæsere  

 aflønnes i overensstemmelse med Undervisningsministeriets regler, tilsyn med, at løn- og arbejdsvilkår for  

 teknisk og administrativt personale ved virksomheden fastsættes i  

 overensstemmelse med gældende aftaler og overenskomster, fastsættelse af retningslinier for godkendelse af  

 lærere og forelæsere samt for godkendelse af planerne for  

 undervisningen, bemyndigelse af de selvstændige styrelser i  

 universitetsbyerne til at godkende lærere og forelæsere samt  

 planerne for undervisningen i universitetsbyerne, fastsættelse hvert år af størrelsen  

 af deltagerbidraget til forelæsningshonorarer og af et landsmøde, som har til formål at  

 styrke helheden i folkeuniversitetsarbejdet.
Med hensyn til sammensætningen af  

 Folkeuniversitetsnævnet foreslås det, at nævnet  

 sammensættes af 13 medlemmer, og at virksomheden i og uden for  

 universitetsbyerne bliver paritetisk repræsenteret med hver 5  

 medlemmer.
Herudover foreslås det, at undervisningsministeren udpeger 3  

 medlemmer efter indstilling fra De Statslige Forskningsråd og blandt  

 disse formanden.
Forslaget om paritetisk repræsentation for  

 afdelinger og komitéer og derudover 3 ministerudpegede medlemmer,  

 herunder formanden, skal ses i lyset af Folkeuniversitetsudvalgets  

 mangeårige drøftelser om en ændret struktur, uden at der  

 er opnået samklang om en indstilling.
Det vil derfor være en  

 forudsætning for reel paritet mellem afdelinger og komitéer, at  

 de ministerudpegede medlemmer ikke på forhånd har tilknytning til  

 afdelingerne eller komitéerne.
III Administrative og økonomiske konsekvenser af lovforslaget Forslaget medfører fortsat, at det er de enkelte  

 kommuner, der har ansvaret for at sikre offentlig støtte til den frie  

 folkeoplysende virksomhed.
Det er den enkelte kommune, der fastsætter  

 det økonomiske niveau for området, hvorefter den enkelte  

 forening i vidt omfang selv får ansvaret for at forvalte den offentlige  

 støtte bedst muligt.
Forslaget viderefører folkeoplysningens  

 grundlæggende frihedsrettigheder: Det frie initiativ, den frie  

 deltagelse, det frie emnevalg og det frie lærervalg.
Med lovforslaget  

 fastholdes den offentlige forpligtelse til at støtte folkeoplysningen  

 på dette grundlag, men der bliver som nævnt oven for givet  

 såvel initiativtagerne som kommunalbestyrelser og folkeoplysningsudvalg  

 nogle redskaber, som skal gøre det nemmere at afgrænse, hvad der  

 er støtteberettigende virksomhed inden for loven.
 Administrationen af den frie folkeoplysende virksomhed  

 sker som i gældende lov i et samspil mellem kommunalbestyrelsen og et  

 af denne nedsat folkeoplysningsudvalg.
Forslaget medfører, at det lovbundne lokaletilskud  

 til aktiviteter for børn og unge til nedsættelse af  

 driftsudgifterne ved brug af private lokaler m.v. nedsættes fra 75 pct.  

 til 65 pct.
Det er fortsat op til kommunen at beslutte, om der skal gives  

 mere i tilskud end de 65 pct.
Det fremgår af kommuneaftalen af 15. juni 1998, jf.  

 tidligere, at det for kommunerne under ét ikke er intentionen, at  

 udgifterne til kommunale og private lokaler til foreningsbrug skal bortfalde.  

 Derfor vil der heller ikke blive foretaget regulering i henhold til  

 DUT-princippet.
Det må derfor forudsættes, at den  

 efterfølgende indgåede aftale mellem KL,  

 Idrætsorganisationerne og DUF, omtalt tidligere under punktet  

 »Lokaletilskud«, som dette lovforslag bygger på, ikke tilsigter at  

 nedsætte udgifterne til lokaletilskud.
Lovforslaget forventes derfor  

 ikke at have økonomiske konsekvenser.
For borgerne vil nedgangen i  

 procentsatsen, og at kommunalbestyrelsen ved nye ansøgninger ikke har  

 pligt til at yde lokaletilskud til børn og unge, hvis der kan stilles  

 et egnet offentligt lokale til rådighed, kunne medføre en  

 nedgang i tilskuddet og dermed forhøje deltagerbetalingen.
Vurdering af konsekvenser af lovforslaget Økonomiske konsekvenser for stat, kommuner og amtskommuner Forslaget medfører ikke økonomiske  

 konsekvenser.
Administrative konsekvenser for stat, kommuner og amtskommuner Forslaget medfører ikke administrative  

 konsekvenser.
Økonomiske konsekvenser for borgerne Kommunalbestyrelsens forpligtelse til at yde tilskud til  

 private lokaler m.v på området for frivilligt foreningsarbejde  

 for børn og unge ændres, så procentsatsen nedsættes  

 fra 75 til 65. Samtidig ændres loven, så der kun er pligt til at  

 yde tilskud til nedsættelse af driftsudgifterne ved brug af private  

 lokaler, hvis der ikke kan anvises et egnet offentligt lokale.
Administrative konsekvenser for erhvervslivet Forslaget medfører ingen administrative  

 konsekvenser for erhvervslivet.
Miljømæssige konsekvenser for borgerne Forslaget har ingen miljømæssige  

 konsekvenser.
Forholdet til EU-retten Forslaget skønnes ikke at have EU-retlige  

 konsekvenser.
Høring De organisationer og myndigheder m.v., der fremgår  

 af bilag 3, har været hørt over lovforslaget.
Forslaget har  

 desuden ad elektronisk vej været genstand for offentlig  

 høring.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for borgerne Ingen Kommunalbestyrelsens forpligtelse til at yde tilskud til  

 private lokaler m.v på området for frivilligt foreningsarbejde  

 for børn og unge ændres, så procentsatsen nedsættes  

 fra 75 til 65. Loven ændres, så der kun er pligt til at yde  

 tilskud til nedsættelse af driftsudgifterne ved brug af private  

 lokaler, hvis der ikke kan anvises et egnet offentligt lokale.
Administrative konsekvenser for erhvervslivet Ingen Ingen Miljømæssige konsekvenser for  

 borgerne Ingen Ingen Forholdet til EU-retten Forslaget skønnes ikke at have EU-retlige  

 konsekvenser Bemærkninger til lovforslagets  

 enkelte bestemmelser Lovens navn foreslås ændret, så det mere  

 klart fremgår, hvad den rummer.
Forslaget opdeler loven i 4 afsnit.
I der vedrører  

 den frie folkeoplysende virksomhed, II der vedrører de amtskommunale  

 opgaver, III om Folkeuniversitetet og endelig IV om fælles bestemmelser  

 for loven, herunder ikrafttræden.
Til afsnit I Den frie folkeoplysende virksomhed Kapitel 1 Formål og og rammer for den frie folkeoplysende  

 virksomhed.
Til § 1 Bestemmelsen indfører som noget nyt en overordnet  

 formålsbeskrivelse for hele det frie folkeoplysende område.  

 Bestemmelsen tager udgangspunkt i de værdier, der i generationer har  

 været udgangspunktet for denne virksomhed, nemlig respekt for  

 initiativtagernes egenart og idégrundlag, der i mangfoldigheden har  

 det karakteristikum, at fællesskabet er i centrum og skal udgøre  

 rammen for al fri folkeoplysende virksomhed.
Bestemmelsen i § 1 kan ikke  

 stå alene, men skal ses i sammenhæng med  

 formålsbeskrivelserne for folkeoplysende voksenundervisning (§ 7)  

 og det frivillige foreningsarbejde (§ 14) samt med det foreningsbegreb,  

 der foreslås i §§ 4 og 5.
Tilsammen danner formålsbeskrivelserne i kombination  

 med foreningsbegrebet de retningslinier, som har været efterspurgt i  

 den gældende lov.
Formålene og foreningsbegrebet skal styrke det  

 lokale folkeoplysningsarbejde ved at give initiativtagerne, foreningerne,  

 kommunalbestyrelsen, folkeoplysningsudvalget m.fl. et arbejdsredskab, der  

 gør dem i stand til at debattere og sætte rammer for, hvad der  

 kan godkendes som støtteberettigende virksomhed efter loven.
Formålsbestemmelserne sætter folkeoplysningen  

 ind i en overordnet samfundsmæssig, historisk, kulturel og social  

 sammenhæng, hvor grundelementerne i det folkeoplysende trækkes  

 frem.
Her tænkes f.eks på demokratiforståelse og aktivt  

 medborgerskab, hvor den enkelte føler sig forpligtet over for andre  

 borgere og over for fællesskabet og forholder sig aktivt til andre.
 Det er som nævnt ikke tanken at begrænse det  

 frie initiativ, den frie deltagelse eller det frie emne- og lærervalg,  

 som denne virksomhed har bygget på i mere end 100 år, men at give  

 nogle pejlemærker, hvor grundelementerne i det folkeoplysende  

 trækkes frem, og hvoraf det fremgår, at ikke al mellemmenneskelig  

 aktivitet nødvendigvis er støtteberettigende som folkeoplysning  

 efter denne lov.
Til § 2 Til stk. 1.
 Bestemmelsen svarer til gældende lovs § 2,  

 stk. 1. Kommunalbestyrelsen har som i gældende lov ansvaret for,  

 at enhver aldersgruppe kan etablere og deltage i den folkeoplysende  

 virksomhed.
 Til stk. 2.
Bestemmelsen opregner, som i gældende lovs § 2,  

 stk. 2, kommunalbestyrelsens forpligtelser, som præciseres senere  

 i lovforslaget.
Bestemmelsen fastholder muligheden for undervisning af  

 børn og voksne sammen, men giver fortsat ikke hjemmel for  

 kommunalbestyrelsen til at yde tilskud til undervisning, jf. kapitel 4,  

 udelukkende af børn.
Ved børn og voksne sammen forstås en  

 særlig tilrettelæggelsesform, hvor børn og voksne  

 tilmeldes og deltager sammen.
 Til stk. 3.
 Bestemmelsen angiver lokaleanvisningspligten, som  

 præciseres nærmere i kapitel 6.
 Til stk. 4.
 Bestemmelsen angiver lokaletilskudspligten, som  

 præciseres nærmere i kapitel 7.
Kapitel 2 Folkeoplysende foreninger som grundlag for tilskud Til § 3 Bestemmelsen er ny og afløser gældende lovs  

 kredsbegreb med et foreningsbegreb, se bemærkningerne til §§ 4 og  

 5.
 Til stk. 1.
 Bestemmelsen indebærer, at der indføres en  

 overordnet betingelse for at få tilskud til folkeoplysende virksomhed,  

 nemlig et krav om at folkeoplysende virksomhed skal tilbydes af en forening,  

 der opfylder betingelserne i §§ 4 og 5; se bemærkningerne til  

 disse.
 Til stk. 2 og 3.
Forslaget giver folkeoplysningsudvalget mulighed for at  

 fravige kravet om foreningsdannelse som tilskudsgrundlag.
Det gælder de  

 tilfælde, hvor der gives tilskud efter § 6, stk. 2, (mindst 5  

 pct. puljen til start og udvikling). Der er her typisk tale om tilskud til  

 virksomhed, der ikke kan indpasses i de almindelige krav til  

 foreningsdannelse.
Se bemærkningerne til § 6, stk. 2, 4, 5 og  

 6. Ved en ansvarlig tilskudsmodtager forstås en person, der er fyldt 18  

 år, og til hvem kommunalbestyrelsen kan henvende sig.
Til § 4 Bestemmelsen indfører i overensstemmelse med de  

 anbefalinger, der er givet i rapporten fra arbejdsgruppen om revision af  

 loven, et krav om foreningsdannelse som grundlag for at få tilskud  

 efter loven.
Foreningsbegrebet afløser den gældende lovs  

 »kredsbegreb« (gældende lovs § 3 a).
Da de to foreningsformer, henholdsvis foreninger der  

 tilbyder folkeoplysende voksenundervisning, og frivillige folkeoplysende  

 foreninger der bygger på aktiviteter for børn og unge,  

 imidlertid bygger på forskellige traditioner, er bestemmelsen delt i  

 to, så kravene til foreningsdannelsen i et vist omfang er forskellige.  

 Den altovervejende forskel består i, at en forening der tilbyder  

 undervisning, typisk aftenskoler, tilbyder undervisning for alle, men  

 deltagerne vil typisk ikke være medlemmer af foreningen, mens  

 frivillige folkeoplysende foreninger for børn og unge tilbyder  

 aktiviteter for medlemmerne.
Dertil kommer, at foreningerne inden for  

 undervisningsområdet i flere tilfælde dannes af  

 organisationer.
Formålet med at udskifte kredsbegrebet med  

 foreningsbegrebet er at styrke foreningen som den organisatoriske ramme, hvor  

 folkeoplysningens formål og værdier fremmes.
Med  

 foreningsbegrebet udsendes et signal om, at foreningsformen og et  

 fællesskab betragtes som et særligt værdifuldt udgangspunkt  

 for det folkeoplysende arbejde.
Der peges således fra flere sider  

 på, at foreningsbegrebet er tættere forbundet med de  

 værdier, der ligger i folkeoplysningsbegrebet end kredsbegrebet.
Foreningsbegrebet skal samtidig give  

 folkeoplysningsudvalget et bedre arbejdsredskab, end der i dag er med  

 kredsbegrebet.
Med foreningsbegrebet bliver der stillet en række krav  

 for at opnå tilskud, som i kombination med formålsbestemmelserne  

 vil give folkeoplysningsudvalget bedre pejlemærker for, hvad der skal  

 omfattes af loven som støtteberettigende folkeoplysning.
Der er peget  

 på, at kredsbegrebet med sin løse formulering har gjort det  

 muligt for stort set alle at opfylde de krav, der stilles.
Det har medvirket  

 til, at det med den gældende lov opleves som vanskeligt at afvise at  

 yde tilskud til kommerciel virksomhed.
Foreningsbegrebet og  

 formålsbestemmelserne tilsigter bl.a. at afhjælpe dette.
 Det er lige som med kredsbegrebet i den gældende lov  

 folkeoplysningsudvalget, der afgør, om lovens krav til  

 foreningsdannelse som tilskudsbetingelse er opfyldt.
 Til stk. 1.
 Bestemmelsen fastslår som noget nyt, hvad der er en  

 folkeoplysende forening.
 Til stk. 2.
 Bestemmelsen oplister de krav, der stilles til en  

 folkeoplysende forening, der tilbyder voksenundervisning.
 Til stk. 2, nr. 1 og 2.
 Bestemmelserne udbygger det hidtidige krav i  

 gældende lovs § 3a, stk. 2, nr. 1, med krav om, at foreningen  

 skal have formuleret et formål med foreningsdannelsen.
 Formålet skal ligge inden for lovens § 1, og  

 derudover skal foreningens virksomhed opfylde formålsbestemmelsen i  

 § 7 om folkeoplysende voksenundervisning.
 Til stk. 2, nr. 3.
Bestemmelsen er ny og fastsætter, at en  

 folkeoplysende forening, der tilbyder voksenundervisning, skal have en  

 bestyrelse på mindst 5 personer.
Bestyrelsen skal vælges eller  

 udpeges af de medlemmer eller medlemsorganisationer, der står bag  

 foreningen.
Inden for voksenundervisningsområdet kan foreningen  

 således bestå af medlemmer såvel som af  

 medlemsorganisationer.
Flere oplysningsforbund har således en lang  

 tradition for, at det er medlemsorganisationer - politisk valgte - der er  

 medlemmer af forbundet.
 Til stk. 2, nr. 4.
Bestemmelsen er en opstramning af den gældende lov.  

 For at give deltagerne en mulighed for at få indflydelse i foreningen  

 foreslås det, at der skal være mulighed for, at deltagerne kan  

 få én plads i bestyrelsen for den folkeoplysende  

 voksenundervisningsforening.
Hvis deltagerne ikke ønsker dette,  

 får det dog ingen indflydelse på tilskudsbetingelserne.
 Til stk. 2, nr. 5.
 Bestemmelsen svarer til gældende lovs § 5,  

 stk. 3.
Den virksomhed, som udbydes af den folkeoplysende  

 forening, skal som udgangspunkt være åben for alle.
D.v.s., der  

 må ikke ske diskrimination på grund af etnisk baggrund, religion,  

 politisk tilhørsforhold eller andre lignende forhold, se i  

 øvrigt bemærkningerne til § 8, stk. 4.
 Til stk. 2, nr. 6.
 Bestemmelsen svarer til gældende lovs § 3 a,  

 stk. 2, nr. 2.
 Til stk. 2, nr. 7.
Bestemmelsen er ny.
Foreningens formål skal  

 være almennyttigt.
Der ligger heri et krav om, at foreningens  

 formål skal have en værdi, som kommer fællesskabet til  

 gode, uden at der er involveret kommercielle interesser heri.
Bestemmelsens krav om, at foreningens virksomhed skal  

 være kontinuerlig, har som baggrund, at det ikke er tanken med loven,  

 at der skal kunne gives støtte til foreninger, der etableres alene med  

 det formål at afholde ét enkeltstående eller ét  

 årligt folkeoplysende arrangement.
Der skal være tale om faste,  

 planlagte aktiviteter, som primært forventes at forløbe over  

 hele året.
 Til stk. 3.
 Bestemmelsen oplister de krav, der stilles til en  

 frivillig folkeoplysende forening.
 Til stk. 3, nr. 1 og 2.
 Bestemmelserne svarer til kravene til en forening, der  

 udbyder folkeoplysende voksenundervisning, bortset fra at foreningen skal  

 opfylde formålsbestemmelsen i § 14; der henvises derfor til  

 bemærkningerne til stk. 2, nr. 1 og 2.
 Til stk. 3, nr. 3 , 4 og 5.
Foreningen skal være demokratisk opbygget.
Det  

 medfører, at der skal være demokratiske valg til foreningens  

 bestyrelse, hvilket typisk vil ske ved afholdelse af en årlig  

 generalforsamling.
Foreningen skal bygge på aktive medlemmer, hvor  

 foreningens primære medlemsform er aktive og ikke passive medlemskaber.  

 Derudover ligger der i bestemmelsen, at medlemmerne skal have indflydelse  

 på foreningens ledelse.
Det sker primært ved, at der afholdes  

 valg til bestyrelsen, afholdes medlemsmøder eller lignende.  

 Børn, der er medlemmer af en forening, kan være  

 repræsenteret ved deres forældre i foreningens demokratiske  

 strukturer, da loven også omfatter aktiviteter for børn og unge.  

 Den demokratiske sammenhæng skal forstås sådan, at  

 bestyrelsen for klubbers vedkommende kan være sammensat af  

 forældrerepræsentanter, repræsentanter for  

 initiativtagerne, eventuelt en kommunal repræsentant samt  

 repræsentanter valgt af og blandt klubbens medlemmer.
 Bestemmelsen skal også ses i sammenhæng med  

 udelukkelse af kommerciel virksomhed fra lovens område.
 Til stk. 3, nr. 6.
Det skal som hovedregel være muligt for alle  

 personer, der tilslutter sig en forenings formål, at blive medlem.  

 D.v.s., der må ikke ske diskrimination på grund af etnisk  

 baggrund, religion, politisk tilhørsforhold eller andre lignende  

 forhold.
Det vil derimod være muligt at afvise medlemmer i en periode  

 på grund af almindeligt stop for tilgang af medlemmer i foreningen.  

 Foreninger, hvor medlemskabet er betinget af køn, vil opfylde  

 åbenhedskriteriet, lige som en firmaidrætsklub fortsat kan  

 begrænse medlemsskaren til medlemmer, der rent faktisk arbejder i det  

 pågældende firma.
Ligeledes kan en politisk ungdomsforening  

 kræve, at medlemmerne ikke kan være tilsluttet andre partier end  

 foreningens moderparti.
Tilsvarende gør sig gældende for  

 kirkelige børne- og ungdomsorganisationer m.v.
 Til stk. 3, nr. 7 og 8.
Bestemmelserne svarer til de krav der stilles til en  

 forening, der tilbyder folkeoplysende voksenundervisning.
Se derfor  

 bemærkningerne til stk. 2, nr. 6 og 7.
Til § 5 Til stk. 1.
Bestemmelsen er ny.
En forening vil primært tilbyde  

 enten voksenundervisning, jf. kapitel 4, eller frivilligt foreningsarbejde  

 for børn og unge, jf. kapitel 5, men det er også muligt at  

 tilbyde virksomhed inden for begge områder.
I sådanne  

 tilfælde skal foreningen kun opfylde de krav, der stilles enten til en  

 folkeoplysende forening, der tilbyder voksenundervisning, eller til en  

 forening, der tilbyder frivilligt folkeoplysende foreningsarbejde for  

 børn og unge.
Det er folkeoplysningsudvalget, der afgør, hvilke  

 sæt af foreningskrav der stilles.
Det sker ud fra en vurdering af,  

 inden for hvilket område foreningen har sin hovedvirksomhed.
 Til stk. 2.
 Bestemmelsen er ny og beskriver bestyrelsens ansvar over  

 for kommunalbestyrelsen, se i øvrigt bemærkningerne til kapitel  

 8.
 Til stk. 3.
 Bestemmelsen svarer for første dels vedkommende til  

 gældende lovs § 3 a, stk. 2, nr. 4, og tydeliggør, at  

 kommerciel forretningsmæssig virksomhed, herunder folkeoplysende  

 undervisning eller andre aktiviteter, der drives som forretningsmæssig  

 virksomhed, er udelukket fra tilskud efter loven.
 Bestemmelsen hindrer som hidtil ikke, at de frivillige  

 folkeoplysende foreninger kan afholde traditionelle foreningsarrangementer  

 el. lign. som en mindre del af deres finansiering af den folkeoplysende  

 virksomhed.
 En aftenskole kan fortsat have såvel  

 indtægtsdækket virksomhed som anden virksomhed i form af  

 voksenundervisning f.eks. et sprogcenter, kompenserende specialundervisning  

 m.v., men et eventuelt overskud, der er oparbejdet ved deltagerbetalingen  

 efter denne lov, må ikke tilgå den indtægtsdækkede  

 virksomhed, anden virksomhed i form af voksenundervisning m.v.
Ved vurderingen af, om foreningen er en kommerciel  

 virksomhed, kan bl.a. indgå overvejelser om, hvordan foreningen  

 anvender et eventuelt opstået overskud ved den folkeoplysende  

 virksomhed.
Et sådant overskud skal i givet fald tilfalde den  

 folkeoplysende forening.
 Til stk. 4.
Bestemmelsen er ny og skal sikre, at de offentlige tilskud  

 forvaltes efter hensigten med loven.
For at sikre at uvedkommende interesser  

 ikke påvirker beslutningsprocessen i foreningerne, fremgår det  

 direkte af loven, at der ikke må udpeges personer til bestyrelsen, som  

 samtidigt via bestyrelsespost, ansættelsesforhold eller på anden  

 måde må antages ikke med sikkerhed at være i stand til at  

 fungere uafhængig af udlejer af lokaler m.m.
Begrebet udleje i loven  

 omfatter også udleje i form af leasing.
Med ordet kontrollerer  

 tænkes på en egentlig økonomisk eller styringsmæssig  

 kontrol med udlejer.
Bestemmelsen gælder, uanset på hvilken  

 måde udlejer er organiseret, det være sig i en forening, en  

 privatejet virksomhed, et selskab eller anden erhvervsmæssig  

 virksomhed.
 Til stk. 5.
 Bestemmelsen svarer til gældende lovs § 3 a,  

 stk. 3, der tilsigter at tilskynde til samarbejde imellem kommunerne.  

 Kommunalbestyrelsen kan f.eks. på områder, hvor  

 deltagergrundlaget er spinkelt og ved folkeoplysende virksomhed for  

 handicappede, yde tilskud og anvise ledige offentlige lokaler til foreninger,  

 som er hjemmehørende i en anden kommune, for at kommunens borgere kan  

 få et folkeoplysende tilbud i egen kommune.
 Til stk. 6.
Folkeoplysningsudvalget skal som hidtil godkende, at  

 tilskudsbetingelserne er opfyldt.
Det medfører, at  

 folkeoplysningsudvalget, når der søges om tilskud efter loven,  

 skal afgøre, om betingelserne om foreningsdannelse er opfyldt, og om  

 der udøves folkeoplysende virksomhed efter loven.
Den enkelte forening  

 skal én gang årligt - typisk i forbindelse med afregningen af  

 tilskuddet - redegøre for sin virksomhed gennem en beretning, som skal  

 tilgå folkeoplysningsudvalget.
Der er ikke formkrav til beretningen,  

 men det forudsættes, at den afgives i en form og på en  

 måde, der er umiddelbart tilgængelig for folkeoplysningsudvalget,  

 og at beretningen på fyldestgørende måde beskriver  

 foreningens virksomhed.
Kommunalbestyrelsen kan beslutte, at der ikke skal  

 indsendes en beretning.
Det er folkeoplysningudvalget, der har den endelige  

 afgørelse af, om den gennemførte undervisning og de  

 gennemførte aktiviteter er i overensstemmelse med lovens krav og de  

 regler og rammer, som kommunalbestyrelsen og folkeoplysningsudvalget har  

 afstukket for den virksomhed, der kan godkendes efter loven.
Vurderingen vil  

 typisk foregå i forbindelse med den endelige afregning af tilskuddet.  

 Det er derfor vigtigt, at foreningen nøje vurderer, når den  

 planlægger og tilbyder sin virksomhed, om den planlagte virksomhed  

 opfylder lovens krav til folkeoplysende virksomhed.
 Til stk. 7.
Bestemmelsen giver undervisningsministeren hjemmel til at  

 fastsætte regler om en folkeoplysende forenings vedtægt, for at  

 foreningen kan modtage tilskud efter loven.
Der vil blive fastsat regler om,  

 at vedtægten for den folkeoplysende forening skal indeholde foreningens  

 formål, hvordan bestyrelsen sammensættes, antallet af  

 bestyrelsesmedlemmer, valg til bestyrelsen m.v.
Kapitel 3 Til § 6 Til stk. 1 og 2.
 Bestemmelserne svarer til gældende lovs § 4.  

 Forsøgs- og udviklingspuljen er dog ændret til en start- og  

 udviklingspulje.
 Kommunalbestyrelsen har rådighed over bevillingens  

 størrelse, dog således at lovens § 2 til enhver tid skal  

 være tilgodeset.
Rammen fordeles på to områder, den  

 folkeoplysende voksenundervisning og det frivillige folkeoplysende  

 foreningsarbejde.
Af den samlede ramme, bortset fra forventede tilskud til  

 lokaler, afsætter kommunalbestyrelsen dog først mindst 5 pct.,  

 som skal anvendes til en start- og udviklingspulje.
 Til stk. 3.
De to områder svarer til gældende lovs  

 hovedområder.
Områderne betegner som hidtil en økonomisk  

 opdeling mellem forskellige foreninger.
En forening kan søge tilskud  

 efter begge områder.
Folkeoplysningsudvalget afgør, jf.  

 § 37, hvilket område en ansøgning sorterer under, og efter  

 hvilket regelsæt der skal gives tilskud og ske afregning af tilskuddet.  

 I den overordnede ramme indgår alle former for tilskud, herunder f.eks.  

 forventet tilskud til lokaler.
 Til stk. 4.
 Bestemmelsen omdanner den nugældende lovs pulje til  

 forsøgs- og udviklingsarbejde til en start- og udviklingspulje.  

 Formålet med puljen er som hidtil at sikre en rummelighed, der giver  

 mulighed for, at forskellige organisationsformer kan påvirke og  

 udfordre hinanden og forandre sig i dynamisk samspil.
Fornyelsen sikres i den gældende lov gennem tilskud  

 til nye initiativer, til udviklingsarbejde, til folkeoplysende tilbud til  

 børn og unge, som ikke tiltrækkes af øvrige tilbud, til  

 samlingssteder med folkeoplysning som hovedformål og til virksomhed af  

 tværgående karakter.
Tværgående kan være  

 samarbejde på tværs af de forskellige foreninger, herunder  

 fritids- og ungdomsklubber.
Puljen er fælles for  

 folkeoplysningsområdet, og folkeoplysningudvalget fordeler den.  

 Folkeoplysningens mange initiativer mødes hermed i et fælles  

 forum, hvor erfaringer m.v. bliver delt og diskuteret, og hvor fornyelsen  

 ligeledes kan diskuteres i forhold til den lokale fritidspolitik.
Med bestemmelsen fastholdes dette fælles forum for  

 den lokale folkeoplysningsvirksomhed, samtidig med at bestemmelsen udvides  

 til også at omfatte en startdel til helt nye initiativer, og det  

 præciseres, at de amatørkulturelle aktiviteter også er  

 omfattet.
Som påpeget af arbejdsgruppen om revision af loven vil  

 udviklingsdelen også kunne rumme forsøg med fleksible  

 teknologistøttede undervisningsformer, herunder IT-fjernundervisning.  

 Arbejdsgruppen påpeger dog samtidig, at udgangspunktet for den  

 folkeoplysende virksomhed fortsat skal være det direkte møde  

 mellem mennesker.
Folkeoplysningsudvalget afgør som hidtil, hvilke  

 initiativer der kan opnå tilskud, herunder om nye initiativer skal have  

 tilskud gennem denne pulje eller gennem området for folkeoplysende  

 voksenundervisning eller området for frivilligt folkeoplysende  

 foreningsarbejde.
Puljen vil typisk blive anvendt til initiativtagere, der  

 endnu ikke er etableret som en forening.
Der er derfor mulighed for, jf.  

 § 3, stk. 2, at folkeoplysningsudvalget kan fravige  

 foreningskravet.
 Til stk. 5.
 Folkeoplysningsudvalget kan for tilskud, der gives af  

 start- og udviklingspuljen, fravige kravet om foreningsdannelse som  

 tilskudsgrundlag, se bemærkningerne til § 3, stk. 2. Det er  

 derimod en betingelse for tilskud, at virksomheden opfylder de formål,  

 der er opstillet i loven.
 Som noget nyt præciseres det i loven, at det er  

 overladt til kommunalbestyrelsen at beslutte de nærmere regler for  

 tilskud efter 5 pct. puljen, herunder prioritere temaer, tage stilling til  

 hvor længe tilskudsmodtagere/foreninger kan modtage tilskud af puljen  

 m.v.
 Til stk. 6.
 Bestemmelsen giver hjemmel til, at folkeoplysningsudvalget  

 kan fastsætte frister for, hvornår der kan søges om  

 tilskud efter puljen, og at folkeoplysningsudvalget, under hensyntagen til de  

 regler som kommunalbestyrelsen fastsætter, kan stille krav til de  

 oplysninger, der skal gives i ansøgningen.
 Da der er tale om en start- og udviklingspulje,  

 forudsættes det, at der vil være flere  

 ansøgningsmuligheder over året.
 Til stk. 7.
 Bestemmelsen viderefører den gældende lovs  

 mulighed for, at kommunalbestyrelsen i sine regler for administration kan  

 fastsætte, at dele af den samlede ramme til  

 folkeoplysningsområdet skal afsættes til særlige  

 indsatsområder m.v., f.eks. til mellemkommunal refusion af  

 undervisningsudgifter, virksomhed der retter sig mod særlige  

 målgrupper gennem klubbernes arbejde, og til handicappede, herunder  

 tilskud til befordring m.v. af handicappede.
Kapitel 4 Den folkeoplysende voksenundervisning Til § 7 Til stk. 1.
Bestemmelsen indfører som noget nyt en  

 formålsbeskrivelse for den folkeoplysende voksenundervisning.  

 Formålet skal ses i sammenhæng med det overordnede formål i  

 § 1, der understreger betydningen af fællesskabet i al  

 folkeoplysende virksomhed.
Den folkeoplysende virksomhed opererer ud fra en  

 forudsætning om, at det er vigtigt, at deltagerne tager stilling til  

 det liv og samfund, de er en del af.
Folkeoplysning har således sin  

 forankring i det danske demokrati og det heraf udsprungne »krav« til  

 medborgerskab.
Folkeoplysningen skal således bl.a. styrke lysten og  

 evnen til at deltage i samfunds-, kultur-, familie- og arbejdslivet.
Folkeoplysende virksomhed bygger på en historisk  

 tradition, der bl.a. indebærer respekt for den enkelte forenings  

 idépolitiske grundlag og frie emnevalg.
Det indebærer, at  

 foreningen selv lægger rammerne for sit emnevalg og virksomhed.
Hertil  

 skal formålsbestemmelsen i kombination med lovens overordnede  

 formål, og de krav der stilles til foreningsdannelse, give  

 pejlemærker for, hvad der er folkeoplysende voksenundervisning efter  

 loven.
I den forbindelse kan det nævnes, at flere oplysningsforbund nu  

 er begyndt at fastsætte etiske krav til deres afdelinger.
 Intentionen med en formålsbeskrivelse er  

 således, at brugere af loven, initiativtagere, foreninger,  

 folkeoplysningsudvalg og kommunalbestyrelser i de konkrete tilfælde  

 får bedre mulighed for at definere og afgrænse den  

 støtteberettigende virksomhed.
 Til stk. 2.
Bestemmelsen oplister som i gældende lovs § 5,  

 stk. 1, hvad der er folkeoplysende voksenundervisning, og at der bortset  

 fra tilskud efter § 8, stk. 2, er knyttet deltagerbetaling til  

 denne som en tilskudsbetingelse.
Som noget nyt nævnes debatskabende  

 aktiviteter, se nærmere herom i bemærkningerne til § 8,  

 stk. 2 og 3. Aktiviteter i tilknytning til undervisning er derimod ikke  

 længere en del af kapitlet, men man kan fortsat få anvist lokaler  

 og modtage lokaletilskud hertil, jf. kapitel 6 og 7.
 Til stk. 3.
 Bestemmelsen svarer til gældende lovs § 5,  

 stk. 4. Kompetencegivende undervisning hører under anden  

 lovgivning og karakteriseres ved, at undervisningsforløb m.v. er  

 fastsat i regler.
Til § 8 Til stk. 1.
Bestemmelsen rummer gældende lovs § 5,  

 stk.  2. Derudover præciseres det, at tilskuddet bliver givet til  

 foreningen som en årlig beløbsramme.
Rammen vil kunne udvides  

 over året, hvis der er flere ansøgningsmuligheder.
Tilskuddet  

 til undervisning er bundet til nedbringelse af udgifterne til leder- og  

 lærerløn og er således betinget af, at sådanne  

 udgifter er afholdt til de fastlagte satser.
Der kan f.eks. ikke gennem  

 forøget deltagerbetaling ydes løn m.v. ud over de fastsatte  

 satser herfor.
 Til stk. 2 og 3.
Bestemmelserne er nye og medfører, at den enkelte  

 forening skal afsætte 10 pct. af den samlede beløbsramme til  

 aktiviteter, der kan afregnes på andre udgiftstyper end lærer- og  

 lederløn.
De nuværende regler giver primært tilskud til  

 undervisning og opleves som begrænsende i forhold til at udvikle  

 folkeoplysningen, så den kan nå nye målgrupper.  

 Bestemmelserne skal give mulighed for at igangsætte  

 oplysningsaktiviteter, hvor økonomien ikke er bundet til  

 lærerløn og deltagerbetaling.
De overordnede retningslinier vil  

 blive fastsat af undervisningsministeren i en bekendtgørelse, men  

 kommunalbestyrelsen får inden for de i loven og bekendtgørelsen  

 fastsatte rammer mulighed for at fastsætte nærmere retningslinier  

 efter indstilling fra folkeoplysningsudvalget.
Aktiviteter efter stk. 2 skal opfylde formålet i  

 § 7, stk. 1, og det vil blive fastsat i bekendtgørelse, at  

 aktiviteterne supplerende skal foregå, så emnerne ses i en  

 bredere samfundsbetonet og helhedsorienteret ramme.
De emner, der kan  

 få tilskud efter stk. 2, skal således være væsentlige  

 emner, der har interesse for fællesskabet og derfor kan gøres  

 til samtalestof mellem mennesker.
Derudover vil der i reglerne blive lagt  

 vægt på det debatskabende element, og at puljen bruges til  

 aktiviteter, der retter sig mod brede målgrupper.
 Emnerne kan f.eks. være af lokal, global, musisk,  

 politisk, håndværksmæssig eller religiøs karakter og  

 skal være debatskabende.
 Der er ikke fastsat rammer for, hvordan aktiviteterne  

 gennemføres, men det kan f.eks. være som debatmøder og  

 foredrag m.v.
Det er desuden hensigten at fastsætte regler om, at  

 ikke alle typer af aktiviteter er støtteberettigende.
Det vil blive  

 fastsat hvilke typer af udgifter, der ikke kan dækkes af tilskuddet,  

 såsom udlandsrejser og fortæring.
Der vil herudover blive fastsat  

 regler for afregningen af tilskuddet i relation til næste års  

 tilskud, og regler om at eventuelle uforbrugte midler fra puljen skal  

 tilbagebetales til kommunen.
Hvis en forening ikke bruger sin pulje eller kun  

 dele af den, vil der ikke ske reduktion i næste års tilskud.
Men  

 der vil også af næste års tilskud skulle afsættes de  

 10 pct.
Der er i stk. 3 som nævnt givet mulighed for, at  

 kommunalbestyrelsen inden for de af ministeren fastsatte rammer og efter  

 indstilling fra folkeoplysningsudvalget kan fastsætte nærmere  

 lokale retningslinier for anvendelsen af puljen.
Også her gælder,  

 at der kun kan bestemmes forhold, der gælder generelt.
Der må  

 ikke diskrimineres på grund af køn, farve, religion m.v.,  

 ligesom retningslinierne skal fastsættes ud fra objektive kriterier,  

 der henvises til § 33, stk, 2.
 Til stk. 4.
Bestemmelsen svarer til gældende lovs § 5,  

 stk. 3. Undervisning må efter bestemmelsen ikke være  

 forbeholdt en bestemt forenings medlemmer.
Der vil, hvor særlige  

 forhold gør sig gældende, fortsat kunne etableres folkeoplysende  

 voksenundervisning for en bestemt afgrænset deltagerkreds, f.eks.  

 på plejehjem, institutioner, virksomheder og lign.
Det må dog  

 ikke være som led i institutionens arbejde eller behandling eller i  

 øvrigt træde i stedet for undervisning m.v, der hører  

 under anden lovgivning.
Kurser tilrettelagt alene for kvinder eller  

 mænd anses som hidtil for at opfylde åbenhedskriteriet.
Til § 9 Bestemmelsen svarer til gældende lovs § 8, men  

 medtager andre aktiviteter som en konsekvens af § 8, stk. 2, -  

 indførelse af 10 pct. puljen.
 Denne egenforvaltning indebærer, så  

 længe foreningen holder sig inden for de i loven eller i medfør  

 af loven fastsatte betingelser, frihed til at tilrettelægge sin  

 virksomhed, frihed for deltagerne til at ændre virksomheden undervejs  

 samt ansvar for ansættelsesforhold og andre økonomiske  

 dispositioner inden for tilsagnsrammen, herunder fastsættelse af  

 forskellige holdstørrelser og deltagerbetalingen.
Til § 10 Bestemmelsen rummer gældende lovs § 6 om  

 folkeoplysningsudvalgets mulighed for at bestemme frister for  

 ansøgninger om tilskud, og kommunalbestyrelsens hjemmel til at  

 fastsætte nærmere formkrav hertil.
Som konsekvens af at  

 undervisningsministeren får hjemmel til at fastsætte  

 nærmere regler for grundlaget for beregningen af tilskud, herunder  

 grundlaget for tilskudstilsagnet, fastsættes det ikke i loven, hvilke  

 oplysninger der skal fremgå af ansøgningen.
Til § 11 Bestemmelsen svarer til gældende lovs § 7,  

 stk. 1, dog med de justeringer der følger af, at tilskudsmodellen  

 først fastsættes i en bekendtgørelse.
Til § 12 Bestemmelsen svarer til gældende lovs § 37.
Til § 13 Til stk.1.
 Bestemmelsen rummer gældende lovs § 14, men som  

 konsekvens af, at aktiviteter i tilknytning til undervisning og lofter  

 på holdstørrelser ikke længere indgår i kapitlet, er  

 bemyndigelsen til ministeren fjernet på disse områder.  

 Bestemmelsen giver hjemmel til at fastsætte en tilskudsmodel i en  

 bekendtgørelse.
 Systemet vil som i den gældende lov bygge på  

 to led, et tilskudstilsagn med en ramme og en efterfølgende endelig  

 beregning af tilskuddet.
 I det nuværende tilskudssystem til folkeoplysende  

 voksenundervisning ansøges på baggrund af budgetterede  

 deltagertimer og afregnes i forhold til lønudgifter.
Det fremgår af rapporten fra arbejdsgruppen om  

 revision af loven, at man har undersøgt, om det er muligt at  

 konstruere et tilskudssystem, der er betydeligt lettere at arbejde med rent  

 administrativt for kommuner og foreninger, herunder om der kan udvikles et  

 tilskuds- og afregningssystem, hvori samme parametre indgår.  

 Arbejdsgruppen foreslår, at der arbejdes videre med problemstillingen,  

 således at der i en ny lovgivning på området vil blive  

 mulighed for at gennemføre forsøg med henblik på at finde  

 et hensigtsmæssigt tilskuds- og afregningssystem, der bygger på  

 én type oplysninger.
Arbejdsgruppen har især peget på en  

 model, hvor ansøgning og afregning sker på baggrund af  

 deltagertimer.
 Reglerne vil i overensstemmelse med anbefalingerne i  

 rapporten fra arbejdsgruppen blive udmøntet i, at tilskudssystemet  

 forenkles, således at fordelingen af tilskud som noget nyt vil ske  

 på grundlag af faktisk afviklede deltagertimer, men med mulighed for i  

 ganske særlige tilfælde og efter en konkret vurdering at fravige  

 dette, herunder at der f.eks. kan tages hensyn til aftenskoler i kraftig  

 vækst og aftenskoler, hvor atypiske forhold gør sig  

 gældende.
Herudover vil bl.a. de gældende lofter over  

 holdstørrelser på handicaphold og blandede hold blive fjernet.  

 Til gengæld vil et hold maksimalt kunne udløse 25 deltagertimer  

 pr. undervisningstime.
Loftet på 25 deltagertimer vil blive sat i  

 forhold til omregnede deltagertimer.
Det vil medføre, at  

 instrumentalhold vil kunne udløse tilskud for maksimalt 8 deltagere og  

 handicaphold for maksimalt 7 deltagere.
Det nuværende loft på 150  

 deltagertimer ved et foredrag fastholdes.
 Den gældende lovs bestemmelser om et loft for  

 tilskud målt i relation til foreningens udgifter til aflønning  

 af lærere og ledere, og om at kommunalbestyrelsen kan beslutte at yde  

 særlige tilskud til nedsættelse af deltagerbetalingen for  

 særlige grupper og at yde forhøjet tilskud til folkeoplysende  

 voksenundervisning, der forudsætter små hold, forudsættes  

 udmøntet i en bekendtgørelse.
 Til stk. 2.
Undervisningsministerens bemyndigelse til at  

 afgrænse emner og aktiviteter, hvortil der ydes tilskud, bevares.
Men  

 det er i første omgang ikke tanken at udnytte bemyndigelsen til at  

 fastsætte en egentlig negativliste som i dag.
Vanskelighederne ved at  

 fastsætte en negativliste på dette lovområde er bl.a. at  

 sikre, at listen bliver så udtømmende og afklarende som muligt  

 for at undgå fortolkningstvivl.
Lovens formålsbestemmelser og  

 krav om foreningsdannelse giver initiativtagerne, foreningerne,  

 kommunalbestyrelsen og folkeoplysningsudvalget et arbejdsredskab, der  

 tilsigter at skabe en afgrænsning af de tilskudsberettigende  

 folkeoplysende aktiviteter, som forventes at kunne administereres uden en  

 centralt fastsat negativliste.
Der vil dog blive fastsat en overordnet regel om, at der  

 ikke kan ydes tilskud til undervisning i spil, sports- og  

 konkurrencepræget virksomhed, hverken i teori eller praksis.
Det vil  

 betyde, at det lokalt vil være muligt at fortsætte den  

 nuværende retstilstand.
Kommunalbestyrelsen vil som nu få  

 mulighed for at fravige de nævnte begrænsninger.
Kapitel 5 Det frivillige folkeoplysende foreningsarbejde Til § 14 Til stk. 1 Der indføres som noget nyt en  

 formålsbestemmelse, der skal ses i sammenhæng med lovens  

 overordnede formål i § 1. Det i lovens § 1 nævnte  

 fællesskab er i formålsbestemmelsen for det frivillige  

 foreningsarbejde gjort forpligtende.
Medlemskab af en frivillig  

 folkeoplysende forening indebærer således en aktiv deltagelse,  

 hvor hvert enkelt medlem er forpligtet over for fællesskabet.
Det  

 frivillige folkeoplysende foreningsarbejde bygger på en tradition, hvor  

 børn og unge får mulighed for at tage stilling til det liv og  

 samfund, de er en del af.
Det sker bl.a. gennem foreningslivet ved at styrke  

 evnen og lysten til at deltage aktivt i samfundslivet og herunder kunne  

 medvirke til mellemfolkelig forståelse og tolerance.
Folkeoplysende virksomhed bygger derudover på en  

 historisk tradition, der bl.a. indebærer respekt af den enkelte  

 forenings idépolitiske grundlag og frie emnevalg.
Når foreningen  

 lægger rammerne for sine aktiviteter, skal formålsbestemmelsen,  

 og de krav der stilles til foreningsdannelse, give pejlemærker for,  

 hvad der er frit folkeoplysende foreningsarbejde efter loven.
 Til stk. 2.
 Bestemmelsen angiver, hvad der er omfattet af frivilligt  

 folkeoplysende foreningsarbejde, og at der er knyttet deltagerbetaling til  

 dette som en tilskudsbetingelse.
Til § 15 Bestemmelsen svarer til gældende lovs § 15. Der  

 påhviler efter bestemmelsen kommunalbestyrelsen en pligt til at yde  

 tilskud til aktiviteter for børn og unge under 25 år.  

 Bestemmelsen har fulgt op på de før folkeoplysningsloven  

 såkaldte frivillige kommunale støtteordninger.
Der ligger ikke i bestemmelsen, hvad ordet »aktiviteter«  

 egentligt dækker.
Der fastsættes som hidtil ikke en bestemt sats  

 for tilskuddene.
Der kan således fortsat fastlægges forskellige  

 satser for denne støtte alt efter aktivitetens indhold og funktion.
 Følgende vil eksempelvis falde ind under  

 aktivitetstilskuddet efter loven:
 Medlems-/deltagertilskud, grundtilskud,  

 administrationstilskud el. lign., tilskud til uddannelse, tilskud til  

 instruktør-/trænerløn, tilskud til materiel, tilskud til  

 lejrophold, transporttilskud samt tilskud til ungdomsklubber i henhold til  

 folkeoplysningsloven og til interessegruppelignende virksomhed. (Der er tale  

 om eksempler fra praksis - listen er ikke udtømmende).
Til § 16 Bestemmelsen svarer til gældende lovs § 19.  

 Kommunalbestyrelsen får fortsat mulighed for at yde tilskud til  

 aktiviteter for voksne.
Kommunalbestyrelsen skal, jf. § 33, stk. 4,  

 fastsætte om og i givet fald efter hvilke regler, der ydes tilskud til  

 voksne.
Kommunalbestyrelsen kan herunder fastsætte, at visse former for  

 aktiviteter ikke kan få tilskud, men eventuelt få adgang til et  

 lokale.
Til § 17 Bestemmelsen svarer til gældende lovs § 17.  

 Bestemmelsen pointerer retten til egen forvaltning af tilskud og af  

 tilrettelæggelsen af den folkeoplysende virksomhed, så  

 længe denne holder sig inden for de rammer, der er fastsat i eller i  

 medfør af loven.
Til § 18 Til stk. 1 og 2.
 Bestemmelserne svarer til gældende lovs § 16,  

 stk. 1.
Til § 19 Til stk. 1.
Bestemmelsen er ny og giver i overensstemmelse med  

 anbefalingerne i rapporten fra arbejdsgruppen om revision af loven  

 kommunalbestyrelsen bemyndigelse til at fastsætte en tilskudsmodel, der  

 passer til de enkelte lokale forhold.
Det vil sige, at forslaget ikke peger  

 på én bestemt måde at beregne og afregne tilskuddet.
 Tilskud vil således fortsat kunne beregnes på  

 grundlag af ansøgningen sammenholdt med de seneste regnskabstal eller  

 anden form for dokumentation for hidtidig virksomhed, men det vil f.eks.  

 også være muligt at give tilskud efter det foregående  

 års aktivitetsniveau eller medlemstal.
Det forudsættes, at der skal gives et generelt  

 tilskud til foreningens egen disposition, og at tilskuddet skal beregnes  

 efter objektive kriterier.
Derudover vil det være muligt at  

 afsætte puljer til specifikke formål.
Disse midler vil  

 naturligvis skulle anvendes til disse formål.
 Kommunalbestyrelsen vil også have mulighed for at  

 sætte tilskuddet i forhold til den samlede kontingentbetaling og/eller  

 bidrag, som foreningens medlemmer skaber ved deres arbejdsindsats.
 Til stk. 2.
Bestemmelsen svarer til gældende lovs § 16,  

 stk. 3, og giver kommunalbestyrelsen mulighed for at fastsætte  

 regler om, jf. § 33, stk. 4, hvordan man skal tilgodese f.eks.  

 ungdoms- og fritidsklubber eller særlige grupper af unge.
Det bliver  

 således fortsat muligt for kommunalbestyrelsen at yde tilskud til  

 særlige aktiviteter, herunder klubvirksomhed, der kræver  

 lønnet arbejdskraft.
Kommunalbestyrelsen vil i den sammenhæng  

 kunne knytte særlige vilkår til et sådant forhøjet  

 tilskud, f.eks. særlige målgrupper for indsatsen, om  

 åbningstider, aldersgrupper m.v.
 Til stk. 3.
 Afhængig af hvordan den enkelte kommunes  

 tilskudsordning er sammensat, jf. bemærkningerne til § 15 og  

 § 19, stk. 1, forudsættes af hensyn til foreningernes  

 likviditet eventuelle generelle tilskud som f.eks medlems-/deltagertilskud,  

 grundtilskud, administrationstilskud eller lign. udbetalt som nu ratevis  

 forud, evt. som a conto beløb forud, mens eventuelle  

 øremærkede tilskud til f.eks. uddannelse, lejrophold, befordring  

 eller lign. kan udbetales efter regning, når aktiviteten har  

 været afholdt.
Til § 20 Bestemmelsen svarer til gældende lovs § 21.  

 Bemyndigelsen har ikke været udnyttet i den gældende lov, men  

 giver ministeren mulighed for at fastsætte nærmere regler for  

 tilskud til aktiviteter og afgrænsning af, hvilke aktiviteter der kan  

 gives tilskud til.
En udnyttelse af bemyndigelsen forventes kun at ske i det  

 omfang, det viser sig nødvendigt at definere nærmere, hvad der  

 ligger inden for lovens formålsbestemmelser.
Kapitel 6 Anvisning af offentlige lokaler og  

 udendørsanlæg Til § 21 Til stk. 1.
 Bestemmelsen svarer indholdsmæssigt til  

 gældende lovs § 22, stk. 1, bortset fra at aktiviteter for  

 personer over 60 år ikke er omfattet af forslaget.
 Kommunalbestyrelsen og amtsrådet, jf. kapitel 12,  

 har fortsat pligt til at anvise ledige offentlige lokaler til virksomhed, der  

 opfylder lovens betingelser.
Lokaler og udendørsanlæg skal kun anvises,  

 når de er ledige, det vil sige, når kommunen, amtskommunen eller  

 staten ikke selv bruger dem eller har disponeret til anden side.
Pligten til  

 at anvise ledige offentlige lokaler indebærer, at kommunen,  

 amtskommunen og staten ikke kan disponere i form af udlejning af lokaler og  

 udendørsanlæg til virksomhed inden for lovens område.
Den  

 kommunale anvisningsforpligtelse ophører derimod, når et lokale  

 udlejes eller bortforpagtes, eller når den fulde brugsret overgår  

 til anden side uden for denne lovs område.
 Ved anvisning af lokaler må der også tages  

 hensyn til, om lokalerne er egnede, det vil f.eks. sige, om de ligger i  

 rimelig nærhed i forhold til deltagerne, og om de er anvendelige i  

 forhold til den aktivitet/undervisning, der skal finde sted.
Anvisningsforpligtelsen omfatter kun offentlige lokaler og  

 udendørsanlæg, som tilhører kommunen, amtskommunen eller  

 staten.
Amtskommunale og statslige lokaler skal være beliggende i  

 kommunen.
Anvisningsforpligtelsen omfatter kun eksisterende lokaler  

 og udendørsanlæg.
Kommunale lokaler og  

 udendørsanlæg skal anvises før henholdsvis amtskommunale  

 og statslige.
Til stk. 2 Bestemmelsen viderefører prioriteringsprincipperne  

 i gældende lovs § 22, stk. 3, og § 7 i  

 bekendtgørelse om støtte til folkeoplysning om, at anvisning  

 til børn og unge har fortrinsstilling ved anvisning af lokaler.
Som  

 konsekvens af, at aktiviteter for personer over 60 år ikke indgår  

 i lovforslaget, udgår disse af prioriteringen.
 Til stk. 3.
 Bestemmelsen svarer til en regel, der i medfør af  

 gældende lov er fastsat i bekendtgørelse.
 Til stk. 4.
Kun virksomhed, der opfylder betingelserne i kapitel 4, 5  

 eller § 6, stk. 2, er omfattet af anvisningsbestemmelsen, men det  

 er ikke en betingelse for at få anvist et lokale, at der faktisk ydes  

 tilskud til virksomheden.
Anvisningsbestemmelserne gælder analogt for  

 kapitel 12 og 13, se bemærkningerne hertil.
Lige som det er muligt at  

 anvise et lokale til aktiviteter i tilknytning til undervisning.
Til § 22 Til stk. 1.
Bestemmelsen svarer til gældende lovs § 23,  

 stk. 1. Den vederlagsfri anvisning af lokaler og  

 udendørsanlæg omfatter som hidtil også de fornødne  

 birum samt el, varme og rengøring, inventar og undervisningsmateriel.  

 Skolebetjentbistand stilles som i den gældende lov ikke til  

 rådighed.
Kræver ejeren af lokalerne, at skolebetjenten eller  

 andet opsyn medvirker, kan der ikke kræves betaling herfor af  

 foreningerne/brugerne.
 Til stk. 2.
 Bestemmelsen svarer til gældende lovs § 23,  

 stk. 2.
 Til stk. 3.
Bestemmelsen svarer til gældende lovs § 23,  

 stk. 3. Lokaler og udendørsanlæg, der stilles til  

 rådighed, skal kunne fungere på samme måde, som når  

 de i øvrigt anvendes.
Dette gælder også det udstyr,  

 herunder inventar og undervisningsmateriel, som de er forsynet med.
Der kan  

 på den anden side ikke stilles krav om særlig indretning eller  

 særligt udstyr til lokaler og udendørsanlæg, fordi de er  

 blevet anvist til folkeoplysende virksomhed.
 Til stk. 4.
Bestemmelsen viderefører gældende lovs  

 mulighed for at opkræve et gebyr for brug af offentlige lokaler,  

 herunder haller samt udendørsanlæg, med det formål at  

 kunne nedbringe driftsudgifterne ved brug af private lokaler.  

 Udligningsordningen fungerer i et lukket kredsløb inden for hvert af  

 foreningsområderne (foreningerne i lovens kapitel 4 og 5) og medvirker  

 til at stille brugere af offentlige lokaler m.v. og af private lokaler mere  

 lige i økonomisk henseende.
Offentlige lokaler stilles således  

 normalt gratis til rådighed.
Med gebyret tilstræbes en vis  

 udligning til de foreninger, der må betale driftsudgifter til eget  

 eller lejet lokale.
Ordningen blev indført med loven i 1990 og  

 omfattede i 1997 - 68 kommuner med en samlet betaling fra kredsene på  

 ca. 19 mill.kr.
Det er en betingelse, at det gebyr, der bliver  

 opkrævet, indgår i den pulje, som kommunalbestyrelsen anvender  

 til de frivillige lokaletilskud.
Den gældende bekendtgørelses  

 regel om, at gebyr kun kan opkræves, hvis der ydes frivillige  

 supplerende lokaletilskud af kommunalbestyrelsen, er indsat i  

 lovbestemmelsen.
 Til stk. 5.
Bestemmelsens første punktum er nyt og angiver, at  

 det er kommunalbestyrelsen, der fastsætter størrelsen af  

 gebyret.
Andet punktum fremgår af den gældende  

 bekendtgørelse og fastsætter, at det samlede gebyr, der  

 opkræves fra et foreningsområde (kapitel 4 og 5), ikke kan  

 være større end det frivillige supplerende lokaletilskud, der  

 gives inden for området, men det kan være mindre.
 Til stk. 6.
Bestemmelsen giver som i gældende lov  

 undervisningsministeren hjemmel til at fastsætte nærmere regler  

 om anvisning af offentlige lokaler og om opkrævning af et gebyr for  

 brug af de anviste lokaler, jf. stk. 4. Der vil som hidtil bl.a. blive  

 fastsat regler om muligheden for at samle anvisning af lokaler geografisk i  

 ferieperioder og på særlige tidspunkter af døgnet.
Der vil  

 kunne fastsættes regler om, hvad der forstås ved et egnet lokale.  

 Ministeren er som hidtil bemyndiget til at fastsætte nærmere  

 regler om gebyr og vil herunder kunne fastsætte regler om, at  

 kommunalbestyrelsen kan graduere gebyrets størrelse, således at  

 børn og unge kan sikres bedre vilkår end andre  

 aldersgrupper.
Kapitel 7 Tilskud til lokaler Til § 23 Som konsekvens af den indgåede aftale mellem  

 Danmarks Idræts-Forbund, Danske Gymnastik- og Idrætsforeninger,  

 Dansk Firmaidrætsforbund, Dansk Ungdoms Fællesråd og  

 Kommunernes Landsforening, jf. de almindelige bemærkninger, er kapitlet  

 opdelt i et afsnit, der vedrører tilskud til den folkeoplysende  

 voksenundervisning, og et der vedrører det frivillige folkeoplysende  

 foreningsarbejde samt et afsnit med fællesbestemmelser.
Lokaletilskud til den folkeoplysende voksenundervisning,  

 jf. kapitel 4 Til stk. 1.
 Bestemmelsen svarer i hovedtræk til gældende  

 lovs § 24, stk. 1, nr. 2.
Der er fortsat kun pligt til at yde lokaletilskud, hvis  

 det ikke har været muligt at anvise egnede offentlige lokaler.
Ved  

 egnede lokaler tænkes især på, at der er tale om lokaler,  

 der kan dække den pågældende undervisnings formål, og  

 at det skal ligge i foreningens lokalområde.
Ved almindelige lokaler  

 forstås lokaler uden særligt udstyr.
Typisk vil der være  

 tale om lokaler, der svarer til almindelige klasselokaler i folkeskolen eller  

 mødelokaler.
Faglokaler samt lokaler med særligt udstyr eller  

 lignende vil således ikke være omfattet af tilskudsforpligtelsen.  

 Det vil være muligt at yde tilskud til private lokaler for aktiviteter  

 i tilknytning til undervisning, selvom der ikke længere kan fås  

 tilskud til en sådan aktivitet efter kapitel 4.
 Til stk. 2.
Bestemmelsen svarer til gældende lovs § 24,  

 stk. 5. Kommunalbestyrelsen skal i sine regler fastsætte  

 tilskuddets størrelse.
Der er ingen øvre eller nedre  

 grænse for tilskuddets størrelse, men kommunalbestyrelsen skal  

 fastsætte dette ud fra objektive kriterier.
Der henvises til § 33,  

 stk. 2. Det vil være muligt at yde lokaletilskud til aktiviteter i  

 tilknytning til undervisning.
 Til stk. 3.
 Bemyndigelsen vil bl.a. fortsat blive benyttet til at  

 fastsætte tidsintervaller for anvisning af egnede offentlige lokaler.
Til § 24 Der henvises til bemærkningerne til § 26,  

 stk. 1 og 2.
Lokaletilskud til det frivillige folkeoplysende  

 foreningsarbejde, jf. kapitel 5 Til § 25 Til stk. 1.
Udgangspunktet for ydelse af tilskud er efter lovforslaget  

 som hidtil driftsudgifterne i forbindelse med anvendelse af private lokaler,  

 herunder haller samt lejrpladser.
Bestemmelsen svarer til den hidtil  

 gældende, for så vidt angår børn og unge under 25  

 år, idet tilskudsprocenten dog er nedsat fra 75 til 65. Den hidtidige  

 pligt til at yde lokaletilskud til egne eller lejede almindelige lokaler til  

 aktiviteter for personer over 60 år opretholdes derimod ikke.
Kommunalbestyrelsen skal i sine regler tage stilling til  

 lokaletilskuddets størrelse, hvis den ønsker at yde tilskud ud  

 over det obligatoriske.
Frivillige tilskud ydes også efter lovens  

 princip om lige tilskudsvilkår for virksomhed med samme funktion og  

 indhold.
Det påhviler foreningen at dokumentere udgifterne  

 ved henholdsvis at eje eller leje lokaler m.v.
Lokaletilskud  

 forudsætter endvidere, at den pågældende forening kan  

 dokumentere aktivitetstimetallet i lokalet, idet tilskud kun ydes for hvert  

 lokale for de timer, hvor der er aktivitet i lokalet.
 Til stk. 2.
Bestemmelsen er ny.
Ved nye ansøgninger om  

 lokaletilskud forstås f.eks ansøgninger:
Fra nye foreninger Om nye lokaler Om udvidelse af timetal Om ændring (ombygning, udvidelse m.v.) af et  

 eksisterende lokale.
Derimod vil f.eks. lokaletilskudsansøgninger, hvor  

 der er tale om indskrænkelse af lokaler eller aktivitet samt  

 kontinuerlige ansøgninger om tilskud til eksisterende lokaler, ikke  

 kunne betragtes som nye ansøgninger.
Det vil heller ikke kunne  

 betragtes som en ny ansøgning, når forholdene ændrer sig  

 på grund af merudgifter til foreningernes lokaleudgifter, som skyldes  

 udefra kommende krav, som en forening ikke selv er skyld i, her tænkes  

 f.eks. på krav om kloakering, krav til køkkenstandard m.v.
I folkeoplysningsudvalgets vurdering af, om et offentligt  

 lokale kan anses for egnet, skal bl.a. indgå, at lokalet skal ligge i  

 foreningens lokalområde og rumme mulighed for et socialt liv ud over  

 aktiviteten.
Der skal endvidere være plads til rekvisitter og udstyr,  

 og der skal være mulighed for særpræg og udsmykning i  

 forhold til foreningens aktivitet.
Endvidere skal lokalets størrelse  

 og standard svare til aktivitetens indhold.
I øvrigt  

 forudsættes, at de lokaler, der anvendes til foreningernes virksomhed,  

 ikke strider mod bestemmelser i anden lovgivning som f.eks.  

 arbejdsmiljø-, brand-, sundheds- og boliglovgivningen.
 Til stk. 3.
Med lovforslaget foreslås den gældende lovs  

 grænse, hvorefter tilskuddet nedsættes forholdsmæssigt,  

 hvis der er flere end 10 pct. deltagere, der er fyldt 25 år,  

 ophævet.
Kommunalbestyrelsen foreslås nu tillagt kompetencen til  

 at fastsætte nærmere regler om fradrag for over 25-årige.  

 Ledere og instruktører over 25 år vil dog som hidtil ikke blive  

 anset for deltagere i aktiviteterne i denne beregning.
Fradraget i  

 lokaletilskud kan f.eks. som nu ske i forhold til  

 deltagersammensætningen i hver aktivitetstime eller i forhold til  

 foreningens samlede timetal.
 Som konsekvens af, at bestemmelsen om tilskud til  

 aktiviteter for personer over 60 år ikke videreføres i  

 forslaget, er bestemmelsen om nedsættelse for denne gruppe ikke  

 videreført.
 Til stk. 4.
Bestemmelsen viderefører kommunalbestyrelsens  

 kompetence til at beslutte, om den vil yde tilskud til driftsudgifter i  

 forbindelse med foreningens egne eller lejede private lokaler til personer  

 over 25 år.
Kommunalbestyrelsen fastsætter selv reglerne for  

 tilskudsordningen.
 Til stk. 5 og 6.
Bestemmelserne indebærer som hidtil en mulighed for  

 begrænsning af tilskudsforpligtelsen, idet kommunalbestyrelsen helt kan  

 undlade at yde lokaletilskud til nye haller, det vil sige haller, til hvilke  

 foreningen ikke tidligere har modtaget lokaletilskud.
Hvis en forening  

 én gang er godkendt til lokaletilskud til haller, og foreningen  

 kontinuerligt søger om tilskud til den samme hal, kan foreningen ikke  

 udelukkes fra tilskud efter denne bestemmelse.
 Kommunalbestyrelsen kan ligeledes helt undlade at yde  

 lokaletilskud til nye lejemål og ændring af lejemål om  

 haller, hvis lejemålet i forhold til udgifterne ved eksisterende  

 lejemål medfører merudgifter for kommunalbestyrelsen i forhold  

 til det lejebeløb, der er aftalt af foreningen, og til afholdte  

 udgifter til almindelig vedligeholdelse ifølge lejekontrakten samt til  

 opvarmning, el, rengøring og eventuelt fornødent tilsyn.
 Til væsentlige udvidelser af aktivitetsgrundlaget i  

 haller, som indebærer merudgifter for kommunalbestyrelsen, kan tilskud  

 ligeledes helt undlades.
Kommunalbestyrelsen kan som noget nyt undlade at yde  

 lokaletilskud til nye lokaler og lejrpladser samt til nye lejemål, hvis  

 de nye lokaler eller nye lejemål medfører væsentlige  

 merudgifter for kommunalbestyrelsen.
Omfattet af bestemmelsen vil være  

 både de foreninger, som ikke tidligere har fået lokaletilskud, og  

 de foreninger, som får lokaletilskud, men som ændrer på de  

 forhold, som ligger til grund herfor.
Dette gælder dog ikke, hvis  

 forholdene ændrer sig på grund af merudgifter til foreningernes  

 lokaleudgifter, som skyldes udefra kommende krav, som en forening ikke selv  

 er skyld i, her tænkes f.eks. på krav om kloakering, krav til  

 køkkenstandard m.v.
 Kommunalbestyrelsen skal høre  

 folkeoplysningsudvalget, før der træffes afgørelse.
 Til stk. 7.
Bestemmelsen viderefører gældende lovs  

 mulighed for undervisningsministeren til at kunne fastsætte et maksimum  

 for det lovbundne lokaletilskud.
Hidtil har der været fastsat et  

 maksimum pr. aktivitetstime for haller m.v. (i 1999 167,10 kr.) og et andet  

 maksimum ( 83,55 kr.) for andre lokaler.
Beløbene pristalsreguleres.  

 Endvidere bemyndiges undervisningsministeren til fortsat at kunne  

 fastsætte nærmere regler om, hvilke driftsudgifter der vil  

 være tilskudsberettigende.
Gældende lovs § 24, stk. 4,  

 om definition af en hal vil blive videreført i bekendtgørelse,  

 mens der samtidig gives ministeren mulighed for at fastsætte, hvad der  

 forstås ved lokaler og lejrpladser.
Det er dog ikke tanken at udnytte  

 bemyndigelsen, medmindre der opstår behov herfor.
Eventuelle regler  

 herom vil forinden udstedelse blive sendt til høring.
Det vil  

 herudover blive fastsat, hvad der forstås ved et egnet lokale jf.  

 stk. 2, og ordlyden af den aftale, der er indgået på  

 området.
Til § 26 Til stk. 1.
Kommunalbestyrelsen foreslås som hidtil tillagt  

 kompetencen til at kunne nedsætte tilskuddet efter en konkret  

 vurdering, hvis udgifterne ikke står i rimeligt forhold til antallet af  

 deltagere eller til lokalets, herunder hallens eller lejrpladsens anvendelse  

 i øvrigt.
Nedsættelsen skal ske efter objektive kriterier, men  

 vil kunne medføre en nedgang i tilskuddet i forhold til tidligere.  

 Bestemmelsen giver således ikke hjemmel til en generel  

 nedsættelse/maksimering af tilskuddet i form af en rammebevilling.  

 Kommunalbestyrelsen kan selv tage initiativet og høre  

 folkeoplysningsudvalget om en sag, hvorefter der træffes  

 afgørelse, eller initiativet kan komme fra folkeoplysningsudvalget via  

 en indstilling til kommunalbestyrelsen.
 Til stk. 2.
Kommunalbestyrelsen foreslås som i gældende  

 lov ligeledes tillagt kompetencen til at kunne nedsætte  

 driftsudgifterne til et anslået beløb, der svarer til det  

 normale niveau for et til formålet passende lokale, herunder hal samt  

 lejrplads på egnen.
Ved »på egnen« forstås et større  

 geografisk område, som ikke kun er kommunen.
Kommunalbestyrelsens  

 mulighed for at nedsætte lokaletilskuddet går på udgiften  

 og ikke på omfanget, f.eks. antal gange foreningen bruger lokalet.  

 Tilskuddet kan ikke nedsættes ud fra en generel rimelighedsbetragtning,  

 det vil sige, at kommunalbestyrelsen skal gå ind i en konkret vurdering  

 af den pågældende ansøgning.
Tilskuddet vil kunne  

 nedsættes i forhold til det tidligere tildelte.
Kommunalbestyrelsen kan  

 selv tage initiativet og høre folkeoplysningsudvalget om en sag,  

 hvorefter der træffes afgørelse, eller initiativet kan komme fra  

 folkeoplysningsudvalget via en indstilling til kommunalbestyrelsen.
 Til stk. 3.
Bestemmelsen, der er ny i forhold til den eksisterende  

 lovgivning, foreslås indsat for at give kommunalbestyrelsen mulighed  

 for efter en konkret vurdering at kunne nedsætte tilskuddet til lejede  

 lokaler m.v., hvis der i lejebeløbet er indeholdt udgiftstyper, som  

 ikke kunne have udløst tilskud, hvis der havde været tale om  

 foreningens eget lokale.
Det drejer sig f.eks. om afdrag i forbindelse med  

 prioritetsgæld og udgifter til rekvisitter og udstyr.  

 Nedsættelsen skal ske ud fra objektive kriterier, men kan udløse  

 et mindre tilskud end tidligere.
 Fælles bestemmelser for tilskud til private  

 lokaler m.v.
Til § 27 Til stk. 1.
 Bestemmelsen fastslår, at der kun kan ydes tilskud  

 til driftsudgifterne ved brug af private lokaler m.v., hvis  

 foreningen/tilskudsmodtagerne opfylder de almindelige tilskudsbetingelser i  

 loven.
 Til stk. 2.
Bestemmelsen, der svarer til de gældende regler,  

 medfører, at der skal ydes tilskud, selv om de private lokaler m.v.  

 ikke ligger i kommunen.
Den forening, der søger om tilskud, skal  

 være hjemmehørende i den pågældende kommune.
Til § 28 Bestemmelsen foreslås videreført af hensyn  

 til den kommunale budgetlægning.
Bestemmelsen indebærer i  

 øvrigt, at for sent indkomne ansøgninger kan afvises.
Fristen  

 kan endvidere tillægges den betydning, at foreningen ikke  

 efterfølgende kan kræve tilskud til et højere timetal  

 eller til større udgifter til f.eks. almindelig vedligeholdelse og  

 energiudgifter end det ansøgte.
Kapitel 8 Regnskab, revision og tilbagebetaling Til § 29 Til stk. 1 - 3.
Bestemmelserne svarer til gældende lovs § 30 a,  

 stk. 1, 2 og 3. Foreningerne/tilskudsmodtagerne har pligt til at  

 aflægge regnskab for det modtagne tilskud samt dokumentation for, at  

 virksomheden gennemføres i overensstemmelse med reglerne, herunder  

 lovens formålsbestemmelser.
Dokumentation, der vedrører  

 foreningsmedlemmer omfattet af kapitel 5, vil ikke kunne afkræves i en  

 form, der oplyser medlemmets identitet, det vil sige navn, adresse og  

 personnummer, da det vil betyde en registrering af foreningsmedlemmet.
Det  

 vil derimod fortsat være muligt at føre stikprøvekontrol  

 af medlemslister ved en uvildig person.
Til stk. 4 Bestemmelsen svarer til gældende lovs § 30 a,  

 stk. 7, og giver kommunalbestyrelsen mulighed for at fastsætte  

 nærmere regler om formkrav til regnskabet og revisionen.
 Til stk. 5.
Bestemmelsen svarer til gældende lovs § 30 a,  

 stk. 8, og giver undervisningsministeren mulighed for at fastsætte  

 nærmere regler om indholdskrav til regnskabet og revisionen.
De  

 detaljerede bestemmelser om kravene til revision foreslås ikke  

 videreført i lovforslaget, men reglerne vil blive videreført i  

 en bekendtgørelse.
Det drejer sig om regler om regnskabsperioden,  

 frister, revisionsformer, herunder eventuelt brug af  

 registreret/statsautoriseret revisor ved modtagelse af større tilskud.  

 Det vil ligeledes blive videreført, at der kun kan stilles krav om  

 ekstern revision ved større tilskud, og at kommunalbestyrelsen kan  

 tilbyde gratis revision ved det af kommunen anvendte revisionsfirma.
Til § 30 Bestemmelsen svarer til gældende lovs § 30 b.  

 Bestemmelsen giver mulighed for, at kommunalbestyrelsen kan rejse krav mod en  

 forening eller tilskudsmodtagere, hvis tilskud ikke er brugt i  

 overensstemmelse med loven eller de i medfør heraf fastsatte regler,  

 herunder hvis der er afgivet urigtige oplysninger.
Til § 31 Bestemmelsen er præciseret i forhold til  

 gældende lovs § 3 b.
 Foreningen ved bestyrelsen og den for tilskudsmodtagere  

 efter § 6, stk. 2, ansvarlige person pålægges en  

 personlig hæftelse for tilskuddet efter denne lov, hvis  

 tilbagebetalingskravet er opstået ved en retsstridig handling eller  

 undladelse, der kan tilregnes pågældende som forsætlig  

 eller uagtsom.
Til § 32 Bestemmelsen svarer til gældende lovs § 3 c.  

 Hvis kommunalbestyrelsen beslutter at udelukke foreninger eller  

 tilskudsmodtagere fra tilskud m.v. i en periode på grund af  

 overtrædelse af lovens bestemmelser, forudsættes det, at  

 udelukkelsesperioden er proportional med forseelsen.
Kapitel 9 Administration Administrationen af loven er delt mellem  

 kommunalbestyrelsen og et af kommunalbestyrelsen nedsat  

 folkeoplysningsudvalg.
Kapitlet om administration er derfor i forslaget  

 opdelt i underafsnit om kommunalbestyrelsen, folkeoplysningsudvalgets  

 sammensætning og valgprocedure, folkeoplysningsudvalgets kompetencer,  

 udgifter til folkeoplysningsudvalgets virksomhed og klagebestemmelser og  

 pligter.
Kommunalbestyrelsen Til § 33 Til stk. 1.
 Bestemmelsen svarer til gældende lovs § 31,  

 stk. 1.
 Til stk. 2 og 3.
 Bestemmelserne svarer til gældende lovs § 3,  

 stk. 1, nr. 2, og 3, idet det som noget nyt er præciseret, at det  

 er kommunalbestyrelsen, der har forpligtelsen.
Bestemmelserne nævner de lige vilkår for  

 virksomhed med samme funktion og indhold.
Det nævnes endvidere, at  

 virksomhed for børn og unge skal sikres fortrinsstilling såvel  

 ved anvisning af lokaler, jf. § 21, stk. 2, som ved tilskud.  

 Aktiviteter, som giver børn og unge mulighed for aktivt at deltage i  

 tilrettelæggelse og udvikling af aktiviteternes indhold og form, og som  

 bygger på deres egen forvaltning, bør sikres en fortrinsstilling  

 i denne sammenhæng.
Der tænkes i denne forbindelse bl.a. på  

 unges egne organiseringer i ungdomsforeninger, lokale grupper og lign.
Aktiviteter for børn og unge af idébestemt,  

 politisk og religiøs art skal sidestilles med anden folkeoplysende  

 aktivitet for børn og unge.
De nævnte aktiviteter kan derfor  

 ikke undtages fra kommunens generelle tilskudsordninger, men der kan som ved  

 øvrige folkeoplysende aktiviteter for børn og unge  

 fastlægges forskellige satser for denne støtte alt efter  

 aktivitetens indhold og funktion.
 Til stk. 4.
Bestemmelsen svarer til gældende lovs § 3,  

 stk. 2. Kommunalbestyrelsen fastsætter de nærmere regler  

 for, hvordan den økonomiske ramme, der er afsat til hele  

 området, skal administreres.
Denne udfyldning af lovens bestemmelser  

 skal bl.a. afstikke rammerne for den enkelte kommunes politik for  

 området og give de rammer, som folkeoplysningsudvalget skal  

 administrere efter.
Folkeoplysningsudvalget sørger for, at reglerne  

 m.v. offentliggøres.
 Til stk. 5.
 Bestemmelsen svarer til gældende lovs § 31,  

 stk. 3.
Folkeoplysningsudvalget Til § 34 Bestemmelsen er i forslaget forenklet i forhold til  

 gældende lov.
Da det i visse mindre kommuner har vist sig vanskeligt og  

 uhensigtsmæssigt at udpege mindst 9 medlemmer til udvalget,  

 foreslås det mindste medlemstal nedsat til 7. Der sættes ikke i  

 forslaget en øvre grænse for medlemstallet, men det overlades  

 til den enkelte kommunalbestyrelse at afgøre, hvilket antal der er  

 mest hensigtsmæssigt.
Det forudsættes, at kommunalbestyrelsen  

 tilstræber en balance i udvalget mellem lovens to områder.  

 Folkeoplysningsudvalget skal dog afspejle bredden på hele  

 folkeoplysningsområdet, således at f.eks. lokale klubber og  

 handicapgruppers interesser også afspejles i udvalget.
Det er dog op  

 til kommunalbestyrelsen at afgøre, om de nævnte skal være  

 repræsenteret i udvalget.
I overensstemmelse med anbefalingerne i rapporten fra  

 arbejdsgruppen om revision af loven overlades det til kommunalbestyrelsen at  

 afgøre, om der skal vælges tilforordnede til udvalget.
Som en  

 konsekvens heraf foreslås bestemmelsen i lov om ungdomsskoler, om at en  

 repræsentant fra ungdomsskolebestyrelserne deltager i udvalgets  

 møder uden stemmeret, ophævet, jf. § 55 og  

 bemærkningerne hertil.
Til § 35 Til stk. 1 - 3.
 Bestemmelserne svarer i hovedtræk til den  

 gældende lov, men fristen for valg til folkeoplysningsudvalget  

 foreslås ændret til den 1. april, da den nugældende dato 1.  

 februar har vist sig at være vanskelig at overholde for kommunerne.
 Til stk. 4.
 Bestemmelsen er ny og opstiller rammerne for, hvem der kan  

 vælges/indstilles som medlem af udvalget.
 Til stk. 5.
Kommunalbestyrelsen fastsætter som i gældende  

 lov nærmere regler om folkeoplysningsudvalgets sammensætning,  

 valg m.v.
Flere af den nugældende lovs bestemmelser er med forslaget  

 ikke videreført i lovteksten, men det er tanken, at  

 kommunalbestyrelsen fastsætter regler herom, herunder om valg af  

 suppleanter til udvalget.
Folkeoplysningsudvalgets kompetencer og pligter Til § 36 Bestemmelsen svarer til gældende lovs § 31,  

 stk. 2.
Til § 37 Bestemmelsen svarer i hovedtræk til den  

 gældende lov.
Det er kommunalbestyrelsen, der disponerer den samlede  

 ramme til området for folkeoplysende virksomhed, herunder fordelingen  

 af rammen mellem områderne og eventuelt særlige formål  

 efter forslag fra folkeoplysningsudvalget.
 Det er folkeoplysningsudvalget, der påser, at  

 tilskud, der er ydet efter loven og regler i medfør heraf, også  

 er anvendt i overensstemmelse hermed.
 Til stk. 7.
 Bestemmelsen svarer til gældende lovs § 33,  

 stk. 7, men er udvidet til at gælde forslagets § 26,  

 stk. 3.
 Til stk. 8.
Bestemmelsen er ny.
Det foreslås, svarende til  

 forslagets bestemmelser på andre områder, at give  

 folkeoplysningsudvalget udtaleret i forbindelse med forslaget om  

 indførelse af bestemmelsen om, at kommunalbestyrelsen kan undlade at  

 yde tilskud til nye lokaler og lejrpladser og til nye lejemål, hvis de  

 medfører væsentlige merudgifter.
Til § 38 Til stk. 1 Bestemmelsen viderefører den gældende lovs  

 bestemmelser, dog tilpasset de ændrede lokaleanvisnings- og  

 tilskudsregler.
Til stk. 2 Bestemmelsen medfører, at folkeoplysningsudvalget  

 ud over den gældende informationsforpligtelse m.v. bliver forpligtet  

 til at offentliggøre kommunalbestyrelsens regler for at opnå  

 tilskud og få anvist lokaler efter loven.
 Til stk. 3.
 Bestemmelsen svarer til gældende lovs § 34,  

 stk. 3.
 Til stk. 4.
 Bestemmelsen svarer til gældende lovs § 34,  

 stk. 4.
Til § 39 Bestemmelsen svarer til gældende lovs § 35,  

 bortset fra at folkeoplysningsudvalget kun kan stille forslag til  

 kommunalbestyrelsen om overladelse af beføjelser til underudvalg.
Udgifter til folkeoplysningsudvalgets virksomhed Til § 40 Bestemmelsen svarer til gældende lov.
Klagebestemmelser Til § 41 Bestemmelsen svarer til gældende lovs § 38,  

 stk. 1.
Til § 42 Bestemmelsen svarer til gældende lovs § 38,  

 stk. 2. Bemyndigelsen til at fastsætte klageregler til ministeren  

 er ikke udnyttet i gældende lov, men ønskes bevaret.
Kapitel 10 Andre bestemmelser Til § 43 Undervisningsministeren er som hidtil bemyndiget til at  

 fastsætte nærmere regler om mellemkommunal udligning.
Det vil  

 bl.a. blive fastsat, at udligningen sker efter en centralt fastsat takst,  

 hvis ikke andet er aftalt.
Godtgørelse for foredrag vil ikke  

 længere indgå i den kommunale udligning, og der er derfor  

 ikke længere krav om, at der skal oplyses personnummer for deltagelse i  

 denne virksomhed.
 Foreningen har pligt til at oplyse personnummer til  

 kommunalbestyrelsen på deltagere, der tilmelder sig undervisning og  

 studiekredse i andre kommuner end deres hjemstedskommune, når de  

 pågældende indgår i tilskudsberegningen.  

 Kommunalbestyrelsen kan som noget nyt godkende, at personer, der ikke har et  

 dansk personnummer og som deltager i undervisning og studiekredse i andre  

 kommuner, kan indgå i tilskudsberegningen.
 Der vil blive fastsat regler om, i hvor lang en periode  

 efter udløbet af et tilskudsår der kan ske mellemkommunal  

 udligning, at de mellemkommunale regninger først kan udsendes efter  

 undervisningens afholdelse og om maksimering af beløb pr. kursus  

 m.v.
Kapitel 11 Statstilskud Til § 44 Bestemmelserne svarer til gældende lov, bortset fra  

 at der er tilføjet forsøgsarbejde, og at  

 undervisningsministeren kan fastsætte nærmere regler om  

 organisationernes administration af ordningen, herunder at lov om  

 offentlighed i forvaltningen, forvaltningsloven og registerlovgivningen skal  

 finde anvendelse på administrationen af disse tilskud.
Afsnit II Amtskommunale opgaver Kapitel 12 Til § 45 Til stk. 1.
 Bestemmelsen viderefører gældende lovs  

 forpligtelse for amtsrådene til under hensyntagen til kommunernes  

 anvisningsforpligtelse at anvise lokaler og udendørsanlæg til  

 foreningsarbejde for børn og unge på amtsplan efter  

 bestemmelserne i kapitel 6.
 Til stk. 2.
 Om lokaletilskud til foreningsarbejde på amtsplan  

 henvises til bemærkningerne til §§ 25-28. Bestemmelserne finder  

 tilsvarende anvendelse på amtsforeninger, dog således, at det er  

 amtsrådet, der står for tilskuddet.
 Til stk. 3.
Det fremgår af bemærkningerne til den  

 gældende lov, at amtsrådene ud over de lovbestemte forpligtelser  

 efter egen beslutning har indført tilskud til amtsforeningers  

 virksomhed.
Sådanne tilskud hjemles med forslaget i loven.
 Til stk. 4 og 5.
Bestemmelsen giver som konsekvens af stk. 3,  

 amtsrådet mulighed for at fastsætte regler om tilbagebetaling af  

 tilskud.
Der vil kunne kræves tilbagebetaling, hvis foreningerne ikke  

 overholder de betingelser, som amtsrådet har fastsat for modtagelse af  

 tilskud.
Bemyndigelsen viderefører gældende lovs bemyndigelse  

 til undervisningsministeren, der inden for lovens rammer, her især  

 formålsbestemmelserne, kan fastsætte nærmere regler for  

 foreningsarbejdet på amtsplan for børn og unge.
Afsnit III Folkeuniversitetet Kapitel 13 Til § 46 Det foreslås, at gældende lovs definition af  

 folkeuniversitetsvirksomheden ændres til at være en egentlig  

 formålsbestemmelse.
Til § 47 Til stk. 1.
Det foreslås, at undervisningsministeren  

 nedsætter et Folkeuniversitetsnævn til afløsning af det  

 nuværende Folkeuniversitetsudvalg (Landsudvalget).  

 Folkeuniversitetsnævnet vil med forslaget blive et selvstændigt  

 myndighedsudøvende nævn med egen lovbestemt kompetence.
Der  

 henvises til de almindelige bemærkninger om nævnets opgaver.
 Det forudsættes, at funktionsperioden for de  

 nuværende medlemmer af Folkeuniversitetsudvalget fortsætter,  

 indtil medlemmerne af Folkeuniversitetsnævnet er beskikket.
 Til stk. 2 og 3.
Med forslaget lovfæstes antallet af medlemmer af  

 Folkeuniversitetsnævnet, beskikkelsesperiodens længde og  

 muligheden for genbeskikkelse.
Det foreslås endvidere, at  

 repræsentationen for virksomheden i universitetsbyerne og virksomheden  

 uden for universitetsbyerne bliver paritetisk.
Med henblik på at sikre  

 at forskningsformidlingen og forskningsrepræsentationen indgår  

 med tilstrækkelig vægt i alle dele af  

 folkeuniversitetsvirksomheden foreslås det, at 3 medlemmer udpeges af  

 undervisningsministeren efter indstilling fra De Statslige  

 Forskningsråd.
For at sikre en reel paritet mellem virksomheden i og  

 uden for universitetsbyerne forudsættes det, at disse 3 medlemmer,  

 herunder formanden, ikke på forhånd har tilknytning til enten  

 virksomheden i universitetsbyerne eller til virksomheden uden for  

 universitetsbyerne.
Der henvises til de almindelige bemærkninger om  

 forslaget til sammensætningen af nævnet.
 Til stk. 4.
Med forslaget indføres der hjemmel til at beslutte,  

 at oplysninger afgivet af Folkeuniversitetsnævnet om  

 folkeuniversitetsvirksomheden skal afgives i elektronisk form i særligt  

 format.
Det foreslås, at undervisningsministeren bemyndiges til at  

 fastsætte nærmere regler om Folkeuniversitetsnævnets  

 opgaver til afløsning af de nugældende vedtægter, idet de  

 vedtægtsbestemte opgaver foreslås videreført, indtil den  

 fremtidige struktur er fastlagt, jf. de almindelige bemærkninger om at  

 nævnet skal afgive indstilling om den fremtidige struktur.
Til § 48 Til stk. 1.
 Folkeuniversitetsvirksomheden er landsdækkende, og  

 med forslaget vil virksomheden fortsat skulle udøves under ansvar over  

 for et centralt organ, der med forslaget ændres til et  

 Folkeuniversitetsnævn.
Det foreslås at bemyndige ministeren til  

 nærmere at fastsætte, hvorledes virksomheden skal etableres og  

 udøves.
Folkeuniversitetsnævnet får til opgave at afgive  

 indstilling til undervisningsministeren om den fremtidige struktur, herunder  

 om en eventuel regionalisering af styringen af virksomheden, herunder igen  

 særligt om repræsentation af virksomheden uden for  

 universitetsbyerne i de styrende organer.
Tidspunktet for bestemmelsens  

 udmøntning vil bero på tidspunktet for  

 Folkeuniversitetsnævnets afgivelse af en indstilling om den fremtidige  

 struktur, jf. de almindelige bemærkninger og bemærkningerne til  

 § 54 om tidspunktet for ikrafttræden af denne bestemmelse.
Det  

 forventes, at nævnets indstilling til undervisningsministeren forligger  

 senest sommeren 2001.
 Til stk. 2.
 Det foreslås, at folkeuniversitetsvirksomheden  

 omfattes af den forvaltningsmæssige lovgivning.
Til § 49 Til stk. 1 og 2.
 Forslaget tilsigter ingen realitetsændring i forhold  

 til gældende lovs bestemmelse i § 41, stk. 1 og 2.
 Til stk. 3.
Bemyndigelsen til ministeren i § 41, stk. 3, i  

 den gældende lov til at fastsætte nærmere regler om tilskud  

 præciserer ikke adressaten for regeludstedelsen, og bemyndigelsen har  

 ikke været udnyttet.
Med forslaget om lovfæstelse af opgaverne  

 for Folkeuniversitetsnævnet, herunder vedrørende det overordnede  

 økonomiske ansvar for den samlede virksomhed, henføres  

 Folkeuniversitetsnævnet til gruppen af de nævn og råd, der  

 har karakter af uafhængige kollegiale organer med egen lovbestemt  

 kompetence, og bliver dermed adressat for udstedelse af regler om tilskud  

 m.v.
Der henvises til de almindelige bemærkninger om nævnets  

 opgaver.
 Til stk. 4.
 Bemyndigelsen til undervisningsministeren i den  

 nugældende lovs § 41, stk. 3, om fastsættelse af  

 nærmere regler om regnskab og revision præciserer ikke adressaten  

 for regeludstedelsen, og bemyndigelsen har ikke været udmøntet.
Ifølge dets vedtægter sørger  

 Folkeuniversitetsudvalget for, at samtlige reviderede regnskaber indsendes  

 til Undervisningsministeriet til godkendelse.
Mens det af vedtægterne  

 fremgår, at komitéernes regnskab skal revideres af en  

 statsautoriseret revisor, er der ikke nærmere  

 vedtægtsbestemmelser om, hvorledes afdelingernes regnskaber skal  

 revideres.
 Da revision af Folkeuniversitetsnævnets regnskaber  

 som et selvstændigt myndighedsudøvende nævn naturligt vil  

 være omfattet af bestemmelserne i rigsrevisorloven, er der ikke behov  

 for en bemyndigelse til ministeren til at fastsætte nærmere  

 regler om Folkeuniversitetsnævnets regnskabsaflæggelse og  

 revision.
 Derimod foreslås det, at undervisningsministeren  

 fastsætter regler om regnskabsaflæggelse for  

 folkeuniversitetsvirksomheden både i og uden for  

 universitetsbyerne.
Til § 50 Til stk. 1.
Forslaget tilsigter ingen realitetsændring.
Men som  

 noget nyt foreslås indsat en hjemmel til at fastsætte  

 nærmere regler.
Som konsekvens af ressortomlægning hører  

 dette område under forskningsministeren.
 Til stk. 2.
 Det foreslås, at kommunalbestyrelsens anvisning af  

 lokaler til folkeuniversitetsvirksomheden følger bestemmelserne i  

 § 21 og § 22, stk. 1-3, og stk. 6, om anvisning af  

 lokaler.
Til § 51 Til stk. 1.
Forslaget er nyt.
Hidtil har klager over  

 folkeuniversitetsvirksomheden været indbragt for Landsudvalget og/eller  

 for Undervisningsministeriet.
Med forslaget kan klager over lokale afgørelser  

 vedrørende folkeuniversitetsvirksomheden indbringes for  

 Folkeuniversitetsnævnet.
Det foreslås, at  

 undervisningsministeren, herunder forskningsministeren for så vidt  

 angår lokaler på universiteterne m.fl., bemyndiges til at  

 fastsætte nærmere regler om klagetemaer vedrørende  

 virksomhedens udøvelse lokalt, herunder f.eks.om anvendelse af den  

 tildelte bevilling til folkeuniversitetsvirksomheden samt om  

 klageberettigede.
 Til stk. 2.
 Det foreslås, at Folkeuniversitetsnævnets  

 afgørelser både i klagesager og i afgørelser, som  

 Folkeuniversitetsnævnet i øvrigt træffer, ikke kan  

 indbringes for Undervisningsministeriet.
Afsnit VI Fælles bestemmelser Kapitel 14 Løn og forsøg Til § 52 Bestemmelsen angår undervisning inden for to  

 områder:
 1)	Undervisning, foredragsvirksomhed og studiekredse for voksne (ledere  

 og lærere).
 2)	Folkeuniversitetet (foredragsholdere og kursuslærere samt  

 Folkeuniversitetets rektor).
 For så vidt angår undervisningsvirksomhed m.v.  

 (kapitel 4) skal der foruden de til området tilknyttede lærere  

 som hidtil ansættes en eller flere ledere.
Til § 53 Som i den gældende lov er der et fortsat  

 ønske om eksperimentering og udvikling, og der er derfor behov for at  

 kunne fravige bestemmelserne i loven.
Hvis en dispensationsansøgning  

 vedrører kommunalbestyrelsens kompetence (lovens afsnit I og IV), skal  

 denne høres.
Godkendelse af forsøgs- og udviklingsarbejde vil  

 ske inden for de overordnede rammer som loven har, det vil sige  

 formålsbestemmelserne vil indgå som basis.
Der vil f.eks. kunne opstå behov for at godkende  

 forsøg med udvidet samarbejde på tværs af kommunerne,  

 så der bliver mere formaliseret samarbejde om folkeoplysningen.
Det kan  

 f.eks. ske ved etablering af en fælleskommunal start- og  

 udviklingspulje i en region af mindre kommuner.
Ligeledes kan der være  

 behov for at eksperimentere med samarbejde på tværs af  

 landegrænser, f.eks. i Øresundsregionen.
Kapitel 15 Ikrafttræden og overgangsbestemmelser Til § 54 Til stk. 1.
 Loven træder i kraft den 1. august 2000, men for  

 bestemmelserne om den frie folkeoplysende virksomhed har den først  

 virkning fra finansåret 2001. Ikrafttrædelsen gør, at  

 ansøgninger for tilskudsåret 2001, der indkommer til  

 folkeoplysningsudvalgene i efteråret 2000, skal behandles efter  

 bestemmelserne i denne lov.
Bestemmelserne om Folkeuniversitetet træder i kraft  

 og får virkning den 1. august 2000, idet dog udmøntningen af  

 bestemmelsen i § 48, stk. 1, om bemyndigelse til  

 undervisningsministeren om fastsættelse af regler for  

 folkeuniversitetsvirksomhedens udøvelse beror på tidspunktet for  

 afgivelse af en indstilling fra Folkeuniversitetsnævnet herom.
Det  

 forudsættes, at funktionsperioden for de nuværende medlemmerne af  

 Folkeuniversitetsudvalget fortsætter, indtil medlemmerne af  

 Folkeuniversitetsnævnet er beskikket.
De gældende vedtægter for  

 Folkeuniversitetsudvalget vil blive ophævet og afløst af en  

 bekendtgørelse om opgaverne for Folkeuniversitetsnævnet, hvori  

 bl.a. de vedtægtsfastlagte opgaver vedrørende  

 folkeuniversitetsvirksomheden vil blive videreført, indtil  

 udmøntningen af bestemmelsen i § 48, stk. 1, om den  

 fremtidige struktur for virksomheden sættes i kraft.
Der henvises til  

 bemærkningerne til § 48, stk. 1, og § 47, stk. 3,  

 og de almindelige bemærkninger herom.
 Til stk. 2 -5.
 Den hidtil gældende lov ophæves den 1. august  

 2000, men anvendes fortsat på tilskudstildelingen og lokaleanvisningen  

 for 2000.
Forslaget indebærer, at de efter den gældende  

 lov valgte folkeoplysningsudvalg fungerer, indtil der vælges nye udvalg  

 efter forslagets bestemmelser.
Det vil ske efter kommunalvalget i 2001.
 Til stk. 6.
 De regler, der er udstedt i medfør af den  

 gældende lov, herunder kommunalbestyrelsens regler, finder anvendelse,  

 indtil de ændres eller ophæves.
 Til stk. 7.
Bestemmelsen fastslår, at kredse, der modtager  

 lokaletilskud efter gældende regler, vil kunne fortsætte med at  

 oppebære tilskud, hvis de øvrige støttebetingelser i  

 øvrigt er opfyldt.
Det vil sige, at ansøgninger fra denne  

 gruppe ikke er omfattet af § 25, stk. 2, så længe  

 foreningen blot ønsker lokaletilskud til lokaler m.v., der allerede er  

 tilskudsberettigende.
Hvis der sker ændringer, jf. bemærkningerne  

 til § 25, stk. 2, vil foreningen blive omfattet af bestemmelsen.  

 For de amtslige foreninger i § 45 gælder tilsvarende.
Til § 55 Som konsekvens af at det i forslaget overlades til  

 kommunalbestyrelsen at afgøre, om der skal vælges tilforordnede  

 til folkeoplysningsudvalget, ophæves bestemmelsen i lov om  

 ungdomsskoler om, at en repræsentant fra ungdomsskolebestyrelserne  

 deltager i udvalgets møder uden stemmeret.
Se bemærkningerne til  

 § 34.
Bilag 1 Lov om støtte til folkeoplysning, jf.  

 lovbekendtgørelse nr. 560 af 20. juni 1996 Kapitel 1 Lovens formål § 1. Loven skal sikre offentlige tilskud og lokaler til den  

 frie folkeoplysende virksomhed med respekt for initiativtagernes egenart og  

 egen forvaltning.
Kapitel 2 Generelle regler § 2. Kommunalbestyrelsen skal sikre rammerne for, at  

 børn, unge og voksne kan etablere og tage del i folkeoplysende  

 virksomhed.
 Stk. 2. Kommunalbestyrelsens forpligtelse i henhold til  

 stk. 1 opfyldes ved, at kommunalbestyrelsen yder tilskud til  

 undervisning, studiekredse og foredragsvirksomhed for voksne og for  

 børn og voksne sammen samt aktiviteter i tilknytning hertil, jf.  

 kapitel 4, yder tilskud til aktiviteter for børn og unge og eventuelt  

 til aktiviteter for voksne, jf. kapitel 5, samt stiller lokaler m.v. til  

 rådighed for folkeoplysende virksomhed og yder tilskud til  

 driftsudgifter til private lokaler m.v. til sådan virksomhed, jf.  

 kapitel 6.
 § 3. Tilskud og lokaleanvisning efter § 2, stk. 2,  

 skal med de begrænsninger, der følger af loven, ydes efter  

 følgende kriterier:
1)	Enhver kreds af personer, der tilbyder denne virksomhed, er med de  

 begrænsninger, der følger af denne lov, tilskudsberettiget og  

 har adgang til lokaler m.v.
Den enkelte kreds' idepolitiske grundlag,  

 organisatoriske struktur, frie emnevalg, frie valg af  

 tilrettelæggelsesform og frie dispositionsret skal respekteres.
2)	Støtte til virksomheden ydes efter objektive kriterier, der  

 sikrer lige tilskudsvilkår for virksomhed med samme funktion og  

 indhold.
Der skal dog tages særlige hensyn til aktiviteter for  

 børn og unge og til undervisning m.v. for voksne med særlige  

 behov i relation til undervisningens tilrettelæggelse.
 3)	Aktiviteter for børn og unge af idebestemt, politisk og  

 religiøs art skal sidestilles med anden folkeoplysende aktivitet for  

 børn og unge.
 Stk. 2. Kommunalbestyrelsen fastsætter nærmere  

 regler om tilskud til virksomhed inden for lovens område og om  

 anvisning af offentlige lokaler og udendørsanlæg, herunder om  

 opkrævning af gebyr for brug af anviste lokaler og  

 udendørsanlæg.
Tilskudsberettiget kreds § 3 a.
Ved en kreds forstås i denne lov en  

 sammenslutning af mindst 5 personer, blandt hvilke en person med bopæl  

 i kommunen er ansvarlig over for kommunalbestyrelsen for anvendelsen af  

 modtagne tilskud og anviste lokaler m.v. samt for regnskab og dokumentation  

 for virksomheden.
En kreds kan endvidere udgøres af de i § 4,  

 stk. 3, nævnte initiativtagere.
 Stk. 2. En kreds er tilskudsberettiget og har adgang til  

 lokaler m.v. under følgende betingelser:
1)	Den skal tilbyde folkeoplysende virksomhed efter denne lov, 2)	den skal være hjemmehørende i kommunen, jf. dog  

 stk. 3, 3)	den skal give deltagerne eller medlemmerne i den folkeoplysende  

 virksomhed indflydel se på kredsens ledelse, og 4)	eventuelt overskud ved kredsens folkeoplysende virksomhed må  

 ikke tilfalde andre end kredsen selv, og den må ikke oprettes eller  

 drives i kommercielt øjemed.
 Stk. 3. Kommunalbestyrelsen kan i særlige tilfælde  

 yde tilskud og anvise lokaler til en kreds, der ikke er hjemmehørende  

 i kommunen.
 Stk. 4. Undervisningsministeren1)  kan fastsætte nærmere  

 regler om krav til en tilskudsberettiget kreds.
§ 3 b.
Krav om tilbagebetaling af for meget udbetalt tilskud  

 rettes mod kredsen som sådan.
Stk. 2. De bag kredsen stående personer hæfter  

 personligt for kredsens virksomhed og økonomi, hvis  

 erstatningsansvaret er opstået ved en retsstridig handling eller  

 undladelse, der kan tilregnes pågældende som forsætlig  

 eller uagtsom.
Pågældende hæfter i øvrigt ikke  

 personligt for kredsens økonomiske forpligtelser.
§ 3 c.
Overholder en kreds ikke de regler, der er fastsat i  

 eller i henhold til denne lov, kan kommunalbestyrelsen både undlade at  

 yde tilskud og at anvise lokaler m.v. for en nærmere angiven  

 periode.
Kapitel 3 Fordeling af tilskud § 4. Kommunalbestyrelsen fastsætter årligt en  

 beløbsramme for tilskud til det samlede område, jf.  

 § 2.
 Stk. 2. Til nye initiativer, til udviklingsarbejde, til  

 folkeoplysende tilbud til børn og unge, som ikke tiltrækkes af  

 øvrige tilbud, til samlingssteder med folkeoplysning som  

 hovedformål og til virksomhed af tværgående karakter  

 afsættes mindst 5 pct. af den i stk. 1 nævnte  

 beløbsramme bortset fra den del, der påregnes anvendt til  

 tilskud til private lokaler og lejrpladser.
 Stk. 3. Kommunalbestyrelsen fordeler den resterende  

 beløbsramme på 2 hovedområder:
 1)	Oplysningsforbund og andre kredse, hvis virksomhed hovedsagelig  

 omfatter undervisning, studiekreds og foredragsvirksomhed for voksne.
 2)	Foreninger samt fritids- og ungdomsklubber m.v.
 Stk. 4. Kommunalbestyrelsen kan beslutte, at dele af  

 beløbsrammerne skal anvendes til nærmere angivne  

 formål.
Stk. 5. Tilskud efter stk. 2 kan ydes til såvel  

 enkeltpersoner som kredse.
Tilskud efter stk. 3 kan kun ydes til de i  

 § 3 a nævnte kredse.
Kapitel 4 Tilskud til undervisning m.v.
 § 5. Der ydes tilskud til undervisning, studiekredse og  

 foredragsvirksomhed samt aktiviteter i tilknytning hertil, hvortil er knyttet  

 deltagerbetaling.
Stk. 2. Tilskuddet ydes til aflønning m.v. af  

 lærere og ledere.
Aflønning m.v. skal være i  

 overensstemmelse med de regler, der udarbejdes efter § 44.
 Stk. 3. Virksomheden skal stå åben for alle, jf.  

 dog § 47, stk. 5, men hvor særlige forhold gør sig  

 gældende, vil virksomheden af folkeoplysningsudvalget kunne godkendes  

 for en bestemt afgrænset deltagerkreds.
 Stk. 4. Der kan ikke ydes tilskud til formelt  

 kompetencegivende undervisning.
§ 6. Ansøgning om tilskud efter § 5 indgives til  

 folkeoplysningsudvalget inden en af udvalget fastsat frist.
I forbindelse med  

 ansøgningen gives oplysning om det budgetterede deltagertimetal ved  

 undervisning m.v., herunder det budgetterede deltagertimetal ved undervisning  

 af deltagere med handicap i relation til et konkret emne og deltagere i  

 instrumentalundervisning.
Endvidere gives oplysning om det seneste års  

 deltagertimetal.Folkeoplysningsudvalget kan nedsætte det budgetterede  

 deltagertimetal.
 Stk. 2. Kommunalbestyrelsen kan fastsætte nærmere  

 regler om formkrav til ansøgning om tilskud.
 § 7. Den beløbsramme, der er til rådighed til  

 tilskud til undervisning m.v., fordeles som tilskudstilsagn  

 forholdsmæssigt mellem de ansøgende kredse på grundlag af  

 de af folkeoplysningsudvalget godkendte budgetterede deltagertimetal.
 Stk. 2. Tilskud udbetales ratevis forud.
§ 7 a.
Ved fordeling af tilskudstilsagn til undervisning m.v.  

 af deltagere med handicap i relation til undervisningen i et konkret emne  

 svarer 1 deltagertime til 3,5 deltagertimer.
 Stk. 2. Ved fordeling af tilskudstilsagn for deltagere i  

 instrumentalundervisning svarer 1 deltagertime til 3 deltagertimer.
 Stk. 3. Ved fordeling af tilskudstilsagn indgår  

 foredragsvirksomhed således, at 1 deltager i et foredrag svarer til 3  

 deltagertimer.
 Stk. 4. Fordeling af tilskud til aktiviteter i tilknytning til  

 undervisning m.v. sker efter de regler, der er fastsat af kommunalbestyrelsen  

 i henhold til § 3, stk. 2.
 § 8. Den enkelte kreds træffer beslutning om  

 deltagerbetalingen, om ansættelse og afskedigelse af ledere,  

 lærere og andre medarbejdere, om valg af emner og  

 tilrettelæggelsesform, om kursuslængde og om antallet af  

 deltagere på det enkelte hold, jf. dog § 14.
§ 9. (Ophævet) § 10. Kommunalbestyrelsen kan beslutte at yde særlige  

 tilskud til nedsættelse af deltagerbetalingen for særlige  

 grupper.
 § 11. Kommunalbestyrelsen kan beslutte, at der ydes  

 forhøjet tilskud til undervisning m.v., der forudsætter  

 små hold.
§ 12. (Ophævet) § 13. I det omfang et modtaget tilskud til undervisning m.v.  

 efter dette kapitel anvendes til aktiviteter, der ikke er knyttet til  

 undervisning m.v., jf. § 5, stk. 1, skal dette ske i  

 overensstemmelse med reglerne i kapitel 5 om tilskud til aktiviteter.
 § 14. Undervisningsministeren kan fastsætte  

 nærmere regler om tilskud til undervisning, studiekredse,  

 foredragsvirksomhed samt aktiviteter i tilknytning hertil, herunder om  

 maksimalt deltagerantal på holdene.
 Stk. 2. Undervisningsministeren kan fastsætte  

 nærmere regler om afgrænsning af emner, hvortil der kan ydes  

 tilskud.
Kapitel 5 Tilskud til aktiviteter, § 15. For børn og unge under 25 år yder  

 kommunalbestyrelsen tilskud til aktiviteter, hvortil er knyttet  

 deltagerbetaling.
 § 16. Ansøgning om tilskud efter § 15 indgives til  

 folkeoplysningsudvalget inden en af udvalget fastsat frist.  

 Kommunalbestyrelsen kan fastsætte nærmere regler om formkrav til  

 ansøgning om tilskud.
 Stk. 2. Tilskudstilsagn beregnes på grundlag af  

 ansøgningen sammenholdt med de seneste regnskabstal eller anden  

 dokumentation for hidtidig virksomhed.
 Stk. 3. Kommunalbestyrelsen kan beslutte, at der skal ydes  

 forhøjet tilskud til f.eks. særlige aktivitetsformer og personer  

 med særlige behov.
 Stk. 4. Tilskud udbetales ratevis forud.
 § 17. Den enkelte kreds træffer beslutning om  

 ansættelse og afskedigelse af leder, instruktører og andre  

 medarbejdere samt om anvendelsen af tilskuddet.
§ 18. (Ophævet) § 19. For personer over 25 år kan kommunalbestyrelsen  

 beslutte at yde tilskud til aktiviteter, hvortil er knyttet  

 deltagerbetaling.
 § 20. I det omfang et modtaget tilskud til aktivitet efter  

 dette kapitel anvendes til undervisning m.v., skal dette ske i  

 overensstemmelse med reglerne i kapitel 4 om tilskud til undervisning  

 m.v.
 § 21. Undervisningsministeren kan fastsætte  

 nærmere regler om tilskud til aktiviteter, herunder om  

 afgrænsning af de aktiviteter, hvortil der kan ydes tilskud.
Kapitel 6 Lokaler og udendørsanlæg Anvisning § 22. Ledige offentlige lokaler og udendørsanlæg,  

 der tilhører kommunen, eller som tilhører amtskommunen eller  

 staten og er beliggende i kommunen, skal anvises til virksomhed inden for  

 denne lovs område.
 Stk. 2. De i stk. 1 nævnte lokaler og  

 udendørsanlæg skal kun stilles til rådighed i det omfang,  

 de findes egnede til det anviste formål.
Stk. 3. Ved anvisning af lokaler og udendørsanlæg  

 har aktiviteter for børn og unge normalt fortrinsstilling.
Anvisning  

 til undervisning m.v. samt aktiviteter i tilknytning hertil, jf. kapitel 4,  

 og anvisning af almindelige lokaler til aktiviteter for personer over 60  

 år skal ske før anvisning til aktiviteter for voksne i  

 øvrigt.
 § 23. De i § 22, stk. 1, nævnte lokaler og  

 udendørsanlæg stilles vederlagsfrit til rådighed med lys,  

 varme, rengøring og fornødent udstyr.
 Stk. 2. Kommunen afholder eventuelle udgifter til lys, varme  

 og rengøring i forbindelse med benyttelse af lokaler m.v., der  

 tilhører amtskommunen eller staten.
 Stk. 3. Lokaler og udendørsanlæg, der stilles til  

 rådighed, skal kunne fungere på samme måde, som når  

 de i øvrigt anvendes.
Stk. 4. Kommunalbestyrelsen kan efter indhentet udtalelse fra  

 folkeoplysningsudvalget beslutte, at der skal opkræves gebyr for brug  

 af de anviste lokaler og udendørsanlæg.
Gebyret anvendes inden  

 for hvert af de i § 4, stk. 3, angivne hovedområder til  

 nedbringelse af driftsudgifterne ved brug af egne og lejede private  

 lokaler.
 Stk. 5. Undervisningsministeren kan fastsætte  

 nærmere regler om anvisning af lokaler og udendørsanlæg  

 samt om opkrævning af gebyr for brug af disse.
Tilskud § 24. Der ydes tilskud med mindst 75 pct. af driftsudgifterne,  

 jf. dog stk. 2 og 3, til 1)	idrætshaller og andre haller samt andre lokaler og  

 lejrpladser, der ejes eller lejes af kredse til brug for aktiviteter for  

 børn og unge under 25 år, og 2)	almindelige lokaler, der ejes eller lejes af kredse til brug for  

 undervisning m.v. for voks ne, for børn og voksne sammen samt for  

 aktiviteter i tilknytning hertil og for aktiviteter for personer over 60  

 år.
Kommunalbestyrelsen kan undlade at yde lokaletilskud, hvis den kan  

 anvise et egnet offentligt lokale.
Stk. 2. Omfatter aktiviteterne efter stk. 1, nr. 1,  

 deltagere over 25 år, nedsættes tilskuddet forholdsmæssigt  

 svarende til disse deltageres andel af det samlede antal deltagere.
Ved  

 beregning af tilskud til almindelige lokaler nedsættes tilskuddet  

 forholdsmæssigt for deltagere over 60 år, hvis kredsen har  

 afslået at anvende et anvist offentligt lokale.
Nedsættelse  

 foretages dog kun, hvis denne udgør mindst 10 pct. af tilskuddet.
Stk. 3. Kommunalbestyrelsen kan uanset bestemmelsen i  

 stk. 1 træffe beslutning om, at der ikke ydes tilskud til  

 driftsudgifter til 1)	egen nyopført hal, 2)	nye lejemål vedrørende haller, såfremt  

 lejemålet i forhold til udgifterne ved det eksiste rende lejemål  

 indebærer merudgifter for kommunen til det af kredsen aftalte  

 lejebeløb og til afholdte udgifter til almindelig vedligeholdelse  

 ifølge lejekontrakten samt til opvarm- ning, belysning,  

 rengøring og eventuelt fornødent tilsyn eller 3)	væsentlige udvidelser af aktivitetsgrundlaget i haller, som  

 indebærer merudgifter for kommunalbestyrelsen.
Stk. 4. Ved en hal forstås i denne lov  

 idrætshaller, svømmehaller, skøjtehaller, ridehaller,  

 tennishaller og squashhaller.
Som haller betragtes endvidere andre  

 tilsvarende lokaler, der er mindst 800 m2.
 Stk. 5. Tilskud til driftsudgifter til private haller og andre  

 private lokaler, der ejes eller lejes af kredse til undervisning m.v., ydes  

 efter regler fastsat af kommunalbestyrelsen, jf. dog stk. 1, nr. 2.  

 Kommunalbestyrelsen kan undlade at yde lokaletilskud, såfremt den kan  

 anvise et egnet offentligt lokale.
 Stk. 6. Kommunalbestyrelsen kan fastsætte regler om  

 tilskud til driftsudgifter til private lokaler m.v. til aktiviteter for  

 personer over 25 år, jf. dog stk. 1, nr. 2.
 Stk. 7. Undervisningsministeren kan fastsætte  

 nærmere regler om tilskud til driftsudgifter til haller, andre lokaler  

 og lejrpladser og kan herunder fastsætte et maksimum for  

 driftsudgifter, til hvilke kommunalbestyrelsen er forpligtet at yde tilskud,  

 samt regler om tilskud ydet i form af anviste lokaler m.v., jf. stk. 1,  

 nr. 2, og stk. 5.
 § 25. De i § 24 nævnte haller, andre lokaler og  

 lejrpladser skal være privatejede og beliggende inden for landets  

 grænser eller i Sydslesvig.
§ 26. (Ophævet) § 27. Kommunalbestyrelsen kan nedsætte tilskuddet, hvis  

 udgiften ikke står i et rimeligt forhold til antallet af deltagere  

 eller til hallens, lokalets eller lejrpladsens anvendelse i  

 øvrigt.
 Stk. 2. Kommunalbestyrelsen kan nedsætte  

 driftsudgifterne til et anslået beløb, der svarer til det  

 normale niveau for en til formålet passende hal, lokale eller lejrplads  

 på egnen.
§§ 28-29. (Ophævet) § 30. Kommunalbestyrelsen kan fastsætte frister for  

 ansøgning om tilskud.
Kapitel 6 a2) Regnskab og revision m.v.
§ 30 a.
Kredsen aflægger regnskab for tilskud efter  

 lovens kapitel 4, 5 og 6, herunder dokumentation for deltagernes samlede  

 egenbetaling ved virksomhed efter kapitel 4 og 5.
 Stk. 2. Regnskabet skal dokumentere, at kredsen har anvendt  

 tilskuddet i overensstemmelse med de regler, der er fastsat i eller i henhold  

 til loven.
 Stk. 3. Kommunalbestyrelsen fastlægger regnskabsperioden  

 og frist for regnskabsaflæggelsen.
Stk. 4. For kredse efter § 3 a, stk. 1, 1. pkt.,  

 underskrives regnskabet af kredsens ansvarlige person.
For kredse efter  

 § 3 a, stk. 1, 2. pkt., underskrives regnskabet efter  

 bestemmelserne i kredsens vedtægt.
Stk. 5. Kommunalbestyrelsen kan beslutte, om regnskabet skal  

 revideres ved en af kredsen valgt revisor, eller om regnskab for  

 større tilskud skal revideres ved registreret eller statsautoriseret  

 revisor.
Kommunalbestyrelsen kan tilbyde, at revisionen foretages af  

 kommunens revision.
Stk. 6. Revisor kontrollerer kredsens oplysninger, og at  

 regnskabet er aflagt i overensstemmelse med de i loven og i henhold til denne  

 fastsatte regler.
Revisor attesterer regnskabet.
 Stk. 7. Kommunalbestyrelsen kan fastsætte nærmere  

 regler om formkrav til regnskabsaflæggelse og revision af  

 regnskaberne.
 Stk. 8. Undervisningsministeren kan fastsætte  

 nærmere regler om regnskabsaflæggelse og revision m.v.
§ 30 b.
Kommunalbestyrelsen kan forlange, at beløb, der  

 ikke er anvendt i overensstemmelse med de regler, der er fastsat i eller i  

 henhold til loven, eller, for så vidt angår tilskud til  

 aktiviteter, de forudsætninger om virksomhedens omfang, der har  

 været lagt til grund ved beregningen af tilskudstilsagnet,  

 tilbagebetales eller modregnes i det kommende års tilskud.  

 Kommunalbestyrelsen kan forlange de oplysninger meddelt, som er  

 nødvendige for en vurdering af, om kredsen har opfyldt  

 støttebetingelserne.
 Afregning af tilskud til undervisning m.v.
§ 30 c.
Det samlede tilskud til undervisning m.v. efter  

 kapitel 4 må ikke overstige 2/3 af kredsens samlede udgifter til  

 aflønning m.v. af lærere og ledere, jf. dog §§ 10, 11 og 30  

 d.
Tilskuddet må ikke overstige det beløb, der er givet tilsagn  

 om, jf. § 7, stk. 1, og § 7 a.
§ 30 d.
Det samlede tilskud til undervisning og studiekredse  

 for deltagere med handicap i relation til undervisningen i et konkret emne  

 må ikke overstige 8/9 af udgifterne til aflønning m.v. af  

 lærere og ledere i forbindelse med denne undervisning.
 Stk. 2. Det samlede tilskud til instrumentalundervisning  

 må ikke overstige 6/7 af udgifterne til aflønning m.v. af  

 lærere og ledere i forbindelse med denne undervisning.
 Stk. 3. Det samlede tilskud til foredragsvirksomhed må  

 ikke overstige 2/3 af udgifterne til aflønning m.v., og det må  

 højst udgøre et beløb svarende til 2/3 af lønnen  

 for 6 undervisningstimer.
 Stk. 4. Afregning af tilskud til aktiviteter i tilknytning til  

 undervisning m.v. sker efter de regler, som er fastsat af kommunalbestyrelsen  

 i henhold til § 3, stk. 2.
Afregning af tilskud til aktiviteter § 30 e.
Det endelige tilskud til aktiviteter beregnes ud fra  

 den faktiske, dokumenterede virksomhed, dog inden for tilsagnsrammen, jf.  

 § 16.
Afregning af lokaletilskud § 30 f.
Afregning af lokaletilskud sker efter de regler, som  

 er fastsat af kommunalbestyrelsen i henhold til § 3, stk. 2.
Kapitel 7 Administration § 31. Kommunalbestyrelsen træffer beslutning om alle  

 forhold vedrørende virksomhed efter denne lov, der ikke er henlagt til  

 anden myndighed.
 Stk. 2. Alle sager, der er henlagt til  

 folkeoplysningsudvalget, skal forelægges kommunalbestyrelsen til  

 afgørelse, såfremt de medfører forøgede udgifter  

 for kommunen.
 Stk. 3. Til brug for oplysning om virksomhed efter denne lov  

 har kommunalbestyrelsen ret til at indhente alle nødvendige  

 oplysninger hos den enkelte kreds.
§ 32.3)  

 Kommunalbestyrelsen nedsætter et folkeoplysningsudvalg  

 på 9-15 medlemmer.
Medlemstallet skal være ulige.  

 Folkeoplysningsudvalget består af 1)	et mindretal valgt af kommunalbestyrelsen blandt dens medlemmer  

 og 2)	et flertal, der består af a)	en bredt sammensat repræsentation for de i § 4,  

 stk. 3, nævnte hovedområder, og b)	en repræsentant for de lokale handicapkredse.
 Stk. 2. Kommunalbestyrelsen skal sørge for, at  

 eventuelle klubber, jf. § 4, stk. 3, nr. 2, sikres en rimelig  

 repræsentation i folkeoplysningsudvalget.
 Stk. 3. I Københavns Kommune foretages valget efter  

 stk. 1, nr. 1, blandt medlemmerne af Borgerrepræsentationen og  

 Magistraten. (Ophævet).
 Stk. 4. En repræsentant for ungdomsskolebestyrelserne  

 deltager i udvalgets møder uden stemmeret, jf. lov om  

 ungdomsskoler.
 Stk. 5. En repræsentant for ledere, lærere og  

 medarbejdere ved virksomhed inden for hvert af de i § 4, stk. 3,  

 nævnte hovedområder tilbydes deltagelse uden stemmeret i  

 folkeoplysningsudvalgets møder.
 Stk. 6. En repræsentant for den kommunale forvaltning  

 deltager uden stemmeret i folkeoplysningsudvalgets møder.
 Stk. 7. For hvert medlem og tilforordnet i  

 folkeoplysningsudvalget udpeges en eller i prioriteret  

 rækkefølge flere stedfortrædere.
 Stk. 8. I større kommuner kan kommunalbestyrelsen  

 træffe beslutning om, at folkeoplysningsudvalget skal have flere end 15  

 medlemmer.
 § 33. Folkeoplysningsudvalget afgiver udtalelse til  

 kommunalbestyrelsen om udkast til regler for tilskud m.v., jf. § 3.
 Stk. 2. Folkeoplysningsudvalget afgiver forslag til  

 kommunalbestyrelsen om den samlede beløbsramme til området, om  

 rammens fordeling mellem hovedområderne samt om anvendelsen af  

 beløbsrammer til særlige formål.
 Stk. 3. Folkeoplysningsudvalget træffer afgørelse  

 om afgrænsningen af de i § 4, stk. 3, anførte  

 hovedområder samt om afgrænsning af de områder, hvortil der  

 kan ydes tilskud af den i § 4, stk. 2, nævnte  

 beløbsramme.
 Stk. 4. Folkeoplysningsudvalget træffer afgørelse  

 om tilskudsberettiget virksomhed i henhold til kapitel 4 og 5.
 Stk. 5. Folkeoplysningsudvalget træffer afgørelse  

 om godkendelse af virksomhed for en bestemt afgrænset deltagerkreds,  

 jf. § 5, stk. 3.
 Stk. 6. Folkeoplysningsudvalget afgiver udtalelse til  

 kommunalbestyrelsen om eventuelt gebyr i henhold til § 23,  

 stk. 4.
 Stk. 7. Folkeoplysningsudvalget afgiver udtalelse til  

 kommunalbestyrelsen om nedsættelse af lokaletilskud i henhold til  

 § 27.
 Stk. 8. Folkeoplysningsudvalget påser, at tilskud ydet  

 efter denne lov er anvendt i overensstemmelse med de fastsatte regler.
 § 34. Folkeoplysningsudvalget anviser lokaler m.v. og fordeler  

 tilskud til de enkelte ansøgere, jf. § 4, stk. 2 og 3, efter  

 de af kommunalbestyrelsen fastsatte regler, jf. § 3.
 Stk. 2. Folkeoplysningsudvalget har ansvaret for information  

 om mulighederne for at opnå tilskud m.v. til folkeoplysende virksomhed  

 i kommunen, herunder for udarbejdelse af oversigter over offentlige lokaler  

 m.v. samt for rådgivning, vejledning og administrativ hjælp til  

 mindre og nye initiativtagere samt til andre grupper med behov herfor.
Stk. 3. Folkeoplysningsudvalget skal støtte og  

 fremkalde private bestræbelser på at tilrettelægge og  

 gennemføre folkeoplysende virksomhed.
Såfremt der ikke ad privat  

 vej kan tilbydes sådan virksomhed for børn og unge i  

 tilstrækkeligt omfang, skal udvalget indstille til kommunalbestyrelsen,  

 at der fremsættes kommunale tilbud i fornødent omfang, eventuelt  

 i samarbejde med andre sektorer eller kommuner.
 Stk. 4. Folkeoplysningsudvalget kan afgive udtalelse og stille  

 forslag til kommunalbestyrelsen om de spørgsmål, der  

 vedrører virksomhed efter kapitel 1-7. Folkeoplysningsudvalget skal  

 afgive erklæring i alle sager om de nævnte  

 spørgsmål, der forelægges det af kommunalbestyrelsen.
§ 35. Folkeoplysningsudvalget kan stille forslag til  

 kommunalbestyrelsen om, at der nedsættes underudvalg.  

 Folkeoplysningsudvalget kan overlade en del af sine beføjelser til  

 disse.
Medlemmer af underudvalg kan udpeges uden for folkeoplysningsudvalgets  

 medlemskreds.
§ 35 a.
Valg til folkeoplysningsudvalget finder sted snarest  

 muligt efter hvert kommunalvalg, dog inden 1. februar i det  

 efterfølgende år.
Udvalget fungerer indtil udgangen af den  

 måned, i hvilken nyt valg til dette har fundet sted.
De i § 32,  

 stk. 5, nævnte tilforordnede fungerer 1 år ad gangen.
Stk. 2. Personer, der har bopæl i kommunen, har pligt  

 til at modtage valg til folkeoplysningsudvalget.
Personer, der har  

 været medlem af folkeoplysningsudvalget i to hele sammenhængende  

 valgperioder, har ikke pligt til at modtage valg.
 Stk. 3. Om fritagelse for valg og for medlemskab i  

 øvrigt gælder de samme bestemmelser, som er fastsat i lov om  

 kommunale valg.
 Stk. 4. Kommunalbestyrelsen fastsætter nærmere  

 regler om folkeoplysningsudvalgets sammensætning, jf. § 32, og om  

 valg af udvalgets medlemmer samt om udøvelse af  

 folkeoplysningsudvalgets virksomhed.
 § 36. Udgifterne ved folkeoplysningsudvalgets og dets  

 underudvalgs virksomhed afholdes af kommunen, der stiller sekretariatsbistand  

 til rådighed.
 Stk. 2. For deltagelse i møder i  

 folkeoplysningsudvalget eller dets underudvalg kan der ydes medlemmerne  

 diæter, erstatning for dokumenteret tabt arbejdsfortjeneste og  

 befordringsgodtgørelse m.v. i overensstemmelse med reglerne i lov om  

 kommunernes styrelse.
 Stk. 3. Indenrigsministeren fastsætter regler om  

 vederlæggelse af folkeoplysningsudvalgenes formænd.
 § 37. Kommunen varetager administrationen i forbindelse med  

 aflønning m.v. af ledere og lærere ved virksomhed efter kapitel  

 4 for de kredse, der ønsker det, og som ikke er tilknyttet en  

 landsdækkende organisation, der gennem Oplysningsforbundenes  

 Fællesråd modtager tilskud efter lov om visse spil, lotterier og  

 væddemål.
 § 38. Klage over folkeoplysningsudvalgets afgørelser  

 kan inden 4 uger fra afgørelsens meddelelse indbringes for  

 kommunalbestyrelsen af de personer, kredse eller myndigheder, som  

 afgørelsen angår.
 Stk. 2. Undervisningsministeren kan fastsætte regler om,  

 at visse af kommunalbestyrelsens afgørelser kan indbringes for  

 ministeren.
Kapitel 8 Amtskommunale opgaver § 39. Amtsrådet anviser lokaler og  

 udendørsanlæg og yder lokaletilskud til foreningsarbejde  

 på amtsplan for børn og unge efter reglerne i §§ 22-30f.  

 Undervisningsministeren kan fastsætte nærmere regler herom.
Kapitel 9 Folkeuniversitetsvirksomhed § 40. Ved folkeuniversitetsvirksomhed forstås den  

 undervisnings- og foredragsvirksomhed, som udbreder kendskabet til  

 forskningens metoder og resultater under ansvar over for  

 Folkeuniversitetsudvalget.
 § 41. Undervisningsministeren yder inden for et beløb,  

 der fastsættes på finansloven, tilskud til udgifter til  

 aflønning m.v. af forelæsere og lærere,  

 rejsegodtgørelse og administration ved  

 folkeuniversitetsvirksomheden.
 Stk. 2. Den samlede deltagerbetaling skal mindst udgøre  

 1/4 af udgifterne til aflønning m.v. af lærere og 1/3 af  

 udgifterne til aflønning af forelæsere.
 Stk. 3. Undervisningsministeren kan fastsætte  

 nærmere regler om tilskud, herunder om udbetaling af forskud samt om  

 regnskab og revision m.v.
§ 42. Folkeuniversitetsudvalget har det overordnede  

 økonomiske og faglige ansvar for den samlede  

 folkeuniversitetsvirksomhed.
Folkeuniversitetsudvalgets sammensætning  

 og vedtægter fastsættes af undervisningsministeren.
 Stk. 2. Undervisningsministeren kan træffe beslutning  

 om, at der ansættes en studierektor ved den samlede  

 folkeuniversitetsvirksomhed.
§ 43. Universiteterne og de øvrige højere  

 læreanstalter stiller lokaler med fornødent udstyr til  

 rådighed for folkeuniversitetsvirksomheden.
Udgifterne herved afholdes  

 af de pågældende læreanstalter.
 Stk. 2. Såfremt der ikke i henhold til stk. 1, kan  

 tilvejebringes de fornødne lokaler til folkeuniversitetsvirksomheden,  

 skal kommunen anvise lokaler efter reglerne i § 22 og § 23,  

 stk. 1-3.
Kapitel 10 Løn § 44. Finansministeren eller den, ministeren bemyndiger  

 hertil, udarbejder regler om løn- og andre  

 ansættelsesvilkår for lærere og ledere, jf. kapitel 4 og  

 9.
Kapitel 11 Statstilskud § 45. Undervisningsministeren yder tilskud til  

 konsulentvirksomhed, medarbejderuddannelse samt udviklingsarbejde  

 vedrørende virksomhed efter denne lov til landsdækkende  

 folkeoplysende organisationer m.fl.
Tilskud kan også ydes til kurser  

 på voksenpædagogiske centre.
 Stk. 2. Undervisningsministeren yder tilskud til handicappedes  

 deltagelse i folkeoplysende virksomhed.
 Stk. 3. Undervisningsministeren kan fastsætte  

 nærmere regler om ydelse af tilskud efter stk. 1 og 2, herunder om  

 regnskabsaflæggelse og revision m.v.
 Stk. 4. Undervisningsministeren kan bemyndige organisationer,  

 der virker inden for lovens område, til at fordele og administrere  

 tilskuddene.
§ 46. Undervisningsministeren yder tilskud til  

 udviklingsarbejde m.m.
Undervisningsministeren kan fastsætte  

 nærmere regler herom, herunder om regnskabsaflæggelse og revision  

 m.v.
Kapitel 12 Andre bestemmelser § 47. Deltagelse i virksomhed efter denne lov er ikke betinget  

 af bopæl i den kommune, i hvilken virksomheden finder sted.
Stk. 2. Kommunalbestyrelsen kan kræve godtgørelse  

 for udgifter i forbindelse med undervisning m.v. efter kapitel 4 fra  

 deltagerens hjemstedskommune.
Hjemstedskommunen er den kommune, hvor den  

 pågældende er tilmeldt folkeregistret ved begyndelsen af  

 undervisningen m.v.
 Stk. 3. Kommunalbestyrelsen kan kræve betaling fra en  

 anden kommune for udgifterne til undervisning m.v. efter kapitel 4 af  

 personer, der er tilmeldt folkeregistret i kommunen, men som ved beregning af  

 kommunal udligning og generelle tilskud til kommuner og amtskommuner  

 indgår i folketallet i den anden kommune.
Stk. 4. Undervisningsministeren fastsætter nærmere  

 regler om godtgørelse for udgifter i forbindelse med undervisning m.v.  

 efter kapitel 4, herunder regler om opkrævning.
Undervisningsministeren  

 fastsætter endvidere nærmere regler om mellemkommunal  

 udligning.
Stk. 5. En deltager, som tilmelder sig undervisning m.v. efter  

 kapitel 4 i anden kommune end hjemstedskommunen, har som betingelse for  

 deltagelse i undervisning m.v. pligt til at oplyse sit personnummer til  

 kredsen.
Kommunalbestyrelsen kan fra de tilskudsmodtagende kredse til brug  

 for opkrævning af godtgørelse for udgifter i forbindelse med  

 undervisning m.v. fra deltagerens hjemstedskommune forlange oplysning om  

 navn, adresse og personnummer på deltagere i undervisning m.v.
§§ 48-49. (Ophævet) § 50. Undervisningsministeren kan i særlige  

 tilfælde fravige reglerne i denne lov i forbindelse med  

 udviklingsarbejde.
Kapitel 13 Ikrafttræden m.v.
 § 51. Loven træder i kraft den 1. januar 1991.  

 Folkeoplysningsudvalget, jf. § 32, nedsættes dog snarest muligt  

 efter den 1. oktober 1990.
Stk. 2. (Udeladt) §§ 52-53. (Udeladt) § 54. (Ophævet) §§ 55-56. (Udeladt) § 57. Loven gælder ikke for Færøerne og  

 Grønland.
Lov nr. 385 af 6. juni 1991, hvis § 4 ændrede  

 § 36, stk. 3, trådte i kraft den 1. juli 1991.4) Lov nr. 445 af 14. juni 1995, hvis § 1 ændrede  

 § 2, stk. 2, § 3, stk. 1, 1. pkt., § 3, stk. 2,  

 § 4, stk. 2, § 4, stk. 5, § 5, stk. 3,  

 § 14, § 22, stk. 3, § 23, stk. 5, § 24,  

 § 27, stk. 1, § 32, §§ 36-37, § 39, §§ 44-47,  

 indføjede §§ 3 a-c, § 6, stk. 2, § 7 a, § 16,  

 stk. 1, 2.pkt., §§ 30 a-f, § 31, stk. 3, § 35 a,  

 § 41, stk. 3 og ophævede § 3, stk. 3, § 4,  

 stk. 5, hvorved stk. 6 blev stk. 5, § 7, stk. 2,  

 § 9, § 12, § 18, § 26, §§ 28-29, §§ 48-49 og  

 § 54, har følgende ikrafttrædelsesbestemmelse:
§ 2 Stk. 1. Loven træder i kraft den 1. januar 1996.
 Stk. 2. § 1, nr. 255) ,  

 har virkning fra den 1. januar 1997. Tilskud til virksomhed afviklet i 1995  

 afregnes efter de hidtil gældende regler.
 Stk. 3. § 1, nr. 276) ,  

 har virkning fra den 1. november 1997.
 Stk. 4. Forslag til revision af loven fremsættes for  

 Folketinget i folketingsåret 1999-2000.
 Lov nr. 1130 af 20. december 1995, hvis § 1  

 ændrede § 5, stk. 1, § 15, § 19, § 30 a,  

 stk. 1, § 30 d, stk. 3 og § 32, stk. 4, trådte  

 i kraft den 1. januar 1996.
1)   Lovbekendtgørelsens angivelse  

 af myndigheder er ændret i overensstemmelse med sagsområdets  

 overførsel til Undervisningsministeriet, jf. kgl.
Resolutioner af 25.  

 januar og 12. februar 1993.
 2)   Kapitel 6 a har virkning fra den 1.  

 januar 1997.
 3)   § 32 har virkning fra den 1. november  

 1997.
 4)   Loven ændrede affattelsen af §  

 36, stk. 3, som senere er ændret ved lov nr. 445 af 14. juni 1995.
 5)   Hvorved § 30 a-f indsattes.
 6)   Hvorved § 32  

 nyaffattedes.
Bilag 2 Lovforslagets § 55 sammenholdt med gældende lov  

 (lov om ungdomsskoler) Gældende formulering Lovforslaget § 8. Stk. 4. Ungdomsskolebestyrelsen udpeger  

 blandt sine medlemmer en repræsentant til at deltage i  

 folkeoplysningsudvalgets møder.
I kommuner med flere  

 ungdomsskolebetyrelser vælger disse i fællesskab en  

 repræsentant.
 § 55. I lov om ungdomsskoler, jf. lovbekendtgørelse nr.  

 679 af 1. august 1995, ophæves § 8, stk. 4.  

 Stk. 5 bliver herefter stk. 4.
