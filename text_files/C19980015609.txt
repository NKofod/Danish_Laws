Cirkulære om lov nr. 277 af 13. maj 1998  

 om ændring af forskellige skattelove og lov om arbejdsmarkedsfonde  

 (Rentenedsættelse og indførelse af symmetrisk renteberegning ved  

 ansættelsesændringer m.v.) 1. Indledning Dette cirkulære omtaler de ændringer, der er  

 gennemført ved lov nr. 277 af 13. maj 1998 om ændring af  

 forskellige skattelove og lov om arbejdsmarkedsfonde (Rentenedsættelse  

 og indførelse af symmetrisk renteberegning ved  

 ansættelsesændringer m.v.).
 Ændringsloven indeholder fire hovedpunkter.
 For det første nedsættes renten ved  

 for sen betaling af personlige skatter og selskabsskatter og  

 rentegodtgørelsen ved tilbagebetaling af skat, jf. cirkulærets  

 pkt. 2.
For det andet nedsættes det  

 procenttillæg, som tillægges personers restskat, så  

 procenttillægget er gjort uafhængig af restskattens  

 størrelse.
Samtidig nedsættes procentgodtgørelsen for  

 både selskabers og personers overskydende skat.
Disse ændringer  

 er beskrevet under pkt. 3.
For det tredje skal der ved ændringer af  

 skatteansættelsen ske en forrentning, uanset om skatteansættelsen  

 nedsættes eller forhøjes.
Efter de hidtidige regler var det kun  

 beløb, der skulle tilbagebetales til den skattepligtige, der blev  

 forrentet.
Der indføres således en symmetrisk renteberegning ved  

 ændringer i skatteansættelsen, jf. cirkulærets pkt. 4.
For det fjerde indføres der særlige  

 renteberegningsregler ved to typer ansættelsesændringer.
Det  

 gælder for det første ansættelsesændringer for  

 skattepligtige, der har betalt erstatning i forbindelse med statens tab  

 på skatter, der er pålignet en anden skattepligtig, og for det  

 andet ansættelsesændringer hvor en forhøjelse af  

 særlig indkomstskat medfører en nedsættelse af almindelig  

 indkomstskat eller omvendt.
Disse særlige renteberegningsregler er  

 beskrevet under pkt. 5.
 2. Nedsættelse af morarentesatser m.v.
Renter vedrørende skatter og arbejdsmarkedsbidrag  

 indgår som alt overvejende hovedregel ikke i den skattepligtige  

 indkomst.
Det vil sige, at renter, der betales til staten, ikke kan  

 fratrækkes, og at renter, der modtages fra staten, er skattefri.  

 Når der tages hensyn hertil, er statens renter i visse tilfælde  

 højere end renteniveauet i øvrigt i samfundet.
Det er  

 baggrunden for, at loven nedsætter en række rentesatser i  

 skattelovgivningen.
Der er visse ressourcemæssige begrænsninger  

 på edb-området især som følge af, at en meget  

 betydelig del af Told Skats ressourcer på edb-området skal  

 anvendes til at sikre, at edb-systemerne får en problemfri overgang til  

 næste årtusind.
Som følge heraf er det ikke alle  

 rentesatser, der nedsættes.
Det indebærer først og fremmest, at der ikke  

 er gennemført en nedsættelse af (mora)renten i de  

 tilfælde, hvor indeholdte A-skatter og arbejdsmarkedsbidrag,  

 punktafgifter og lønsumsafgift ikke betales rettidigt.
Morarenten ved  

 for sen betaling af indeholdt udbytteskat og royaltyskat nedsættes  

 heller ikke.
Ændringsloven indebærer, at renten ved en  

 skattepligtigs ikke rettidige betaling af skatter og arbejdsmarkedsbidrag  

 nedsættes fra 1 pct. til 0,6 pct. pr. påbegyndt måned.  

 Endvidere nedsættes renten (rentegodtgørelsen), når staten  

 tilbagebetaler overskydende skat efter den 1. oktober (1. november for  

 selskaber) i året efter indkomståret, eller når staten som  

 følge af en ændret årsopgørelse tilbagebetaler  

 tidligere opkrævede skattebeløb.
Rentegodtgørelsen  

 nedsættes også fra 1 pct. til 0,6 pct. pr. påbegyndt  

 måned.
Med ændringsloven bevares ensartede satser for  

 morarenten og rentegodtgørelsen, og derved bevares også den  

 systemmæssige sammenhæng i den måde, hvorpå de  

 pågældende renter beregnes og opkræves.
Sammenhængen  

 består i, at hvis en skattepligtig skal have tilbagebetalt et  

 skattebeløb, hvorpå der er påløbet morarenter, vil  

 de pågældende morarenter automatisk blive udlignet ved  

 beregningen af rentegodtgørelsen i forbindelse med  

 tilbagebetalingen.
Eksempelvis kunne et selskab være pålignet en  

 restskat, som forfalder 1. november i året efter indkomståret.  

 Selskabet betaler ikke restskatten, men klager over ansættelsen, som  

 efterfølgende nedsættes.
De påløbne morarenter  

 udgør 0,6 pct. pr. påbegyndt måned fra forfaldsdagen at  

 regne.
Rentegodtgørelsen udgør tilsvarende 0,6 pct. pr.  

 påbegyndt måned beregnet tilbage til forfaldsdagen.
De skyldige  

 morarenter og rentegodtgørelsen udligner derved hinanden, og selskabet  

 får reelt ikke forrentet det nedsatte skattebeløb, eftersom  

 selskabet aldrig har måttet undvære beløbet.
Havde selskabet betalt restskatten incl.  

 påløbne morarenter inden skattenedsættelsen, ville  

 systematikken i beregningen af rentegodtgørelsen medføre, at  

 selskabet fik forrentet det indbetalte skattebeløb med 0,6 pct. pr.  

 påbegyndt måned fra og med måneden efter den måned,  

 hvor beløbet indbetales, til og med måneden hvor beløbet  

 tilbagebetales.
Selskabet får således reelt forrentet  

 skattebeløbet i den periode, hvor beløbet har været  

 indbetalt til staten.
 Der henvises til eksemplerne under pkt. 4.1.3 og  

 4.2.3.
 Endvidere nedsættes rentesatser i en række  

 forskellige skattelove til 0,6 pct. pr. påbegyndt måned i  

 tilfælde, hvor rentesatserne hidtil har været 1 pct. pr.  

 påbegyndt måned.
2.1 Kildeskatteloven I henhold til kildeskattelovens § 62, stk. 3, 2.  

 pkt., tilkommer der den skattepligtige en rente fra den 1. oktober i  

 året efter indkomståret, hvis tilbagebetaling af overskydende  

 skat sker efter denne dato.
En tilsvarende rente påløber i de  

 tilfælde, hvor en ændret årsopgørelse  

 medfører, at der fremkommer overskydende skat eller yderligere  

 overskydende skat, som skal tilbagebetales til den skattepligtige, jf.  

 kildeskattelovens § 62 A, stk. 4, 1. pkt.
Med ændringsloven nedsættes rentesatsen i  

 disse tilfælde fra 1 pct. til 0,6 pct.
Renten beregnes fortsat pr.  

 påbegyndt måned fra den 1. oktober i året efter  

 indkomst-året.
Kildeskattelovens § 62 A, stk. 3, omhandler de  

 tilfælde, hvor en ændret skatteansættelse medfører,  

 at tidligere beregnet restskat nedsættes eller bortfalder.
I disse  

 tilfælde tilkom der efter de hidtidige regler den skattepligtige en  

 rente på 1 pct. pr. påbegyndt måned fra forfaldsdagen for  

 de opkrævede beløb.
Rentesatsen er nu ændret til 0,6  

 pct.
Hvis et beløb, som en skattepligtig skal indbetale  

 efter kildeskattelovens regler, ikke er indbetalt rettidigt, ville der efter  

 de hidtidige regler i kildeskattelovens § 63, stk. 1,  

 påløbe en rente på 1 pct. pr. påbegyndt måned  

 fra forfaldsdagen at regne.
Denne morarentesats er nu nedsat til 0,6 pct.
I henhold til kildeskattelovens § 89 kan  

 skatteministeren eller den, som skatteministeren bemyndiger dertil,  

 indrømme en skattepligtig midlertidig fritagelse for betaling af  

 A-skat eller B-skat.
Fritagelsen kan gøres betinget af, at der betales  

 en rente for den tid, fritagelsen omfatter.
Med ændringsloven er den  

 hidtidige rentesats på 1 pct. pr. påbegyndt måned - ligesom  

 morarentesatsen - nedsat til 0,6 pct.
2.2 Selskabsskatteloven En række rentesatser i selskabsskatteloven er  

 ændret.
For det første er selskabsskattelovens § 29 A,  

 stk. 5, 3. pkt., ændret, så morarenten ved for sen betaling  

 af ordinær acontoskat nedsættes fra 1 pct. til 0,6 pct. pr.  

 påbegyndt måned.
Renten kan ikke fradrages ved opgørelsen  

 af den skattepligtige indkomst, jf. ligningslovens § 17 A,  

 stk. 1.
I samme forbindelse er der indsat en regel om  

 opkrævning af morarenter ved for sen betaling af ordinær  

 acontoskat.
Efter selskabsskattelovens § 29 A, stk. 5, forfalder  

 ordinær acontoskat til betaling i to rater henholdsvis den 1. marts og  

 den 1. november i indkomståret med sidste rettidige betalingsdag den  

 20. i forfaldsmåneden.
Efter den hidtidige praksis opkræves disse  

 morarenter i forbindelse med, at told- og skattemyndighederne udsender  

 rykkerskrivelse vedrørende for sent betalte rater.
 Opkrævning af morarenter for skattepligtige  

 personer, der skal betale skat af B-indkomst, sker derimod - og skal fortsat  

 ske - sammen med restskatten for det pågældende indkomstår,  

 jf. kildeskattelovens § 63, stk. 1, 2. pkt.
 Med ændringsloven harmoniseres den nævnte  

 praksis efter selskabsskatteloven med reglen i kildeskatteloven  

 således, at renter af for sent indbetalte ordinære  

 acontoskatterater for et indkomstår opkræves sammen med  

 restskatten for det pågældende indkomstår.
 Endvidere er selskabsskattelovens § 29 B,  

 stk. 5, 10. pkt., ændret, således at  

 rentegodtgørelsen vedrørende for sen tilbagebetaling af  

 overskydende skat ændres fra 1 pct. til 0,6 pct. pr. påbegyndt  

 måned.
Endelig er renten, når selskabet eller foreningen  

 m.v. ikke betaler restskat m.v. rettidigt, ændret fra 1 pct. til 0,6  

 pct. pr. påbegyndt måned fra forfaldsdagen at regne.
Renten ikke  

 er fradragsberettiget i den skattepligtige indkomst, jf. ligningslovens  

 § 17 A, stk. 1.
2.3 Lov om arbejdsmarkedsfonde Hvis lønmodtagerbidrag eller bidrag  

 vedrørende selvstændig erhvervsvirksomhed ikke betales  

 rettidigt, har der hidtil skulle betales 1 pct. i månedlig rente for  

 hver påbegyndt måned fra forfaldsdagen, jf.  

 arbejdsmarkedsfondslovens § 13, stk. 6, 2. pkt.
Denne rentesats  

 nedsættes fra 1 pct. til 0,6 pct.
Arbejdsgivere, som ikke betaler arbejdsgiverbidrag  

 rettidigt, skal fortsat betale 1 pct. i månedlig rente for hver  

 påbegyndt måned fra forfaldsdagen.
Baggrunden er, at en  

 nedsættelse af renten vedrørende ikke rettidig betaling af  

 arbejdsgiverbidraget vil lægge beslag på en væsentlig del  

 af Told Skats ressourcer på edb-området, jf. også pkt. 2.  

 Det skyldes, at en lang række af de programmer, som skal rettes,  

 betjener både arbejdsgiverbidrag og skatter og afgifter, og at samtlige  

 programmer, der benytter fælles programmel, derfor skal testes.
2.4 Afskrivningsloven Med ændringsloven nedsættes rentesatserne i  

 afskrivningslovens § 29 A, stk. 3, og § 29 P, stk. 8, fra  

 1 pct. til 0,6 pct.
 Reglerne vedrører tilfælde, hvor tidligere  

 års skatteansættelser skal reguleres som følge af, at en  

 forsikrings- eller erstatningssum ikke anvendes til genopførelse eller  

 genanskaffelse af det skadelidte formuegode inden den i afskrivningsloven  

 fastsatte frist, eller at forudsætningerne for at forskudsafskrive ikke  

 opfyldes.
Ved lov nr. 433 af 26. juni 1998 blev vedtaget en ny  

 afskrivningslov, der som udgangspunkt har virkning fra og med  

 indkomståret 1999. I den forbindelse er ovennævnte regler  

 ændret, således at tidligere års skatteansættelser  

 ikke reguleres.
Efter de nye regler beregnes derfor ikke en månedlig  

 rente på 0,6 pct.
2.5 Aktieafgiftsloven Ændringen i aktieafgiftslovens § 6,  

 stk. 3, medfører, at renten ved for sen indbetaling af  

 aktieafgift ændres fra en 1 pct. til 0,6 pct. pr. påbegyndt  

 måned fra aftalens indgåelse.
2.6 Aktieavancebeskatningsloven Hvis en skattepligtig opnår henstand med betaling af  

 skat pålignet efter aktieavancebeskatningslovens § 13 a,  

 stk. 1, beregnes et tillæg til skatten.
Betales skatten eller  

 henstandsbeløb med tillæg ikke rettidigt, forrentes  

 beløbet for hver påbegyndt måned fra forfaldsdagen at  

 regne.
 Med ændringsloven nedsættes den  

 månedlige rentesats fra 1 pct. til 0,6 pct.
2.7 Boafgiftsloven Renten i henhold til boafgiftslovens § 38,  

 stk. 1 og 2, når boafgift m.v. ikke betales rettidigt,  

 ændres fra 1 pct. til 0,6 pct. pr. påbegyndt måned.
Endvidere nedsættes rentesatsen i forbindelse med  

 for sen indbetaling af arveafgift, forrentning af for meget erlagt arveafgift  

 og ved henstand med betaling af arveafgift i henhold til den ophævede  

 lov om afgift af arv og gave, jf. lovbekendtgørelse nr. 712 af 15.  

 oktober 1991 med senere ændringer.
Selv om loven er ophævet,  

 finder den fortsat anvendelse på arveerhvervelser m.v., hvor  

 afgiftspligten er indtrådt før den 1. juli 1995, jf.  

 boafgiftslovens § 44, stk. 2.
 Det indebærer, at forrentning i ovennævnte  

 tilfælde vil ske med 1 pct. pr. påbegyndt måned indtil 1.  

 juli 1998, jf. pkt. 2.10, og herefter med 0,6 pct. pr. påbegyndt  

 måned.
2.8 Kulbrinteopkrævningsloven I henhold til kulbrinteopkrævningslovens § 4,  

 stk. 4, pålægges skattepligtige efter kulbrinteskatteloven  

 en rente for hver påbegyndt måned fra forfaldsdagen at regne af  

 kulbrinteskattebeløb, som ikke betales rettidigt.
Med  

 ændringsloven nedsættes den månedlige rentesats fra 1 pct.  

 til 0,6 pct., så den svarer til morarenten ved for sent betalte skatter  

 efter kildeskatteloven.
2.9 Pensionsbeskatningsloven I henhold til pensionsbeskatningslovens § 39,  

 stk. 4, ydes der en rentegodtgørelse til afgiftspligtige, der  

 skal have tilbagebetalt afgift.
Med ændringsloven nedsættes denne  

 rentegodtgørelse fra 1 pct. til 0,6 pct. pr. påbegyndt  

 måned fra betalingstidspunktet.
Dermed svarer rentegodtgørelsen  

 til den rentegodtgørelse, der ydes skattepligtige, der i forbindelse  

 med en nedsat skatteansættelse får tilbagebetalt skat.
2.10 Ikrafttræden Nedsættelsen af rentesatserne har virkning for  

 renter, der påløber den 1. juli 1998 og senere.  

 Nedsættelsen af rentesatserne i selskabsskatteloven har dog  

 først virkning for renter, der påløber den 1. november  

 1998 og senere.
Det indebærer, at nedsættelsen af  

 rentegodtgørelsessatsen i kildeskatteloven fra 1 pct. til 0,6 pct. har  

 virkning for renter, der påløber 1. juli 1998 og senere.
Derved  

 får nedsættelsen af rentegodtgørelsen også virkning  

 for ansættelsesændringer vedrørende indkomståret  

 1997 og tidligere indkomstår.
Eksempelvis vil en skattepligtig, der i  

 1999 får nedsat skatteansættelsen vedrørende  

 indkomståret 1996, få beregnet en rentegodtgørelse  

 på 1 pct. pr. påbegyndt måned indtil den 1. juli 1998 og  

 0,6 pct. pr. påbegyndt måned i perioden fra den 1. juli 1998 til  

 beløbet udbetales til den skattepligtige.
 Tilsvarende har nedsættelsen af  

 rentegodtgørelsessatsen i selskabsskatteloven virkning for  

 ansættelsesændringer vedrørende indkomstår  

 før indkomståret 1998, idet nedsættelsen har virkning for  

 renter, der påløber den 1. november 1998 og senere.
 For såvel bestemmelsen i kildeskatteloven som  

 bestemmelsen i selskabsskatteloven gælder, at det udelukkende er  

 nedsættelsen af rentesatsen fra 1 pct. til 0,6 pct., der har virkning  

 for indkomstår før indkomståret 1998. Ændringen af  

 det tidspunkt, hvorfra rentegodtgørelsen beregnes til den 1. oktober  

 henholdsvis den 1. november i året efter indkomståret, har  

 således først virkning for ansættelsesændringer  

 vedrørende indkomståret 1998 og senere.
 Med andre ord beregnes rentegodtgørelsen ved  

 ansættelsesændringer vedrørende indkomstår  

 før indkomståret 1998 som hidtil bortset fra, at rentesatsen  

 nedsættes fra 1 pct. til 0,6 pct. med virkning for renter, der  

 påløber den 1. juli 1998 henholdsvis den 1. november 1998 og  

 senere.
 Vedrørende de ændrede renteberegningsregler  

 ved ansættelsesændringer, der har virkning fra og med  

 indkomståret 1998, henvises til cirkulærets pkt. 4.
3. Nedsættelse af procenttillæg og  

 procentgodtgørelse 3.1 Kildeskatteloven Procenttillægget på restskat  

 pålægges personer i tilfælde, hvor der opnås kredit  

 ved først at betale en del af skatten efter indkomstårets  

 udløb.
Hidtil er restskat, der indbetales senere end 1. juli i  

 året efter indkomståret, blevet pålagt et  

 procenttillæg på henholdsvis 7 pct. og 8 pct.
 Begrundelsen for at have to forskellige  

 procenttillægssatser har været, at der er forskel på  

 kredittiden for forskellige dele af restskatten. 8 pct.-tillægget har  

 således været pålagt restskat mindre end et  

 grundbeløb på 10.000 kr., der indregnes i de foreløbige  

 skatter for det følgende år. 7 pct.-tillægget har  

 været pålagt den resterende del af restskatten, der  

 opkræves i tre rater, typisk i september, oktober og november.
Ændringsloven indebærer, at der fra og med  

 indkomståret 1998 kun er en procenttillægssats, idet  

 procenttillægget for restskat, der indregnes i de foreløbige  

 skatter for det følgende år, er nedsat fra 8 pct. til 7 pct.  

 Procenttillægget bliver derved uafhængig af restskattens  

 størrelse.
Derved opnås en væsentlig administrativ  

 forenkling.
 Det er fortsat muligt rentefrit at indbetale restskat over  

 25.000 kr. indtil 15. februar i året efter indkomståret og  

 restskat, der ikke overstiger 25.000 kr., indtil 1. juli i året efter  

 indkomståret.
 I forbindelse med nedsættelsen af  

 procenttillægget på restskat nedsættes  

 procentgodtgørelsen vedrørende personers overskydende skat fra  

 4 pct. til 3 pct.
3.2 Selskabsskatteloven Efter de hidtil gældende regler ydes et selskab en  

 godtgørelse på 7 pct. af overskydende skat.
Med  

 ændringsloven nedsættes denne godtgørelse til 6 pct.
Hvis et selskab foretager frivillige indbetalinger af  

 acontoskat, skal der beregnes tillæg, jf. selskabsskattelovens  

 § 29 B, stk. 6. Ved frivillige acontobetalinger inden 20. marts har  

 der hidtil været ydet selskabet et tillæg på 2 pct., mens  

 selskabet ved frivillige acontobetalinger inden 20. november har skullet  

 betale et tillæg på 2 pct.
Dette tillæg nedsættes fra  

 2 pct. til 1,5 pct.
 Ændringen skal ses i sammenhæng med, at  

 procentgodtgørelsen for overskydende skat nedsættes til 6 pct.  

 Ved samtidig at nedsætte tillægget ved frivillige  

 acontobetalinger til 1,5 pct. opnås, at den effektive før  

 skat-forrentning af overskydende skat bliver tilnærmelsesvis den samme,  

 uanset om der er tale om frivillige acontobetalinger inden 20. marts eller  

 inden 20. november.
 Restskattetillægget på 11,75 pct. til  

 selskabsskat, der ikke betales aconto, er uændret.  

 Restskattetillægget medfører, at skattesatsen for den del af  

 skatten, der ikke betales aconto, bliver på 38 pct. (34 pct. + 11,75  

 pct. af 34 pct.).
3.3 Kulbrinteopkrævningsloven I henhold til kulbrinteopkrævningslovens § 4,  

 stk. 2, svares foreløbig kulbrinteskat i to rater, der forfalder  

 den 1. oktober i indkomståret og den 1. juni i året efter  

 indkomståret. 2. rate fastsættes på baggrund af  

 selvangivelsen, således at summen af de to rater udgør  

 kulbrinteskatten af den selvangivne kulbrinteindkomst.
Hvis 2. rate  

 overstiger 1. rate, betaler den skattepligtige et tillæg, mens der  

 tilkommer den skattepligtige en godtgørelse, hvis 1. rate overstiger  

 2. rate.
Tillægget/godtgørelsen har hidtil udgjort 4  

 pct. af forskelsbeløbet.
Med ændringsloven nedsættes  

 tillægget/godtgørelsen til 2 pct.
3.4 Ikrafttræden Ændringerne af procenttillæg og  

 procentgodtgørelser har virkning for restskat og overskydende skat  

 vedrørende indkomståret 1998 og senere indkomstår.  

 Ændringen af tillægget ved selskabers frivillige indbetaling af  

 acontoskat fra 2 pct. til 1,5 pct. har dog først virkning for  

 indbetalinger vedrørende indkomståret 1999 og senere  

 indkomstår, jf. ændringslovens § 10, stk. 7.
4. Renteberegning ved ansættelsesændringer Ansættelsesændringer foretages i nogle  

 tilfælde lang tid efter indkomstårets udløb.
I det  

 tidsrum, hvor enten staten eller den skattepligtige har et udestående  

 beløb, forrentes beløbet efter de hidtil gældende regler  

 forskelligt afhængig af, om det er i den skattepligtiges eller  

 skattemyndighedernes favør.
Hvis skatteansættelsen nedsættes, kan det  

 medføre, at den skattepligtiges restskat nedsættes, og/eller den  

 skattepligtiges overskydende skat forøges.
Det beløb, som  

 skattemyndighederne i den anledning tilbagebetaler den skattepligtige,  

 forrentes med en månedlig rente på 1 pct. pr. påbegyndt  

 måned.
For personer forrentes nedsat restskat pr. påbegyndt  

 måned fra forfaldsdagen for de hidtil opkrævede beløb,  

 mens yderligere overskydende skat forrentes tilbage til den 1. oktober i  

 året efter indkomståret.
For selskaber og foreninger m.v.  

 forrentes det nedsatte beløb pr. påbegyndt måned fra  

 indbetalingsdagen, dog tidligst den 1. november i året efter  

 indkomståret.
 Hvis en forhøjet skatteansættelse  

 medfører, at den skattepligtiges restskat forøges, og/eller den  

 skattepligtiges overskydende skat nedsættes, forrentes beløb,  

 som den skattepligtige skal betale i den anledning, ikke i den periode, hvor  

 den skattepligtige har haft beløbet til rådighed.
Der foretages en række ændringer af disse  

 regler.
Hensigten med ændringerne er at skabe symmetri, således  

 at beløb, som den skattepligtige skal betale i anledning af en  

 ansættelsesændring forrentes med samme rentesats, som  

 beløb den skattepligtige modtager i anledning af en  

 ansættelsesændring.
 Den symmetriske forrentning ved  

 ansættelsesændringer er udarbejdet således, at renten  

 beregnes fra den 1. oktober i året efter indkomstårets  

 udløb for personer og fra den 1. november for selskaber og foreninger  

 m.v., uanset om skatteansættelsen nedsættes eller  

 forhøjes.
Det er kun beløb fremkommet ved  

 ansættelsesændringer, der forrentes symmetrisk.
Langt den  

 overvejende del af skatteansættelserne bliver ikke ændret og vil  

 således ikke være berørt af ændringerne.
 Baggrunden for, at kun skyldige skattebeløb  

 fremkommet som følge af en ansættelsesændring - men ikke  

 restskat pålignet ved en førstegangsansættelse -  

 forrentes, er, at langt hovedparten af alle ansættelser foretages,  

 før forrentningstidspunktet begynder, samt det forhold at den  

 skattepligtige kan være uden indflydelse på, at  

 årsopgørelserne først udskrives på et senere  

 tidspunkt.
Fristen for at afslutte  

 førstegangsansættelserne vil som hidtil for personer være  

 1. oktober og for selskaber 1. november i året efter  

 indkomståret.
Såfremt der fremkommer overskydende skat ved en  

 førstegangsansættelse efter disse tidspunkter, forrentes den  

 overskydende skat med rentegodtgørelsessatsen på 0,6 pct., mens  

 restskat - ligesom hidtil - ikke foreslås forrentet.
4.1 Kildeskatteloven 4.1.1 Forrentning ved forhøjelse af skatteansættelsen Med ændringsloven er der i kildeskattelovens  

 § 62 A, stk. 1, indsat en bestemmelse, hvorefter restskat eller  

 yderligere restskat (incl. tillæg på 7 pct.), der fremkommer ved  

 en ansættelsesændring, forrentes med en månedlig rente  

 på 0,6 pct. pr. påbegyndt måned fra 1. oktober i året  

 efter indkomståret og indtil udskrivningsdatoen.
Når forrentningen kun løber indtil  

 udskrivningsdatoen, og ikke indtil beløbet forfalder til betaling,  

 skyldes det, at restskatten m.v. forfalder til betaling over flere  

 måneder, jf. kildeskattelovens § 61, stk. 3-6. Såfremt  

 skatteyderen ønsker at betale restskatten m.v. på et tidligere  

 tidspunkt end forfaldstidspunktet, er det fundet hensigtsmæssigt kun at  

 forrente indtil udskrivningsdatoen, så vedkommende ikke tvinges til at  

 betale rente frem til forfaldstidspunktet.
Der er dermed et tilsigtet slip i  

 forrentningen fra udskrivningsdatoen og indtil forfaldstidspunktet.
Der  

 henvises til eksemplet under 4.1.3, hvor bl.a. bestemmelsen i § 62 A,  

 stk. 1, er illustreret.
Kildeskattelovens § 61, stk. 5 og 6,  

 vedrører opkrævning af restskat i de tilfælde, hvor den  

 skattepligtiges årsopgørelse udskrives senere end 1. oktober i  

 året efter indkomståret.
Den del af restskatten incl. eventuelle  

 skyldige morarenter efter § 63, stk. 1, der ligger under  

 indregningsgrænsen, opkræves - med procenttillæg til denne  

 del af restskatten - på samme måde som B-skat, dvs. i op til ti  

 rater i det følgende år.
Den del af restskatten incl. eventuelle  

 skyldige morarenter efter § 63, stk. 1, der overstiger  

 indregningsgrænsen, opkræves - med procenttillæg til denne  

 del af restskatten - i tre rater i de følgende tre måneder.
 Den rente som beregnes i de tilfælde, hvor en  

 ændret årsopgørelse medfører, at der fremkommer  

 restskat eller yderligere restskat opkræves tilsvarende efter  

 § 61, stk. 5 og 6. Renterne behandles ligesom procenttillæg  

 efter § 61, stk. 2, og lægges således ikke til  

 restskatten ved opgørelsen af hvor stor en del af restskatten, der  

 ligger under indregningsgrænsen.
 Kildeskattelovens § 62 A, stk. 2, 1. pkt., har  

 hidtil betydet, at hvis en ændret årsopgørelse  

 medførte, at der skete nedsættelse eller bortfald af  

 overskydende skat, der allerede var udbetalt til den skattepligtige, skulle  

 beløbet incl. procentgodtgørelse og eventuelle renter  

 tilbagebetales.
Ændringsloven indebærer, at eventuelle  

 modtagne renter ikke længere skal tilbagebetales.
Det er en konsekvens  

 af, at der er indsat en ny bestemmelse i kildeskattelovens § 62 A,  

 stk. 2, hvorefter tilbagebetalt overskydende skat incl.  

 godtgørelse forrentes med 0,6 pct. pr. påbegyndt måned fra  

 1. oktober i året efter indkomståret og indtil  

 udskrivningsdatoen.
Derved udlignes de renter, som den skattepligtige  

 tidligere har modtaget, og den overskydende skat incl. godtgørelse,  

 som skal tilbagebetales, forrentes reelt fra og med måneden efter den  

 skattepligtige modtog beløbet, til og med måneden, hvor der  

 udskrives en ændret årsopgørelse.
Beløbet forfalder til betaling i tre rater og vil  

 dermed ikke blive forrentet i tidsrummet fra udskrivningsdatoen og indtil  

 forfaldstidspunktet.
Beløbet tilbagebetales efter de hidtil  

 gældende regler.
 Den rente, som en skattepligtig pålægges i  

 forbindelse med en forhøjelse af skatteansættelsen, kan ikke  

 fradrages ved opgørelsen af den skattepligtige indkomst, jf. den  

 foretagne ændring af kildeskattelovens § 23. De gældende  

 regler, hvorefter renter, der tilkommer den skattepligtige i forbindelse med  

 en nedsættelse af skatteansættelsen og ved for sen udbetaling af  

 overskydende skat, ikke skal medregnes til den skattepligtige indkomst,  

 opretholdes.
4.1.2 Forrentning ved nedsættelse af skatteansættelsen I henhold til kildeskattelovens § 62 A, stk. 3,  

 2. pkt., tilkommer der den skattepligtige en rente pr. påbegyndt  

 måned af det beløb, som en ændret  

 årsopgørelse nedsætter en tidligere beregnet restskat.  

 Ændringsloven indebærer, at den månedlige rentesats  

 nedsættes fra 1 pct. til 0,6 pct., og at renten beregnes pr.  

 påbegyndt måned fra den 1. oktober i året efter  

 indkomståret.
Efter de hidtil gældende regler påløb  

 renten pr. påbegyndt måned fra forfaldsdagen for de hidtil  

 opkrævede beløb.
Dog blev renten beregnet fra 1. januar, hvis  

 beløbet var overført til det efterfølgende år  

 efter kildeskattelovens § 61, stk. 3. Når forrentningen skal  

 løbe fra 1. oktober i året efter indkomståret, har det  

 sammenhæng med indførelsen af en symmetrisk forrentning, idet  

 den rente, der pålægges en skattepligtig ved en forhøjelse  

 af skatteansættelsen, tilsvarende beregnes fra 1. oktober i året  

 efter indkomståret.
Når renten ved både forhøjelser  

 og nedsættelser af skatteansættelsen beregnes fra samme  

 tidspunkt, vil renterne udligne hinanden, hvis eksempelvis  

 skatteansættelsen først forhøjes og derefter  

 nedsættes igen.
I henhold til den gældende § 62 A, stk. 5,  

 vil nedsat restskat og overskydende skat, der fremkommer ved en ændret  

 fordeling mellem ægtefæller af indkomst og fradrag i forhold til  

 det selvangivne, ikke blive forrentet.
Med ændringsloven er denne  

 bestemmelse ophævet med virkning for ansættelsesændringer  

 vedrørende indkomståret 1998 og senere indkomstår.  

 Bestemmelsen er en værnsregel, der skal forhindre spekulation i  

 rentegodtgørelsen.
Med indførelsen af en symmetrisk  

 renteberegning ved ansættelsesændringer er reglen ikke  

 længere nødvendig.
 Nedenfor under 4.1.3 er i et eksempel illustreret, hvordan  

 reglerne for forrentning ved ansættelsesændringer for personer  

 fungerer efter ændringsloven.
4.1.3 Eksempel på forrentning ved ændret  

 skatteansættelse En person får foretaget følgende  

 skatteansættelser vedrørende indkomståret 1998:
01.04.1999: 1. skatteansættelse - restskat (som  

 betales for sent) 05.06.2000: 2. skatteansættelse - overskydende skat  

 og bortfald af restskat 03.10.2000: 3. skatteansættelse - restskat og  

 bortfald af overskydende skat 1. ansættelse, 1. april 1999.
 Kr.
Kildeskatteloven Indkomstskat 130.000,00 Opkrævet A-skat 100.000,00 Restskat 30.000,00 § 61, stk. 1 Tillæg 7 pct.
2.100,00 § 61, stk. 2 I alt 32.100,00 Til indregning i 2000:
 13.300 med tillæg 7 pct.
14.231,00 § 61, stk. 3 Til opkrævning i tre rater 17.869,00 § 61, stk. 4 Raterne à 5.956 kr. forfalder til betaling den 1.  

 september, 1. oktober og 1. november 1999 med sidste rettidige  

 indbetalingsdag den 20. i måneden.
Alle tre rater indbetales imidlertid  

 den 3. november 1999, og der påløber således morarenter  

 på septemberraten i tre måneder (september, oktober og november),  

 mens der på oktoberraten påløber morarenter i to  

 måneder (oktober og november). Morarenten udgør således  

 178,68 kr. (0,6 pct. i 5 mdr. af 5.956 kr.). Morarenten beregnes og  

 opkræves sammen med restskatten for indkomståret 1999, jf.  

 kildeskattelovens § 63, stk. 1, 2. pkt.
 2. ansættelse, 5. juni 2000.
 Personen får nedsat skatteansættelsen med 50.000 kr.  

 Nedsættelsen af skatteansættelsen medfører, at restskatten  

 bortfalder, og der fremkommer overskydende skat.
 Kr.
Kildeskatteloven Indkomstskat 80.000,00 Beløb der skal udbetales:
Bortfalden restskat 30.000,00 § 62 A, stk. 3, 1. pkt.
 Tillæg 7 pct.
2.100,00 § 62 A, stk. 3, 1. pkt.
I alt 32.100,00 Rente (0,6 pct. i 9 mdr.) 1.733,40 § 62 A, stk. 3, 2. pkt.
 Bortfalden restskat m.v.
33.833,40 33.833,40 Overskydende skat 20.000,00 § 62 A, stk. 4, 1. pkt.
 Godtgørelse 3 pct.
600,00 § 62 A, stk. 4, 1. pkt.
I alt 20.600,00 Rente (0,6 pct. i 9 mdr.) 1.112,40 § 62 A, stk. 4, 1. pkt.
Overskydende skat m.v 21.712,40 21.712,40 Afrunding - 0,80 Til udbetaling (juni 2000) 55.545,00 Som det fremgår, forrentes hele den bortfaldne  

 restskat m.v. med 0,6 pct. pr. måned - også i de måneder,  

 hvor restskatten med tillæg har været pålagt morarenter.  

 Ganske vist er der påløbet morarente i september  

 vedrørende septemberraten og rentegodtgørelsen beregnes kun  

 tilbage til 1. oktober, men til gengæld beregnes der også  

 rentegodtgørelse tilbage til 1. oktober vedrørende den rate,  

 der først forfaldt i november.
Derved udlignes den betalte morarente,  

 og personen får reelt forrentet det for meget betalte  

 skattebeløb med 0,6 pct. pr. måned, fra og med måneden  

 efter beløbet faktisk er betalt til og med måneden, hvor  

 beløbet tilbagebetales.
Den betalte morarente forrentes ikke.
 3. ansættelse, 3. oktober 2000.
 Personen får forhøjet ansættelsen med 40.000 kr.  

 Forhøjelsen af skatteansættelsen medfører, at der  

 opstår en restskat, og at overskydende skat bortfalder.
 Kr.
Kildeskatteloven Indkomstskat 120.000,00 Beløb der skal indbetales:
Bortfalden overskydende skat 20.000,00 § 62 A, stk. 2, 1. pkt.
 Godtgørelse 3 pct.
600,00 § 62 A, stk. 2, 1. pkt.
I alt 20.600,00 Rente (0,6 pct. i 13 mdr.) 1.606,80 § 62 A, stk. 2, 2. pkt.
 Bortfalden oversk. skat m.v.
22.206,80 22.206,80 Restskat 20.000,00 § 62 A, stk. 1, 1. pkt.
Tillæg 7 pct 1.400,00 § 62 A, stk. 1, 1. pkt.
I alt 21.400,00 Rente (0,6 pct. i 13 mdr.) 1.669,20 § 62 A, stk. 1, 3. pkt.
 Restskat m.v.
23.069,20 23.069,20 Til genopkrævning i alt 45.276,00 Beløbet opkræves i tre rater à 15.092  

 kr. i november 2000, januar 2001 og februar 2001, jf. kildeskattelovens  

 § 61, stk. 4.
4.2 Selskabsskatteloven 4.2.1 Forrentning ved forhøjelse af skatteansættelsen I selskabsskattelovens § 30 er der ved  

 ændringsloven indsat et nyt stk. 2, der omhandler de  

 tilfælde, hvor selskabet eller foreningen m.v. får  

 forhøjet skatteansættelsen.
I henhold til bestemmelsens 1. pkt. forfalder restskat  

 eller yderligere restskat, som selskabet eller foreningen m.v. skal betale i  

 medfør af den forhøjede skatteansættelse, med  

 tillæg på 11,75 pct. efter § 29 B, stk. 4, til betaling  

 den 1. i den måned, der følger efter meddelelsen om  

 forhøjelsen.
Medfører en forhøjet  

 skatteansættelse, at overskydende skat nedsættes eller  

 bortfalder, forfalder beløbet med tillæg af tidligere modtaget  

 godtgørelse efter § 29 B, stk. 5, ligeledes til betaling den  

 1. i den måned, der følger efter meddelelsen om  

 forhøjelsen, jf. 2. pkt.
 Forfaldstidspunktet kan dog ikke være tidligere end  

 1. november i kalenderåret efter indkomståret eller ved et  

 forskudt indkomstår den 1. november i kalenderåret efter det  

 indkomstår, som det forskudte indkomstår træder i stedet  

 for.
Forfaldstidspunkterne svarer til den tidligere bestemmelse  

 i § 30, stk. 1, 2. pkt., der er ophævet med  

 ændringsloven.
I forhold til denne bestemmelse er det i den nye  

 bestemmelse i stk. 2 nu angivet hvilke beløb, der skal betales  

 som følge af en forhøjet skatteansættelse.
De beløb, som selskabet eller foreningen m.v. skal  

 betale som følge af en forhøjelse af skatteansættelsen,  

 forrentes med 0,6 pct. pr. påbegyndt måned fra den 1. november i  

 kalenderåret efter indkomståret eller ved et forskudt  

 indkomstår fra den 1. november i kalenderåret efter det  

 kalenderår, som det forskudte indkomstår træder i stedet  

 for.
Beløbet forrentes til og med den måned, hvori  

 beløbet betales, dog ikke længere end til og med den  

 måned, hvor beløbet forfalder.
 Betales beløbet ikke rettidigt, forrentes det  

 herefter med morarenten i henhold til § 30, stk. 4. For at  

 undgå at beløb, der skal tilbagebetales, i disse tilfælde  

 både forrentes efter § 30, stk. 2, og § 30, stk. 4,  

 i den måned, hvori beløbet forfalder til betaling, er indsat en  

 bestemmelse, hvorefter beløbet kun forrentes med morarenten i  

 stk. 4 i denne måned.
 Det er i § 30, stk. 2, præciseret, at  

 rente som følge af en forhøjelse af skatteansættelsen -  

 ligesom det er tilfældet med renter, der pålægges ved ikke  

 rettidig betaling af skattebeløb - ikke kan fradrages ved  

 opgørelsen af den skattepligtige indkomst.
 Som et eksempel på renteberegningen ved en  

 forhøjelse af skatteansættelsen, henvises til eksemplet under  

 4.2.3.
4.2.2 Forrentning ved nedsættelse af skatteansættelsen Hvis skatteansættelsen for et selskab eller en  

 forening m.v. nedsættes, tilbagebetales det for meget opkrævede  

 beløb senest den 20. i den måned, der følger efter  

 nedsættelsen, jf. § 30, stk. 5. Dette er i overensstemmelse  

 med den tidligere § 30, stk. 4, 1. pkt.
Med ændringsloven er  

 det endvidere tydeliggjort hvilke beløb, der skal tilbagebetales.
Samtidig ændres forrentningen af disse beløb  

 fra en rente på 1 pct. til 0,6 pct. pr. påbegyndt måned fra  

 den 1. november i kalenderåret efter indkomståret eller ved et  

 forskudt indkomstår fra den 1. november i kalenderåret efter det  

 kalenderår, som det forskudte indkomstår træder i stedet  

 for.
Beløbet forrentes til og med den måned, hvori  

 beløbet tilbagebetales.
Endvidere er det med ændringsloven lovfæstet,  

 at den rente af for meget betalte skattebeløb, der tilkommer et  

 selskab ved en skattenedsættelse, ikke medregnes ved opgørelsen  

 af den skattepligtige indkomst.
Det svarer til den hidtidige praksis.
Reglerne i selskabsskattelovens § 30 om betaling af  

 restskat og tillæg finder tilsvarende anvendelse for selskaber og  

 foreninger m.v., der ikke er omfattet af acontoskatteordningen, jf.  

 selskabsskattelovens § 30 A, stk. 1, 3. pkt.
I henhold til den  

 hidtidige bestemmelse i § 30 A, stk. 1, 4. pkt., gjaldt dog, at for  

 meget betalte skattebeløb ved skattenedsættelse blev forrentet  

 fra indbetalingsdagen at regne.
Med ændringsloven er denne bestemmelse  

 ophævet, således at for meget betalte skattebeløb  

 forrentes fra 1. november i kalenderåret efter indkomståret  

 på samme måde, som når selskaber og foreninger m.v., der  

 betaler acontoskat, får tilbagebetalt for meget opkrævede  

 skattebeløb.
Derved opnås også en symmetrisk  

 renteberegning ved ansættelsesændringer for selskaber, der ikke  

 betaler acontoskat.
4.2.3 Eksempel på forrentning ved ændret  

 skatteansættelse Et selskab får foretaget følgende  

 skatteansættelser vedrørende indkomståret 1998:
01.09.1999 1. skatteansættelse - restskat (som  

 betales for sent) 05.06.2000 2. skatteansættelse - overskydende  

 skat 03.10.2000 3. skatteansættelse - restskat 1. ansættelse, 1. september 1999.
 Kr.
Selskabsskatteloven Indkomstskat 130.000,00 Acontoskat 100.000,00 30.000,00 Tillæg 11,75 pct.
3.525,00 § 29 B, stk. 4, 3. pkt.
Restskat 33.525,00 Restskatten forfalder 1. november 1999, men betales  

 først 1. februar 2000 sammen med påløbne morarenter.
Der  

 er påbegyndt 4 måneder, hvor betaling ikke er sket rettidigt, og  

 morarenten udgør således 804,60 kr. (0,6 pct. af 33.525 kr. i 4  

 mdr.), jf. § 30, stk. 4, 2. pkt.
 2. ansættelse, 5. juni 2000.
 Selskabet får nedsat skatteansættelsen med 50.000 kr.
 Kr.
Selskabsskatteloven Indkomstskat 80.000,00 Acontoskat 100.000,00 Overskydende skat 20.000,00 § 30, stk. 5, 2. pkt.
 Godtgørelse 6 pct.
1.200,00 § 30, stk. 5, 2. pkt.
21.200,00 Rente (0,6 pct. i 8 mdr.) 1.017,60 § 30, stk. 5, 3. pkt.
22.217,60 22.217,60 Bortfalden restskat m.v.
33.525,00 § 30, stk. 5, 1. pkt.
Rente (0,6 pct. i 8 mdr.) 1.609,20 § 30, stk. 5, 3. pkt.
35.134,20 35.134,20 Afrunding - 0,80 Til udbetaling (juni 2000) 57.351,00 Som det fremgår, forrentes den bortfaldne restskat  

 m.v. også med 0,6 pct. pr. måned i de 4 måneder, hvor  

 restskatten med tillæg har været pålagt morarenter.
Derved  

 udlignes den betalte morarente, og selskabet får reelt forrentet det  

 for meget betalte skattebeløb med 0,6 pct. pr. måned, fra og med  

 måneden efter beløbet faktisk er betalt til og med  

 måneden, hvor beløbet tilbagebetales.
Den betalte morarente  

 forrentes ikke.
 Den overskydende skat, der opstår ved  

 skattenedsættelsen, med tillæg af godtgørelse efter  

 § 29 B, stk. 5, forrentes med 0,6 pct. pr. påbegyndt  

 måned fra den 1. november 1999 at regne.
 3. ansættelse, 3. oktober 2000.
 Selskabet får forhøjet ansættelsen med 40.000 kr.
 Kr.
Selskabsskatteloven Indkomstskat 120.000,00 Acontoskat 100.000,00 20.000,00 § 30, stk. 2, 1. pkt.
 Tillæg 11,75 pct.
2.350,00 § 30, stk. 2, 1. pkt.
 Restskat m.v.
22.350,00 Rente (0,6 pct. i 12 mdr.) 1.609,20 § 30, stk. 2, 3. pkt.
23.959,20 23.959,20 Bortfalden overskydende skat 20.000,00 § 30, stk. 2, 2. pkt.
 Godtgørelse 6 pct.
1.200,00 § 30, stk. 2, 2. pkt.
21.200,00 Rente (0,6 pct. i 12 mdr.) 1.526,40 § 30, stk. 2, 3. pkt.
22.726,40 22.726,40 Afrunding - 0,60 Til genopkrævning (oktober 2000) 46.705,00 Forhøjelsen af skatteansættelsen  

 medfører, at der opstår en restskat, og at overskydende skat  

 bortfalder.
Disse beløb tillægges tillæg efter § 29  

 B, stk. 4, henholdsvis godtgørelse efter § 29 B,  

 stk. 5, og forrentes med 0,6 pct. pr. påbegyndt måned fra  

 den 1. november 1999 til og med oktober 2000. Derved udlignes den  

 rentegodtgørelse, som selskabet modtog vedrørende disse  

 beløb i forbindelse med ansættelsen i juni 2000. Reelt forrentes  

 beløbet således med 0,6 pct. pr. måned fra juli 2000 til  

 oktober 2000, begge måneder inklusive.
Selskabets  

 rentegodtgørelse fra ansættelsen i juni måned forrentes  

 ikke.
4.3 Ikrafttræden Indførelsen af en symmetrisk forrentning har  

 virkning for ansættelsesændringer vedrørende  

 indkomståret 1998 og senere indkomstår.
Det vil sige, at der ikke  

 pålægges renter, hvis en ændret årsopgørelse  

 vedrørende indkomstår før indkomståret 1998  

 medfører, at der fremkommer en restskat eller yderligere restskat,  

 eller at overskydende skat nedsættes eller bortfalder.
 Det bemærkes, at nedsættelsen af rentesatsen  

 ved en nedsat skatteansættelse - men ikke ændringen af  

 tidspunktet, hvorfra renten påløber - har virkning for  

 renteberegningen fra og med den 1. juli 1998 for personer og fra og med den  

 1. november 1998 for selskaber og dermed også for indkomstår  

 før indkomståret 1998, jf. ændringslovens § 10,  

 stk. 2 og 3 og pkt. 2.10.
5. Særlige regler for renteberegning ved  

 ansættelsesændringer 5.1 Erstatningspligtige sælgere i selskabstømmersagerne  

 m.v.
5.1.1 Baggrund I forbindelse med erstatningssagerne mod sælgere af  

 overskudsselskaber viste det sig, at samspillet mellem de skatteretlige  

 regler om forrentning ved en nedsættelse af skatteansættelsen og  

 de obligationsretlige regler om forrentning ved betaling af pengekrav  

 medførte en utilsigtet skævhed.
 I selskabstømmersagerne gøres  

 erstatningsansvar gældende mod sælgerne for det tab, som staten  

 har lidt ved, at selskabets pålignede skatter ikke er blevet betalt,  

 fordi selskabet er blevet solgt og tømt for de likvide midler, der  

 skulle anvendes til betaling af skatten.
Erstatningsbeløbet forrentes i de såkaldte  

 bruttoafregningssager med sædvanlig procesrente fra sagens anlæg  

 eller fra en måned efter tidspunktet for fremsættelse af  

 rentepåkrav.
Renten, der i øjeblikket udgør 8,75 pct.  

 p.a., kan fradrages i den skattepligtige indkomst.
 Ved en bruttoafregningssag forstås en sag, hvor  

 selskabets midler blev overført til en ny konto for selskabet i  

 købers pengeinstitut, hvorfra midlerne efter instruks fra køber  

 udbetaltes til denne som led i finansieringen af købesummen.  

 Udvekslingen af købesummen og selskabets likvide midler skete normalt  

 samtidigt og var gensidigt betinget af hinanden.
I de såkaldte nettoafregningssager forrentes  

 erstatningsbeløbet ikke med sædvanlig procesrente.
I disse  

 tilfælde opgøres erstatningskravet til de skyldige  

 selskabsskatter incl. renter i henhold til selskabsskatteloven.
Disse renter  

 beregnes af de skyldige selskabsskatter med 1 pct. pr. påbegyndt  

 måned fra tidspunktet for selskabets skatteansættelse.
Fra og med  

 november måned 1998 beregnes rente med 0,6 pct.
 Ved en nettoafregningssag forstås en sag, hvor  

 sælgeren selv har taget købesummen af selskabets likvide midler  

 og alene videresendt differencen mellem selskabets likvide midler og  

 købesummen til køberen.
Erstatningspligtige sælgere, der har betalt skat ved  

 afståelsen af aktierne i selskabet, kan reducere  

 afståelsesvederlaget med erstatningssummen m.v., således at  

 skatteansættelsen i afståelsesåret nedsættes.
Nedsat  

 restskat forrentes med 1 pct. pr. påbegyndt måned fra  

 forfaldsdagen for de hidtil opkrævede beløb, mens yderligere  

 overskydende skat forrentes tilbage til den 1. oktober i året efter  

 indkomståret.
Fra og med juli 1998 beregnes rente med 0,6 pct.
Denne  

 rente medregnes ikke til den skattepligtige indkomst.
 De forskellige forrentningsregler medførte  

 således, at det nedsatte skattebeløb blev forrentet  

 højere og fra et tidligere tidspunkt end erstatningsbeløbet.  

 Det havde bl.a. den konsekvens, at erstatningspligtige sælgere kunne  

 modtage så store rentebeløb, at sælgerne kunne få en  

 skattenedsættelse incl. rente, der oversteg erstatningen incl.  

 rente.
 Sælgernes erstatningspligt medfører, at der  

 fremkommer to modsatrettede krav; statens krav på erstatning af tabte  

 selskabsskatter og sælgers krav på nedsættelse af  

 beskatningen ved afståelsen af aktierne i selskabet.
Når et erstatningsberettiget tab skal  

 opgøres, vil man i almindelighed fradrage eventuelle fordele, som den  

 skadelidte har fået ved den handling, som har medført tabet.
I  

 selskabstømmersagerne består statens fordel i, at sælger  

 har betalt skat i forhold til den fulde afståelsessum i forbindelse med  

 afståelsen af selskabet.
Anvendtes almindelige erstatningsregler kunne  

 denne fordel være fradraget allerede ved opgørelsen af  

 erstatningskravet, således at kun restbeløbet kunne kræves  

 erstattet.
Selv om et sådant modsatrettet krav ikke i  

 obligationsretlig sammenhæng skal fradrages ved  

 erstatningsopgørelsen, ville reglerne om modregning almindeligvis  

 føre til, at kun forskellen mellem de to krav skulle betales, fordi en  

 af parterne ville kræve modregning.
Hvis to krav udspringer af samme  

 retsforhold, foreligger der modregning mellem konnekse krav.
Når der  

 sker modregning mellem konnekse krav, har modregningen tilbagevirkende kraft  

 til det tidspunkt, hvor modregningsbetingelserne er opfyldt, hvilket bl.a.  

 har den konsekvens, at ingen af parterne kan kræve renter af deres krav  

 fra dette tidspunkt.
 Skattelovgivningens regler om ændring af  

 skatteansættelser og praktiske hensyn fører imidlertid til, at  

 skattenedsættelsen ikke blot kan modregnes i erstatningskravet, og at  

 det i stedet kræves, at erstatningsbeløbet er betalt, før  

 skatteansættelsen ændres.
 Hvis modregning kunne foretages, ville de  

 grundlæggende hensyn bag reglerne om konneks modregning medføre,  

 at det modregnede beløb (skattenedsættelsen) ikke skulle  

 forrentes af staten, og at den del af erstatningen, der bortfaldt ved  

 modregningen, ikke skulle forrentes af sælger.
Med ændringsloven indføres regler, hvis  

 hensigt er at gøre forrentningen efter skat den samme, som hvis der  

 var foretaget modregning med konnekse krav.
Der er indført  

 særlige bestemmelser i både kildeskatteloven og  

 selskabsskatteloven.
Nedenfor under pkt. 5.1.2-5.1.4 omtales de nye  

 bestemmelser i kildeskattelovens § 62 E og § 62 F.
De nye  

 bestemmelser i selskabsskattelovens § 30 B og § 30 C er helt  

 parallelle hertil og vil derfor ikke blive omtalt nærmere.
5.1.2 Nedsættelse af skatteansættelsen Der er indsat en særlig bestemmelse i  

 kildeskattelovens § 62 E, der medfører, at reglerne i  

 kildeskattelovens § 62 A, stk. 3 og 4, om beregning af renter ved  

 en nedsættelse af skatteansættelsen ikke finder anvendelse,  

 når ansættelsen nedsættes som følge af, at den  

 skattepligtige bliver forpligtet til at betale erstatning for tabte skatter,  

 der er pålignet en anden skattepligtig.
Dette omfatter  

 nedsættelse af skatteansættelsen for erstatningspligtige  

 sælgere i selskabstømmersagerne, men vil også gælde  

 i andre tilfælde, hvor en skatteansættelse nedsættes som  

 følge af, at den skattepligtige bliver forpligtet til at betale  

 erstatning for tabte skatter, der er pålignet en anden  

 skattepligtig.
 I stedet for at anvende de almindelige  

 renteberegningsregler skal det skattebeløb, der efter ændring af  

 skatteansættelsen skal tilbagebetales til den skattepligtige, forrentes  

 med samme rente og for samme periode, som erstatningsbeløbet er  

 forrentet.
 For at sidestille sælgere i de sager, hvor  

 erstatningsbeløbet forrentes med en procesrente, og sælgere i de  

 sager, hvor forrentningen er indholdt i erstatningsbeløbet, skal der i  

 sidstnævnte tilfælde beregnes rente af det tilbagebetalte  

 skattebeløb med samme rentesats og for samme periode, der er anvendt  

 ved opgørelsen af erstatningsbeløbet.
I det tidsrum, der forløber, fra  

 erstatningsbeløbet er betalt, og indtil  

 ansættelsesændringen gennemføres og udbetaling sker,  

 beregnes rente af det nedsatte skattebeløb med rentesatsen i  

 renteloven.
Det gælder også, hvis sælger undtagelsesvist  

 ikke har svaret rente af erstatningsbeløbet, og dette heller ikke  

 indeholder rente efter selskabsskatteloven.
Som bestemmelsen er formuleret, er det kun reglerne om  

 beregning af rente i § 62 A, stk. 3 og 4, der ikke finder  

 anvendelse, når skatteansættelsen ændres.
Det  

 indebærer, at der i tilfælde af, at restskat nedsættes  

 eller bortfalder, sker tilbagebetaling af den nedsatte restskat med  

 tillæg efter kildeskattelovens § 61, stk. 2. Hvis der  

 fremkommer overskydende skat eller yderligere overskydende skat,  

 tilbagebetales beløbet med godtgørelse efter kildeskattelovens  

 § 62, stk. 2. Det samlede skattebeløb, der forrentes efter  

 § 62 E, er således det nedsatte skattebeløb incl. eventuelt  

 tillæg eller godtgørelse.
 Formuleringen indebærer endvidere, at andre  

 bestemmelser i § 62 A, stk. 3 og 4, finder anvendelse på  

 normal vis - herunder at der kan modregnes i eventuelle uforfaldne skatter  

 m.v., inden udbetaling af beløbet finder sted.
I mange tilfælde har sælgerne betalt  

 særlig indkomstskat af fortjenesten ved salget af selskabet.
Lov om  

 særlig indkomstskat, der blev ophævet med virkning fra og med  

 indkomståret 1996, jf. lov nr. 313 af 17. maj 1995, indeholder ikke  

 særlige rentebestemmelser, men de for den almindelige indkomstskat  

 gældende regler finder anvendelse, for så vidt de er forenelige  

 med bestemmelserne i lov om særlig indkomskat.
Som følge heraf  

 vil bestemmelsen også gælde ved udbetaling af rentebeløb i  

 forbindelse med, at sælgerens skat af særlig indkomst  

 nedsættes.
Kildeskattelovens § 23, stk. 3, omfatter ikke  

 renter i henhold til kildeskattelovens § 62 E, hvorfor rentebeløb  

 efter denne bestemmelse vil skulle medregnes til den skattepligtige indkomst  

 efter almindelige regler.
Det modsvarer, at den rente, som den skattepligtige  

 i bruttoafregningssagerne har forrentet erstatningsbeløbet med over  

 for staten, har været fradragsberettiget for den skattepligtige.
I  

 nettoafregningssager m.v. opnår den skattepligtige i de af bestemmelsen  

 omfattede tilfælde fradrag for hele erstatningsbeløbet,  

 inklusive deri indeholdte renter.
Eksempel på virkningen af kildeskattelovens § 62 E 10. december 1995:
Skatteansættelse af selskabet.
Medfører, at renter efter  

 selskabsskatteloven beregnes fra 1. januar 1996 (Renten nedsættes til  

 0,6 pct. med virkning fra 1. november 1998) 1. december 1997:
Udsendelse af krævebrev.
Medfører, at renter  

 påløber fra 1. januar 1998 31. december 1998:
Erstatningsbeløbet betales 30. juni 1999:
Det nedsatte skattebeløb udbetales Bruttoafregning Nettoafregning Skyldige selskabsskatter 100.000 100.000 Renter efter renteloven 8.250 Renter efter selskabsskatteloven 35.200 Sælgers omkostninger 70.000 70.000 I alt 178.250 205.200 Reduktion af særlig indkomstskat 42.500 Yderligere overskydende skat 92.340 Procentgodtgørelse, 4 pct.
0 3.694 I alt 42.500 95.034 Beregning af rente indtil 1. januar 1999:
8,501) pct. p.a. af 42.500 (1.1.98-5.5.98) 1.254 9,001) pct. p.a. af 42.500 (6.5.98-28.5.98) 244 8,751) pct. p.a. af 42.500 (29.5.98-31.12.98) 2.190 1 pct. pr. md. af 95.034 (1.1.96-31.10.98) 32.312 0,6 pct. pr. md. af 95.034 (1.11.98-31.12.98) 1.140 Beregning af rente fra 1. januar-30. juni 1999 L:
8,751) pct. p.a. af 42.500 hhv. 95.034 1.859 4.158 Rente til udbetaling til den skattepligtige (medregnes til den skattepl. indkomst i 1999) 5.547 37.610 Anm.:	Det forudsættes, at salget er sket i  

 indkomståret 1992, og at sælger i salgsåret er  

 aktieavancebeskattet med 25 pct. (bruttoafregning) henholdsvis  

 udlodningsbeskattet med 45 pct. (nettoafregning).
1)	Rentesatsen varierer med Nationalbankens diskonto.
Det  

 forudsættes, at den gældende rentesats (pr. 1. august 1998) er  

 uændret frem til 1. juli 1999.
Efter de hidtil gældende regler skulle der beregnes  

 rente med 1 pct. pr. påbegyndt måned fra 1. oktober 1993 til  

 beløbet udbetales, dvs. 69 pct. af det nedsatte skattebeløb.  

 Det vil sige, at i ovennævnte eksempel ville rentebeløbet  

 udgøre 29.325 kr. ved bruttoafregning og 65.573 kr. ved  

 nettoafregning.
Dette rentebeløb ville være skattefrit.
5.1.3 Efterfølgende forhøjelse af  

 skatteansættelsen Samtidig med ovennævnte bestemmelse er indsat en ny  

 bestemmelse i kildeskattelovens § 62 F.
Bestemmelsen vedrører de  

 tilfælde, hvor sælgere helt eller delvist får dækket  

 erstatningsbeløbet hos deres rådgivere eller på anden  

 måde får nedbragt erstatningsbeløbet - herunder de  

 tilfælde, hvor sælgers forbehold for tilbagesøgning i  

 tilfælde af ændret retspraksis bliver aktuelt.
I så fald skal sælgernes  

 skatteansættelser i salgsåret ændres igen, dvs.  

 forhøjes.
Det kunne - uden den nye bestemmelse kildeskattelovens  

 § 62 F - medføre nogle uhensigtsmæssige konsekvenser som  

 følge af, at sælgerne ikke i alle tilfælde skulle  

 tilbagelevere de modtagne renter i forbindelse med den første  

 genoptagelse (skattenedsættelsen), selv om skattenedsættelsen  

 blev "ført tilbage" i forbindelse med den anden  

 ændring (skatteforhøjelsen).
Eksempelvis kunne man forestille sig, at en sælger  

 betalte erstatning og fik nedsat sin skatteansættelse, således at  

 en tidligere pålignet restskat bortfaldt, og der fremkom overskydende  

 skat.
Sælger ville så modtage rente vedrørende både  

 den bortfaldne restskat og den fremkomne overskydende skat.
Hvis sælger efterfølgende opnåede  

 fuldstændig regres mod sine rådgivere, skulle sælgers  

 skatteansættelse forhøjes igen.
Derved bortfaldt den  

 overskydende skat, og der fremkom igen en restskat.
I den forbindelse blev  

 kun genopkrævet de renter, som sælgeren modtog af den  

 overskydende skat, hvorimod sælger ville kunne beholde den rente, som  

 sælgeren modtog, da restskatten bortfaldt ved  

 skattenedsættelsen.
Resultatet ville således blive, at sælgers  

 samlede skat i salgsåret ikke var ændret, selv om sælger  

 var gjort erstatningsansvarlig.
Tilmed havde sælger tjent et  

 beløb svarende til renten af den bortfaldne restskat ved  

 skattenedsættelsen.
Tilsvarende ville være tilfældet, hvis  

 sælgerens særlige indkomstskat først blev nedsat og senere  

 forhøjet igen.
I disse tilfælde ville sælgeren kunne  

 beholde den rente, som blev udbetalt i forbindelse med nedsættelsen af  

 den særlige indkomstskat.
 Situationen ville ikke opstå, hvis der foretages  

 én samlet ansættelsesændring efter regresopgøret.  

 Situationen kunne kun opstå, hvis der blev foretaget to  

 ansættelsesændringer; først en skattenedsættelse som  

 følge af erstatningsbetalingen og dernæst en  

 skatteforhøjelse som følge af hel eller delvis regres mod  

 rådgiver.
Kildeskattelovens § 62 F forhindrer denne situation.  

 § 62 F er en særlig bestemmelse for erstatningspligtige  

 sælgere m.v. om tilbagebetaling af de renter, der er modtaget i  

 forbindelse med skattenedsættelsen.
Derved er der skabt hjemmel til at  

 genopkræve renter, hvis sælgerens skatteansættelse  

 efterfølgende forhøjes som følge af, at  

 erstatningsforpligtelsen helt eller delvis nedbringes ved regres m.v.  

 Bestemmelsen omfatter både rente ved ændring af skat af  

 særlig indkomst og almindelig indkomst.
Ansættelsesændringerne følger de  

 almindelige regler i kildeskattelovens § 62 A.
Det betyder bl.a., at den  

 skattepligtige - hvis der fremkommer en restskat eller yderligere restskat  

 ved forhøjelsen - skal betale restskatten med tillæg efter  

 kildeskattelovens § 61, stk. 2. Tilsvarende skal den skattepligtige  

 tilbagebetale tidligere udbetalt overskydende skat, der nedsættes eller  

 bortfalder ved forhøjelsen, med tillæg af godtgørelse  

 efter kildeskattelovens § 62, stk. 2.
Den brede formulering af bestemmelsen medfører, at  

 den skattepligtige skal tilbagebetale alle tidligere modtagne renter, i det  

 omfang disse renter hidrører fra en skattenedsættelse som  

 følge af, at den skattepligtige har betalt erstatning for statens tab  

 på skatter.
Bestemmelsen indebærer således også, at  

 den skattepligtige skal tilbagebetale de renter, der blev beregnet fra  

 erstatningsbeløbets indbetaling til ansættelsesændringen  

 og udbetalingen blev gennemført, jf. § 62 E, 4. pkt., i det  

 omfang erstatningen er nedbragt ved regres m.v.
 Hvis de renter, der skal tilbagebetales, er modtaget i  

 henhold til bestemmelsen i § 62 E, kan disse renter fradrages i den  

 skattepligtige indkomst i henhold til skattelovgivningens almindelige regler,  

 jf. § 62 F, stk. 2. Det modsvarer, at disse renter tidligere vil  

 være medregnet til den skattepligtige indkomst, jf. pkt. 5.1.2.
Fra og med indkomståret 1998 indføres regler  

 om forrentning, når skatteansættelsen forhøjes.
For at  

 undgå, at der i forbindelse med ansættelsesændringen  

 både beregnes rente af det forhøjede skattebeløb og  

 genopkræves tidligere modtagne renter, er det fastslået i  

 stk. 3, at reglerne om forrentning, når skatteansættelsen  

 forhøjes, ikke finder anvendelse i disse tilfælde.
5.1.4 Ikrafttræden Bestemmelsen i kildeskattelovens § 62 E  

 tillægges virkning for ansættelsesændringer, der foretages  

 den 26. marts 1998 eller senere, jf. ændringslovens § 10,  

 stk. 5. Skattepligtige, der har betalt erstatning inden denne dato,  

 omfattes dog ikke af bestemmelsen.
Derved friholdes de sælgere, der har  

 betalt erstatning under forudsætning af, at de hidtidige generelle  

 regler om forrentning ved nedsættelse af skatteansættelsen var  

 gældende.
I de tilfælde, hvor sælger delvist har betalt  

 erstatning, kan den skattepligtige få ændret  

 skatteansættelsen på baggrund af det delvist indbetalte  

 beløb.
Hvis den delvise indbetaling er foretaget inden  

 fremsættelsesdatoen, skal det nedsatte skattebeløb forrentes  

 efter gældende regler.
Hvis det resterende beløb  

 efterfølgende betales efter fremsættelsesdatoen, skal  

 skatteansættelsen nedsættes yderligere.
Ved denne  

 ansættelsesændring forrentes det nedsatte skattebeløb  

 efter de foreslåede regler i § 62 E.
Bestemmelsen i § 62 F har virkning for  

 ansættelsesændringer, der foretages den 26. marts 1998 eller  

 senere.
Det bemærkes, at bestemmelsen derved også har virkning  

 for erstatningspligtige sælgere, der ikke er omfattet af den nye  

 bestemmelse i kildeskattelovens § 62 E, fordi de havde betalt erstatning  

 inden den 26. marts 1998.
5.2 Flytning af indkomst mellem særlig indkomst og almindelig  

 indkomst Med ændringsloven er indsat en ny bestemmelse i  

 kildeskattelovens § 62 G.
Bestemmelsen indebærer, at der i de  

 tilfælde, hvor en skattepligtig får nedsat sin almindelige  

 indkomstskat og i sammenhæng hermed får forhøjet sin  

 særlige indkomstskat, kun skal beregnes rente af det beløb, som  

 nedsættelsen overstiger forhøjelsen med.
Tilsvarende  

 foreslås i den situation, hvor den særlige indkomstskat  

 nedsættes og den almindelige indkomstskat forhøjes.
Hvis  

 forhøjelsen af den ene skatteart overstiger nedsættelsen af den  

 anden skatteart beregnes ingen rente.
Efter de hidtil gældende regler blev der beregnet  

 rente af hele det nedsatte skattebeløb, uanset at en anden skatteart  

 blev forhøjet samtidig.
Dermed eksisterede en asymmetri i  

 renteberegningen mellem særlig indkomst og almindelig indkomst.
 Asymmetrien kan illustreres ved følgende  

 eksempel:
 En ansættelsesændring vedrørende  

 indkomståret 1992 foretages den 1. juni 1998 som følge af, at  

 fortjeneste ved afståelse af aktier skal beskattes som særlig  

 indkomst i stedet for almindelig indkomst.
Ændringen medfører en nedsættelse af  

 almindelig indkomstskat med 4.800.000 kr.
I sammenhæng hermed  

 forhøjes den særlige indkomstskat med ligeledes 4.800.000  

 kr.
Nedsat almindelig indkomstskat 4.800.000 kr.
 Procenttillæg 7 pct.
 336.000 kr.
 5.136.000 kr.
 Rentegodtgørelse heraf, 57 pct.
(1 pct. pr. md fra 1. okt. 1993) 2.927.520 kr.
 8.063.520 kr.
Forhøjet særlig indkomstskat 4.800.000 kr.
Til udbetaling til den skattepligtige 3.263.520 kr.
Der beregnes ikke rente af den forhøjede  

 særlige indkomstskat.
Det betyder, at den skattepligtige efter de  

 hidtidige regler ville få udbetalt 2.927.520 kr. i rente, fordi  

 vedkommende havde betalt 336.000 kr. for meget i forbindelse med  

 skatteansættelsen for 1992.
 Hvis forhøjelsen af den særlige indkomstskat  

 i stedet havde været 5.200.000 kr., og den skattepligtige samlet havde  

 betalt 64.000 kr. for lidt i forbindelse med skatteansættelsen, ville  

 vedkommende alligevel få beregnet en rentegodtgørelse på  

 2.927.520 kr., og dermed netto få udbetalt 2.863.520 kr.
Den nye bestemmelse i kildeskattelovens § 62 G  

 indebærer, at der kun beregnes rente af det beløb, som  

 nedsættelsen af almindelig indkomstskat - incl. procenttillæg  

 efter kildeskattelovens § 61, stk. 2, og/eller  

 procentgodtgørelse efter kildeskattelovens § 62, stk. 2 ,-  

 overstiger forhøjelsen af særlig indkomstskat.
I  

 ovenstående eksempel indebærer det, at rentegodtgørelsen  

 beregnes til 57 pct. af 336.000 kr., dvs. 191.520 kr.
 Hvis forhøjelsen overstiger nedsættelsen,  

 skal den skattepligtige som hidtil ikke betale rente, men vedkommende vil  

 heller ikke modtage nogen rentegodtgørelse.
Ændringsforslaget bygger i princippet på de  

 samme hensyn, som ligger bag de særlige renteregler i  

 selskabstømmersagerne, nemlig at der foretages modregning af de to  

 modsatrettede krav, inden renten beregnes.
Det er kun i tilfælde, hvor  

 forhøjelsen og nedsættelsen har baggrund i samme forhold, at  

 ændringsforslagets bestemmelse finder anvendelse.
Som bestemmelsen er  

 formuleret, er det imidlertid ikke en betingelse, at forhøjelsen og  

 nedsættelsen vedrører samme indkomstår.
Den nye  

 bestemmelse finder således også anvendelse, hvor den almindelige  

 indkomstskat nedsættes for et (eller flere) indkomstår, og den  

 særlige indkomstskat forhøjes for et andet indkomstår -  

 eller omvendt.
 Særlig indkomstskat blev sidste gang opkrævet  

 for indkomståret 1995. Bestemmelsen har derfor udelukkende betydning  

 ved ansættelsesændringer vedrørende indkomståret  

 1995 og tidligere indkomstår, og kun hvor der i sammenhæng med en  

 nedsættelse af almindelig indkomstskat sker en forhøjelse af  

 særlig indkomstskat eller omvendt.
5.3 Ikrafttræden Kildeskattelovens § 62 G har virkning for  

 ansættelsesændringer, der foretages den 7. maj 1998 eller senere,  

 jf. ændringslovens § 10, stk. 5, 3. pkt.
Indholdsfortegnelse 1.
Indledning 2.
 Nedsættelse af morarentesatser m.v.
2.1 Kildeskatteloven 2.2 Selskabsskatteloven 2.3 Lov om arbejdsmarkedsfonde 2.4 Afskrivningsloven 2.5 Aktieafgiftsloven 2.6 Aktieavancebeskatningsloven 2.7 Boafgiftsloven 2.8 Kulbrinteopkrævningsloven 2.9 Pensionsbeskatningsloven 2.10 Ikrafttræden 3.
Nedsættelse af procenttillæg og procentgodtgørelse 3.1 Kildeskatteloven 3.2 Selskabsskatteloven 3.3 Kulbrinteopkrævningsloven 3.4 Ikrafttræden 4.
Renteberegning ved ansættelsesændringer 4.1 Kildeskatteloven 4.1.1 Forrentning ved forhøjelse af skatteansættelsen 4.1.2 Forrentning ved nedsættelse af skatteansættelsen 4.1.3 Eksempel på forrentning ved ændret skatteansættelse 4.2 Selskabsskatteloven 4.2.1 Forrentning ved forhøjelse af skatteansættelsen 4.2.2 Forrentning ved nedsættelse af skatteansættelsen 4.2.3 Eksempel på forrentning ved ændret skatteansættelse 4.3 Ikrafttræden 5.
Særlige regler for renteberegning ved  

 ansættelsesændringer 5.1 Erstatningspligtige sælgere i selskabstømmersagerne m.v.
