(Til samtlige vejmyndigheder) Lov om private fællesveje (Privatvejsloven) foreligger nu som  

 lovbekendtgørelse nr. 370 af 6. august 1985.
 I lovbekendtgørelsen indgår de ændringer i den tidligere lovbekendtgørelse  

 af 20. november 1975, der blev gennemført ved § 2 i lov nr. 197 af 3. maj  

 1978 om ændringer i vejlove, § 5 i lov nr. 304 af 8. juni 1978 om ændring af  

 forskellige lovbestemmelser i anledning af lov om vandforsyning m.v., samt §  

 2 i lov nr. 185 af 8. maj 1985 om ændring i vejlove.
Som led i regelsaneringsarbejdet har ministeriet fundet det  

 formålstjenligt at udsende et nyt, samlet cirkulære, der uddyber  

 privatvejslovens bestemmelser.
Samtidig ophæves en række cirkulærer, der  

 tidligere er udsendt om privatvejsloven, jfr. nærmere pkt. 55. De  

 realitetsændringer, der er sket ved ændringsloven af 1985, er omtalt under  

 cirkulærets punkter 1, 5, 6, 8, 9, 12, 14, 15, 16, 24, 32, 34, 43, 44, 46,  

 48, 49 og 54.
Loven må ses i sammenhæng med lov om grundejerbidrag til offentlige veje  

 (vejbidragsloven), lovbekendtgørelse nr. 369 af 6. august 1985, hvortil  

 privatvejsloven henviser på en række punkter.
Endvidere må loven ses i  

 sammenhæng med lov om offentlige veje, lovbekendtgørelse nr. 368 af 6. august  

 1985, samt lov om vintervedligeholdelse og renholdelse af veje,  

 lovbekendtgørelse nr. 371 af 6. august 1985.
 Definitioner m.v.
Private fællesveje (§ 2) 1. Begrebet private fællesveje defineres i lovens § 2.  

 Begrebet omfatter veje m.m., der uden at være offentlige i henhold til lov om  

 offentlige veje - tjener som færdselsareal for anden ejendom end den ejendom,  

 hvorpå vejen er beliggende, når ejendommene er i særlig eje.
Denne definition  

 er i overensstemmelse med den traditionelle forståelse af begrebet.
Ved en ejendom forstås det matrikulerede grundareal.
En bygning på lejet  

 grund er således ikke en ejendom i lovens forstand.
Begrebet har hidtil omfattet visse interne boligveje.
Disse er ikke  

 private fællesveje i traditionel forstand, fordi de bebyggelser, vejene  

 tjener, er beliggende på samme ejendom som vejen, eller fordi de pågældende  

 ejendomme har samme ejer.
 Da det gav anledning til problemer at anvende begrebet i praksis, er  

 begrebet slettet ved ændringsloven af 1985. I stedet er der tillagt  

 vejmyndigheden en særlig hjemmel til at træffe beslutning om istandsættelse  

 og vedligeholdelse af disse veje i byområder i lovens § 13, stk. 6, jfr.  

 cirkulærets punkt 6.
Ved ændringsloven af 1985 er der i § 2, stk. 2, indført definition af  

 begreberne »vejret« og »vejberettiget«.
Som bekendt har  

 begreberne vejret og færdselsret ikke hidtil været entydigt defineret og har  

 ofte været anvendt i flæng.
Dette kan give anledning til tvivl, når  

 begreberne anvendes udefineret i en lovtekst, som f.eks. i lovbekendtgørelse  

 af 20. november 1975 om private fællesveje, §§ 15, 17 og 19, der anvendte  

 udtrykket færdselsberettiget.
Ved den definition, der nu indgår i lovteksten,  

 er begrebet vejret defineret som en rettighed, der har en sådan karakter, at  

 den medfører, at vejen bliver en privat fællesvej i medfør af § 2, stk. 1.  

 Definitionen kan endvidere anvendes til at afgrænse den kreds af grundejere,  

 der kan fremsætte indsigelser mod nedlæggelse af private fællesveje, jfr.  

 punkt 43. Heraf følger, at vejmyndigheden ikke nødsages til at inddrage  

 grundejere, der blot har en mere almen interesse i vejens tilstedeværelse,  

 hvilket heller ikke tidligere har været lovens mening.
Disse grundejeres  

 interesser må varetages af kommunen på samme måde, som når kommunen  

 overvejer, om disse veje kan tillades afspærret efter lovens § 44, eller om  

 vejene skal optages som offentlige.
Udlagte private fællesveje (§ 3) 2. I § 3 defineres begrebet udlagt privat fællesvej  

 som et areal, der efter bestemmelserne i loven er bestemt til fremtidig  

 anvendelse som privat fællesvej.
Begrebet omfatter desuden areal, der før  

 lovens ikrafttræden med en kommunal myndigheds godkendelse er udlagt til  

 privat fællesvej.
Definitionen svarer i det hele til den betydning, hvori  

 vejudlæg er anvendt i bygge- og byplanlovgivningen samt de tidligere gældende  

 vejvedtægter.
Et areal er således udlagt til privat fællesvej, såfremt det på  

 de angivne måder er bestemt til fremtidig anvendelse som privat fællesvej.  

 Dette gælder også, selv om arealet ikke aktuelt er omfattet af definitionen i  

 § 2, f.eks. fordi ejendommene med vejret stadig ejes af samme ejer.
Dette vil  

 særlig være tilfældet i tidsrummet mellem en udstykningsgodkendelse og  

 frasalg af de udstykkede parceller.
Det kan også blive tilfældet, hvis  

 parcellerne tilbagekøbes eller opkøbes af den samme person, selskab m.v. og  

 dermed får samme ejer.
Arealet vil herefter ikke længere være en privat  

 fællesvej efter § 2, men dog stadig udlagt som privat fællesvej efter § 3,  

 idet der, så længe ejendommene ikke matrikulært sammenlægges, ikke er sket en  

 ophævelse af vejudlægget.
Nye vejudlæg sker efter reglerne i §§ 23 og 24, der gælder for byer og  

 bymæssige områder, og efter reglerne i § 14 uden for disse områder.
Endvidere  

 kan vejudlæg ske ved lokalplan og ved beslutning af ekspropriationskommission  

 efter lov om fremgangsmåden vedrørende ekspropriation af fast ejendom  

 (statsekspropriationsloven).
 Almene veje (§ 4).
3. Begrebet almene veje er defineret i § 4. Den  

 definition af private fællesveje, der er givet i § 2, medfører, at almene  

 veje i almindelighed vil kunne henføres til private fællesveje.
I  

 overensstemmelse hermed fastslås det i § 4, stk. 2, at lovens regler med de  

 fornødne lempelser finder anvendelse på almene veje.
Da der ikke sker udlæg og anlæg af nye almene veje, er det i særlig grad  

 bestemmelserne om istandsættelse og vedligeholdelse af private fællesveje,  

 der vil kunne anvendes på almene veje.
I byerne og andre områder, der er  

 omfattet af lovens afsnit III, giver dette ikke anledning til problemer, da  

 pligten til istandsættelse og vedligeholdelse af private fællesveje og dermed  

 de almene veje principielt påhviler ejerne af de tilgrænsende grunde.
På  

 landet påhviler pligten derimod principielt de vejberettigede i forhold til  

 deres brug af vejen, jfr. § 17. Bestemmelserne i lovens afsnit II vil  

 imidlertid kunne bringes til anvendelse på almene veje i disse områder, selv  

 om der ikke kan udpeges en særlig kreds af vejberettigede.
Ved fordelingen af  

 vedligeholdelsesbyrden må der lægges vægt på, hvilke grundejere der i særlig  

 grad gør brug af vejen.
Private stier (§ 5) 4. Efter § 5 finder loven anvendelse på stier og  

 udlagte stier, der - uden at være offentlige - opfylder betingelserne i §§  

 2-4.
Myndigheder 5. De private fællesveje og stier henhører  

 forvaltningsmæssigt under kommunalbestyrelsen, jfr. § 6. Visse opgaver er  

 henlagt til ministeren for offentlige arbejder og til taksationsmyndigheder,  

 jfr. nedenfor.
Vejmyndighed (§ 6) Kommunalbestyrelsen er efter § 6 forvaltningsmyndighed - vejmyndighed -  

 for private fællesveje og stier.
Klager (§ 7) Ministeren for offentlige arbejder er klagemyndighed i forhold til  

 kommunerne, jfr. § 7.
Klagefristen er i alle tilfælde 4 uger.
Afgørelser, der kan påklages, skal  

 indeholde oplysning om, til hvilken myndighed klagen kan ske og om fristen  

 herfor.
Klage over en beslutning fritager ikke klageren for at efterkomme  

 denne.
Klagemyndigheden kan dog bestemme, at klagen skal have opsættende  

 virkning.
Ændringsloven af 1985 har tillagt ministeren for offentlige arbejder  

 hjemmel til at undtage afgørelser inden for nærmere angivne sagsområder fra  

 den almindelige klageadgang.
Denne bemyndigelse omfatter ikke sagstyper, hvor  

 væsentlige retssikkerhedshensyn står på spil.
Ministeriet har ved bekendtgørelse nr. 488 af 18. november 1985 undtaget  

 nedennævnte sagsområder fra klageadgangen.
Det er herved forudsat, at  

 ministeriet, når ordningen har fungeret i en tid, på baggrund af de  

 erfaringer der opnås, vil tage spørgsmålet om, hvilke sagsområder, der skal  

 være omfattet af ordningen, op til fornyet overvejelse. 1. Afgørelser om  

 lovens anvendelsesområde, § 13. 2. Afgørelser om udlæg af private fællesveje  

 på landet, § 14, stk. 1-4. 3. Afgørelser om istandsættelse og vedligeholdelse  

 af private fællesveje på landet, herunder såvel arbejdets art som fordelingen  

 af omkostningerne, §§ 15-20. 4. Afgørelser om vejfortegnelse, § 21. 5.  

 Godkendelse af vejudlæg efter § 23, stk. 1, § 24. 6. Afgørelser om  

 fremlæggelse af projekt, § 31. 7. Afgørelser om anlæg og ibrugtagning af vej,  

 § 41. 8. Afgørelser om fremspringende bygningsdele og afgørelser om vejskilte  

 og færdselstavler m.v., § 46, jfr. lov om offentlige veje §§ 103 og 108. 9.  

 Afgørelser om beplantning m.v., § 47.
 10. Afgørelser om særlig brug af vej, § 49.
 11. Afgørelser af, hvilke arbejder der skal udføres på  

 private fællesveje, hvem der skal udføre arbejdet, herunder om flere veje  

 skal betragtes som en færdselsmæssig enhed, § 57.
 12. Afgørelser om vejnavne og husnumre, § 63 a.
Selv om disse spørgsmål er undtaget fra almindelig klageadgang, kan  

 spørgsmålet om, hvorvidt afgørelsen har hjemmel i den pågældende bestemmelse  

 samt spørgsmålet om fortolkning af bestemmelserne i øvrigt, fortsat  

 indbringes for ministeren for offentlige arbejder, medens skønsmæssige  

 afgørelser ikke kan indbringes for ministeren.
Det må dog bemærkes, at der i  

 visse tilfælde ikke altid er en skarp grænse mellem, hvornår der er tale om  

 et retlig spørgsmål, og hvornår der er tale om et skønsspørgsmål.
Ved  

 skønsmæssige afgørelser - f.eks. en fordeling af udgifterne til  

 vejvedligeholdelse efter § 17 efter brug af vejen - kan ministeriet som  

 klagemyndighed tage stilling til, om det udøvede skøn er udtryk for en rigtig  

 og lovlig anvendelse af bestemmelsen.
 Ved afgørelser efter disse bestemmelser bør det derfor i klagevejledningen  

 udtrykkelig angives, at selve afgørelsen ikke kan påklages, men alene  

 spørgsmålet om afgørelsens lovlighed.
Taksationsmyndigheder (§ 8) Efter § 8 foretages erstatningsfastsættelse af de taksationsmyndigheder,  

 der er nævnt i §§ 57-62 i lov om offentlige veje.
Om taksationskommissionernes opgaver med hensyn til  

 erstatningsfastsættelse henvises til §§ 26 og 55 om ekspropriation, § 37 om  

 overtagelse af areal og § 40 om afgivelse af arealer.
Herudover er der i  

 lovens § 54 om nedlæggelse af private fællesveje og i § 66 om bortfald af  

 servitutforpligtelser tillagt taksationsmyndighederne særlige opgaver, der  

 ikke vedrører erstatningsfastsættelse.
Meddelelse af undtagelser (§ 9) Undtagelser fra loven og fra forskrifter udfærdiget i medfør af loven  

 meddeles efter § 9 af ministeren for offentlige arbejder efter forhandling  

 med vejmyndigheden.
Ministeren kan bemyndige vedkommende vejmyndighed til at  

 gøre undtagelser.
Disse regler har ikke hidtil været bragt i anvendelse.
Lovens anvendelsesområde (§ 13) 6. Loven indeholder et sæt ret enkle regler - afsnit  

 II - der primært gælder for private fællesveje på landet, og et sæt mere  

 indgående regler - afsnit III - der primært gælder i byer og bymæssig  

 områder.
Afgrænsningen mellem land og by er fastlagt i § 13, jfr. nedenfor.
 Reglerne i afsnit III gælder umiddelbart i områder, der er byzone, samt i  

 Københavns kommune.
Kommunalbestyrelsen kan bestemme, at reglerne i afsnit III skal gælde i  

 andre stedligt begrænsede områder, eksempelvis i sommerhusområder og  

 bysamfund i landzoneområde.
En sådan beslutning er først gyldig, når den ved  

 vejmyndighedens foranstaltning har været offentliggjort i stedlige blade,  

 jfr. § 13, stk. 5. Det bemærkes herved, at sommerhusområder ikke er byzone,  

 jfr. lov om by- og landzoner, lovbekendtgørelse nr. 446 af 3. oktober 1985, §  

 2, uanset om denne benyttelse er fastlagt i bygningsvedtægt, byplanvedtægt og  

 lokalplan.
Hvis lovens afsnit III skal finde anvendelse i disse områder, må  

 vejmyndigheden benytte sig af den ovennævnte mulighed.
De mindre vidtgående regler i afsnit II gælder i alle øvrige områder.
For  

 private fællesveje, der er beliggende i afsnit III område, men som  

 udelukkende tjener til brug for landbrug, skovbrug eller fiskeri, gælder  

 efter § 13, stk. 4, den særregel, at kun reglerne i afsnit III om vejudlæg -  

 §§ 21-43 - finder anvendelse.
I øvrigt gælder reglerne i afsnit II - §§ 14,  

 stk. 5, og 15-20 - for disse veje.
Vejmyndigheden kan dog bestemme, at alle  

 reglerne i afsnit III skal gælde for sådanne veje.
Også disse beslutninger er  

 først gyldige, når de har været offentliggjort i stedlige blade.
Som nævnt i pkt. 1 gælder lovens bestemmelser kun for private fællesveje,  

 således som de nu er defineret i lovens § 2, jfr. pkt. 1. De såkaldte interne  

 boligveje, der betjener en enkelt ejendom, er efter ændringsloven af 1985  

 ikke længere private fællesveje.
I stedet gives der i § 13, stk. 6, således  

 som denne er ændret ved ændringsloven af 1985, vejmyndigheden hjemmel til at  

 anvende lovens regler om istandsættelse og vedligeholdelse af private  

 fællesveje i afsnit III - lovens kapitel 10 - på visse private veje, der er  

 beliggende i et område omfattet af afsnit III.
Dette gælder for veje, der  

 uden at være offentlige veje, private fællesveje eller almene veje, jfr. §§  

 1, 2 og 4, tjener som færdselsareal for mere end 7 erhvervsvirksomheder, 7  

 parcel- eller sommerhuse eller for mere end 12 beboelseslejligheder.
Vejene  

 skal være mere end 40 m lange og indgå i det almindelige vejnet.
Ud over de  

 målelige betingelser er det således en forudsætning, at vejen m.v. fremtræder  

 med samme udseende som de veje og pladser, der er omfattet af  

 vejlovgivningen, og at trafikanterne må formodes at opfatte dem som en del af  

 det almindelige vejnet.
 Hvis vejen derimod er klart afgrænset fra det almindelige vejnet med port,  

 låger m.v. eller på anden måde fremtræder således, at det for trafikanterne  

 står klart, at de nu kommer ind på et privat område, falder den uden for  

 denne bestemmelse, og vedligeholdelse m.v. er et privat anliggende.
Private fællesveje på landet Vejudlæg m.v.
7. Bestemmelserne i afsnit II vedrører forholdene på  

 landet.
Det nærmere gyldighedsområde fremgår af § 13, jfr. pkt. 6.
Vejudlæg (§ 14) Efter § 14 må nye private fællesveje ikke udlægges, anlægges eller tages i  

 brug, før vejudlægget er godkendt af vejmyndigheden.
Vejmyndigheden skal efter § 14, stk. 3, ved sin godkendelse af vejudlægget  

 påse, at udlægget er forsvarligt i færdselsmæssig og vejteknisk henseende og  

 skal desuden påse, at der kan tilvejebringes hensigtmæssige parcelformer.
Der  

 forudsættes dog ikke stillet lige så indgående krav som ved vejudlæg efter  

 afsnit III i de områder, hvor en bymæssig udvikling allerede er i gang eller  

 forestående.
Hvis betingelserne efter bestemmelsen skønnes opfyldt, skal  

 godkendelse meddeles.
Efter § 14, stk. 2, nr. 1) gælder kravet om godkendelse af vejudlæg ikke  

 private fællesveje, der udelukkende skal tjene til brug for landbrug,  

 skovbrug eller fiskeri.
Til gengæld må disse veje efter § 14, stk. 4, ikke  

 uden vejmyndighedernes godkendelse overgå til anden færdselsmæssig  

 benyttelse.
 I afsnit III områder er de nævnte veje omfattet af udlægsbestemmelserne i  

 §§ 21-43, medmindre andet bestemmes af vejmyndigheden, jfr. § 13, stk. 4.
 Hvis vejudlæg er sket ved retningsplan efter byggeloven, ved bestemmelse  

 truffet af en statsekspropriationskommission eller endelig fastlagt ved  

 lokalplan, skal vejudlægget ifølge § 14, stk. 2, nr. 2), ikke godkendes af  

 vejmyndigheden.
Private fællesveje i afsnit II områder kan nedlægges ved aftale mellem de  

 vejberettigede.
Spørgsmålet om, hvem der er vejberettiget og dermed skal  

 tiltræde en aftale om nedlæggelse, er privatretligt.
Sådanne spørgsmål  

 henhører under domstolene, og vejmyndigheden har ikke mulighed for at tage  

 stilling i disse sager.
Kommunen har heller ikke mulighed for at kræve en vej  

 genanlagt, hvis den er nedlagt ved vejejerens foranstaltning, og det gøres  

 gældende, at der ikke findes vejrettigheder til vejen.
Såfremt de vejberettigede ikke kan blive enige om at nedlægge en privat  

 fællesvej, giver § 14, stk. 5, kommunen hjemmel til at gå ind i sagen.
Ud fra  

 en afvejning af de interesser, der knytter sig til på den ene side vejens  

 nedlæggelse og på den anden side dens opretholdelse, eventuelt med en ændret  

 linieføring, kan kommunen tage stilling til vejens fremtid, jfr. nærmere pkt.  

 43.
Istandsættelse og vedligeholdelse Vejsyn (§ 15) 8. Vejmyndigheden skal efter § 15, stk. 1, afholde  

 vejsyn, såfremt en vejberettiget gør gældende, at vejen ikke holdes i god og  

 forsvarlig stand i forhold til færdslens art og omfang, og at eventuelle  

 eksisterende bestemmelser, tidligere aftaler eller kendelser om vejens  

 vedligeholdelse m.v. er utilstrækkelige.
Såfremt eksisterende kendelser er tilstrækkelige, kan vejmyndigheden  

 pålægge den, som er forpligtet efter bestemmelserne, at foretage det  

 fornødne.
Hvis dette ikke sker, kan vejmyndigheden udføre arbejdet på de  

 pågældendes regning og skal gøre dette, når færdselsmæssige hensyn gør det  

 påkrævet, jfr. § 20, stk. 3. Såfremt en vejberettiget gør gældende, at  

 eventuelle private bestemmelser om vejens vedligeholdelse er utilstrækkelige,  

 skal kommunen holde vejsyn.
Ved fastsættelse af, hvilke arbejder der skal  

 bringes til udførelse, er vejmyndigheden ikke bundet af private bestemmelser  

 eller overenskomster.
Derimod skal bestemmelser og overenskomster om  

 fordeling af vedligeholdelsesbyrden lægges til grund for kendelsen, jfr. §  

 17. Vejmyndigheden har kun pligt til at afholde vejsyn, når der er forløbet  

 en vis periode siden sidste vejsyn.
Denne periode er ved ændringsloven af  

 1985 forlænget fra 12 til 24 måneder.
Vejmyndigheden har endvidere ifølge §  

 15, stk. 2, ret til når som helst at lade afholde vejsyn.
Dette er motiveret  

 med hensynet til dem, der uden at høre til kredsen af de vejberettigede har  

 lovligt ærinde til ejendomme ved de pågældende veje (offentlige myndigheder,  

 læger, brandvæsen, handlende osv.). Reglerne om indkaldelse til vejsyn  

 fremgår af § 15, stk. 4. Indvarslingen skal foretages af vejmyndigheden, og  

 indvarslingsfristen er 2 uger.
Det har navnlig betydning ved indvarsling af  

 grundejere, der ikke har bopæl ved vejen, f.eks. sommerhusejere.  

 Indvarslingen skal ske dels ved offentlig kundgørelse i stedlige blade, dels  

 ved brev til de vejberettigede og til andre, der agtes inddraget under  

 istandsættelses- og vedligeholdelsespligten.
Er der ikke behov for nye bestemmelser om, hvordan vejen skal  

 vedligeholdes, men alene nye bestemmelser om fordelingen af arbejderne eller  

 udgifterne hertil, kan vejmyndigheden træffe beslutning herom.
I § 15, stk.  

 3, er der fastsat en særlig procedure for sådanne ændringer.
Denne regel er  

 indført ved ændringsloven af 1985.
 Vejmyndigheden kan ikke ændre privatretlige fordelingsbestemmelser, men  

 alene tidligere offentligretlige fordelingsbestemmelser i form af kendelse.  

 Hvis privatretlige bestemmelser er mere end 20 år gamle, kan de eventuelt  

 ophæves af taksationsmyndighederne efter § 66, jfr. nærmere pkt. 54.
Hvis vejmyndigheden finder grundlag for at ændre offentligretlige  

 bestemmelser om fordeling af udgifter til vedligeholdelse af en privat  

 fællesvej, skal den udarbejde forslag hertil, der sendes til de berørte  

 grundejere.
Disse skal have en frist på 3 uger til at fremkomme med  

 indsigelser og ændringsforslag.
Herefter træffer vejmyndigheden endelig  

 beslutning, der sendes til de berørte grundejere.
 Istandsættelsens eller vedligeholdelsens omfang (§ 16).
9. § 16 giver nærmere regler om fremgangsmåden ved  

 vejsynet.
Der skal føres en protokol over det, der er passeret ved vejsynet.
§ 16,  stk. 3, angiver, hvad en vejsynsbeslutning skal  

 indeholde.
Beslutningen skal indeholde bestemmelse om, i hvilket omfang og på  

 hvilken måde eventuelle mangler skal udbedres, hvorvidt vejen skal  

 istandsættes, og hvorledes den fremtidig skal vedligeholdes, hvem der skal  

 udføre en påbudt istandsættelse eller vedligeholdelse, hvilken andel hver  

 enkelt skal udføre, hvornår arbejdet skal være afsluttet samt fordeling af  

 udgifterne til vejsynet.
Som det fremgår af stk. 3, nr. 2), kan kommunen  

 påbyde en egentlig istandsættelse, dvs. en forbedring af vejen.
 Såfremt kommunen vil påtage sig udførelsen af vejarbejdet, skal der gives  

 et skøn over omkostningerne ved arbejdet.
 Som nævnt foran, er kommunen ikke ved fastsættelsen af istandsættelsens og  

 vedligeholdelsens omfang bundet af aftaler herom mellem de vejberettigede.
 Ændringsloven af 1985 har ophævet kravet om fremlæggelse af kendelsen.  

 Denne skal alene offentliggøres og fremsendes til de berørte grundejere.
Fordelingen af arbejdet (§ 17) 10. Hvis der foreligger særlige overenskomster eller  

 andre privatretlige bestemmelser om fordeling af påbudte arbejder mellem de  

 vejberettigede, skal sådanne overenskomster og bestemmelser lægges til grund  

 ved fordelingen.
Også andre end de vejberettigede vil kunne inddrages under  

 fordelingen, hvis de pågældende ifølge overenskomst eller anden bestemmelse  

 er forpligtet til at deltage i vejens vedligeholdelse.
De pågældende skal som  

 foran nævnt i givet fald indvarsles til vejsynet.
Hvis særlige overenskomster eller bestemmelser om fordeling ikke  

 foreligger, skal vejarbejdet fordeles mellem de vejberettigede i forhold til  

 deres brug af vejen.
I praksis lægges der vægt på, til hvilket formål  

 benyttelsen finder sted, f.eks. erhvervsvirksomhed, beboelse, sommerhus.  

 Herudover kan der lægges vægt f.eks. på ejendommenes størrelse og især ved  

 blinde veje på, hvor lang en strækning af vejen den vejberettigede benytter.  

 Den nærmere fordeling kan ske ved, at hver enkelt vejberettiget får pligt til  

 at vedligeholde en nærmere angiven strækning af vejen.
Der kan også foretages  

 en fordeling af de udgifter, der medgår til en vedligeholdelse, der udføres  

 af en, eventuelt flere grundejere eller vejmyndigheden.
Udsættelse af vejsyn (§§ 18-19) 11. Hvis de vedligeholdelsespligtige eller nogen af  

 disse under vejsynet hævder, at manglerne ved vejen i overvejende grad  

 skyldes uvedkommende færdsel, og fremsætter krav om, at denne færdsel helt  

 eller delvis forbydes, kan vejsynet efter § 18 forlanges udsat i indtil 6  

 måneder.
Baggrunden for bestemmelsen er, at de vejberettigede ved disse veje  

 har hjemmel til at forbyde uvedkommende færdsel i henhold til § 17 i mark- og  

 vejfredsloven.
Hvis et forbud efter denne bestemmelse er lovligt gennemført, enten for al  

 uvedkommende færdsel eller for visse arter af færdsel, træffer vejmyndigheden  

 ved det genoptagne vejsyn beslutning om istandsættelse og vedligeholdelse af  

 vejen.
Beslutningen kan i givet fald ikke gå ud over, hvad der er nødvendigt  

 for at bringe vejen i en stand, der er forsvarlig under hensyn til den efter  

 forbudet tilladte færdsel.
 Hvis forbud ikke er gennemført ved vejsynets genoptagelse, skal  

 vejmyndigheden lægge den faktiske færdsel på vejen til grund for sin  

 beslutning.
 Et vejsyn vedrørende en almen vej vil kunne kræves udsat, såfremt  

 bestemmelserne i §§ 93-95 i lov om offentlige veje om nedlæggelse eller  

 omlægning af almene veje eller disses overgang til private fællesveje  

 samtidig kræves bragt til anvendelse.
 12. Som nævnt i pkt. 10, er der ikke tillagt  

 vejmyndigheden nogen selvstændig beføjelse til at tage stilling til det  

 nærmere indhold af overenskomster eller andre privatretlige bestemmelser om  

 fordeling af vedligeholdelsesbyrden mellem de vejberettigede eller andre.  

 Hvis der derfor under et vejsyn ikke er enighed om gyldigheden eller  

 forståelsen af særlige overenskomster, og der heller ikke kan opnås enighed  

 om, at afgørelsen overlades til vejmyndigheden, skal vejmyndigheden ifølge §  

 19, stk. 1, således som denne er affattet ved ændringsloven af 1985, opfordre  

 den, der under henvisning til disse bestemmelser påstår sig helt eller delvis  

 fritaget for vedligeholdelsespligten, til at indbringe sagen for domstolene.  

 Vejsynet udsættes herefter.
Retssag skal anlægges inden 6 uger.
Virkningen af, at fristen oversiddes,  

 er efter § 19, stk. 2, at kommunen derefter må genoptage vejsynet og træffe  

 sin beslutning uden at tage hensyn til grundejerens påstand om, at han er  

 fritaget for at deltage i vejens vedligeholdelse.
Vejmyndighedens udførelse af arbejdet (§ 20) 13. Kommunen kan ifølge § 20, stk. 1, efter ønske fra  

 et kvalificeret flertal af grundejere påtage sig udførelsen af påbudte  

 vejarbejder mod vederlag.
Beslutningen herom binder de lodsejere, der ikke  

 har deltaget i begæringen.
Vejmyndigheden kan efter § 20, stk. 2, genoptage et vejsyn, selv om det er  

 krævet udsat på grund af anlæg af retssag.
Hvis vejen herefter under vejsynet  

 besluttes istandsat eller vedligeholdt, må kommunen stå i forskud med  

 udgifterne.
Den endelige fordeling af udgifterne og hermed betalingen må da  

 vente, indtil endelig dom er afsagt i retssagen.
§ 20,  stk. 3, indeholder bestemmelse om kommunens  

 udførelse af de vejarbejder, som det er pålagt grundejerne at udføre, men som  

 de ikke har udført eller har udført på utilfredsstillende måde.
Når  

 færdselsmæssige hensyn gør det påkrævet, skal kommunen foranledige det  

 manglende arbejde udført for de forpligtedes regning.
Selv om færdselsmæssige  

 hensyn ikke gør det påkrævet, kan kommunen i sådanne tilfælde bestemme, at  

 arbejdet skal udføres ved kommunens foranstaltning for de forpligtedes  

 regning.
 Vejmyndigheden har mulighed for at give grundejerne en afdragsmæssig  

 ordning for vejudgifterne, herunder ved optagelse af lån med kommunegaranti  

 efter reglerne i § 62, stk. 4. En forudsætning herfor er, at kommunen påtager  

 sig udførelsen af vejarbejdet som et samlet arbejde.
Private fællesveje i byer og bymæssige områder Udlæg og anlæg af private fællesveje 14. Bestemmelserne i afsnit III vedrører forholdene i  

 byerne og de bymæssige områder.
Det nærmere gyldighedsområde fremgår af § 13  

 og cirkulærets bemærkninger hertil, jfr. nærmere pkt. 6.
 Bestemmelserne indeholder bl.a. regler om udlæg af private fællesveje og  

 om vejbredder (§§ 23-28), om vejadgang som betingelse for udstykning (§ 29)  

 og om anlæg af private fællesveje (§§ 39, 41 og 42). Derimod er de hidtidige  

 regler om klassificering af vejene udgået ved ændringsloven af 1985.
Vejfortegnelse (§ 21) 15. Efter § 21 skal vejmyndigheden udfærdige en  

 fortegnelse over private fællesveje og udlagte private fællesveje.
Ministeren  

 for offentlige arbejder kan fastsætte nærmere regler for udarbejdelse og  

 offentliggørelse af vejfortegnelser.
Sådanne regler er udsendt ved  

 ministeriet for offentlige arbejders cirkulære af 27. maj 1975 om  

 retningslinier for udarbejdelse af fortegnelse over private fællesveje i byer  

 og bymæssige områder.
 De hidtidige bestemmelser om optagelse af private aftaler i fortegnelsen  

 er ophævet ved ændringsloven af 1985, da der har været rejst kritik af disse  

 bestemmelsers hensigtsmæssighed.
Dette er ikke til hinder for, at vejmyndigheden fortsat optager private  

 aftaler i fortegnelsen, hvilket kan være hensigtsmæssigt, hvis private  

 fællesveje er udskilt i matriklen.
Det kan bl.a. være tilfældet i Københavns  

 kommune.
I visse tilfælde er optagelse på vejfortegnelsen en betingelse for, at  

 nærmere angivne retsvirkninger kan indtræde.
Det gælder således § 35, stk. 1  

 og 3, om bebyggelse og beplantning af udlagt vejareal, og § 39, stk. 1, om  

 vejmyndighedens krav om anlæg af udlagt privat fællesvej.
Vejklasser (§ 22) 16. De hidtidige bestemmelser om klassificering af de  

 private fællesveje er ophævet ved ændringsloven af 1985, da behovet for  

 reglerne ikke er stort og de sjældent er fulgt op i praksis.
I forbindelse  

 hermed er de formelle regler i § 33 om meddelelse til grundejerne i  

 forbindelse med klassificering og omklassificering blevet ophævet.
De  

 fornødne ændringer af lovens øvrige bestemmelser er gennemført således, at  

 det er reglerne for den hidtidige største klasse efter antal - klasse II -  

 der videreføres som gældende for alle private fællesveje i afsnit III.
Vejudlæg (§ 23) 17. § 23, stk. 1, fastslår, at udlæg af en privat  

 fællesvej normalt skal foretages af ejerne af de ejendomme, hvorover vejen  

 skal føres.
Heraf følger, at den grundejer, der udstykker grunde med henblik  

 på bebyggelse, selv og på egen bekostning må tilvejebringe adgang til  

 bebyggelsen.
Der er imidlertid i § 23, stk. 2 og 3, tillagt vejmyndigheden hjemmel til  

 selv at foretage vejudlæg under visse nærmere betingelser.
Ifølge § 23, stk.  

 2, kan vejmyndigheden således i forbindelse med grundejerens udlæg af private  

 fællesveje efter § 23, stk. 1, bestemme, at der tillige skal ske udlæg af vej  

 på tilgrænsende eller nærliggende ejendomme.
Det kan ligeledes bestemmes, at  

 en tidligere udlagt privat fællesvej over anden ejendom skal udlægges i  

 større bredde og med ændret retning og tværprofil.
Ved et sådant vejudlæg kan  

 der tillægges en ejendom vejret ad bestående vej i forbindelse med udlægget.  

 Udlægget kan også alene gå ud på at tillægge vejret til en allerede udlagt  

 eller anlagt privat fællesvej.
§ 23,  stk. 3, giver endvidere vejmyndigheden hjemmel  

 til i særlige tilfælde selv at foretage udlæg af en privat fællesvej og at  

 ændre en tidligere udlagt privat fællesvej.
Udlægget kan gå ud på at tillægge  

 vejret til en allerede udlagt eller anlagt privat fællesvej, også når der i  

 øvrigt ikke udlægges nyt vejareal.
Disse udlægsregler må vurderes som et  

 alternativ til de udlægsbestemmelser af tilsvarende art, der kan anvendes af  

 kommunalbestyrelsen i medfør af kommuneplanlovens regler om lokalplan.
Herved  

 får vejmyndigheden bl.a. mulighed for at sikre en hensigtsmæssig byggemodning  

 af et område i vejmæssig henseende samt i øvrigt til at tilgodese almene  

 offentlige hensyn.
Bestemmelserne i § 23, stk. 2 og 3, må ses i sammenhæng med § 39,  

 hvorefter vejmyndigheden bestemmer, i hvilket omfang og til hvilket tidspunkt  

 en udlagt privat fællesvej skal anlægges.
Udlægget og beslutningen om  

 vejanlægget er i denne situation reelt at betragte som en ekspropriation, og  

 det er i § 40 angivet, i hvilket omfang der skal betales erstatning for  

 indgrebet.
Efter § 37 kan en ejer, der ved vejmyndighedens vejudlæg hindres i  

 en rimelig udnyttelse af det resterende areal, desuden under visse  

 omstændigheder kræve arealet overtaget.
I begge tilfælde skal vedkommende  

 kommune efter § 64 afholde udgifterne ved indgrebet eller overtagelsen.
Ved siden af udlægsreglerne i privatvejsloven gælder fortsat nogle særlige  

 udlægsregler for private fællesveje i henhold til andre love, jfr. § 43 og  

 cirkulærets pkt. 33, nemlig 1: endelig fastlæggelse af private fællesveje ved lokalplan i henhold til  

 kommuneplanloven, 2: fastlæggelse af private fællesveje ved beslutning af en  

 ekspropriationskommission efter statsekspropriationsloven.
 For udlæg efter disse bestemmelser gælder udlægsreglerne i §§ 23-29, jfr.  

 §§ 31-34, ikke.
 Lovens øvrige bestemmelser, f.eks. om anlæg, istandsættelse og  

 vedligeholdelse, finder derimod anvendelse også på disse veje, hvis ikke  

 særlig undtagelse er gjort i eller følger af den enkelte bestemmelse.
Godkendelse af projekt (§ 24) 18. Selv om vejudlæg normalt foretages af ejerne af de  

 ejendomme, hvorover vejen skal føres, skal udlægget godkendes af  

 vejmyndigheden.
Grundejerne skal efter § 24, stk. 1, for vejmyndigheden  

 forelægge skitseprojekt, der angiver vejens retning, bredde og længdeprofil  

 samt dens tilslutning til andre veje.
 Ved godkendelse skal vejmyndigheden påse, at udlægget tilgodeser en række  

 færdselsmæssige hensyn og hensyn til bebyggelse, herunder også foreliggende  

 byplanmæssige dispositioner, jfr. opregningen i § 24, stk. 2.
 Ved vejudlæg efter § 23, stk. 3, bør kommunen selv udarbejde  

 skitseprojekt.
I § 24, stk. 3, er der givet ministeren for offentlige arbejder hjemmel  

 til at fastsætte almindelige regler og normer for private fællesvejes  

 linieføring, længde- og tværprofil m.v.
Der kan henvises til  

 informationshæftet geometrisk udformning af veje i byområder, udsendt af  

 vejdirektoratet oktober 1980.
Udlægsbredder m.v. (§ 25) 19. I § 25 er fastsat, at vejmyndigheden kan kræve nye  

 private fællesveje udlagt i en bredde på indtil 18 m, Københavns og  

 Frederiksberg kommuner kan dog kræve nye veje udlagt i bredde op til 20 m.  

 Loven indeholder ikke bestemmelser om, hvilken mindste bredde nye veje skal  

 have.
Fornødne holde- og parkeringsarealer kan normalt tilvejebringes på de  

 tilgrænsende grunde efter byggelovens bestemmelser.
Hvis dette imidlertid  

 ikke kan lade sig gøre som følge af tilstedeværende bebyggelse, kan  

 vejmyndigheden efter § 25, stk. 2, ud over de fastsatte vejbredder tillige  

 kræve udlagt holdebanearealer i indtil 6 m bredde eller et areal af  

 tilsvarende størrelse til parkeringsplads.
 Ved blinde veje, og hvor forholdene i øvrigt gør det ønskeligt, kan  

 vejmyndigheden ifølge § 25, stk. 3, kræve udlagt areal til passende  

 vendepladser.
Pålæg af oversigtsservitut ved ekspropriation (§ 26) 20. Ved § 26 er der tillagt vejmyndigheden hjemmel til  

 ved ekspropriation at gennemføre oversigtsservitutter ved skæring mellem  

 private veje indbyrdes og ved vejsving.
Bestemmelsen finder anvendelse såvel  

 i forbindelse med vejudlægget som ved senere udstykning.
Der kan pålægges  

 arealer, der ikke ejes af den eller de grundejere, der foretager vejudlægget  

 eller udstykningen, oversigtsservitut, når der ikke kan opnås overenskomst om  

 servitutpålægget med de pågældende ejere.
 Ekspropriation til pålæg af oversigtsservitut kan også ske, når  

 vejmyndigheden selv efter § 23, stk. 2 eller 3, foretager vejudlæg.
 Ekspropriation til oversigt efter § 26 sker efter reglerne i kapitel 5 om  

 lov om offentlige veje.
 Bestemmelse om færdselsregulering eller færdselsindskrænkning (§ 27).
21. Efter § 27 kan vejmyndigheden i forbindelse med  

 godkendelse af vejudlægget efter forhandling med politiet træffe bestemmelse  

 om færdselsregulering eller færdselsindskrænkning, der skal gennemføres ved  

 vejens anlæg.
Bestemmelsen er et modstykke til, hvad der gælder efter § 13 i  

 lov om offentlige veje, hvor der i forbindelse med en offentlig vejs anlæg  

 kan træffes tilsvarende beslutning.
 Den omstændighed, at sådan bestemmelse træffes allerede ved vejudlægget,  

 vil kunne medvirke til at fremme en hensigtsmæssig planlægning og  

 differentiering af vejnettet.
 Også på et senere tidspunkt, når vejen er taget i brug, kan der træffes  

 bestemmelse om færdselsregulering, jfr. § 44.
Udlæg af hjørnearealer og skråningsarealer (§ 28) 22. I forbindelse med vejudlægget skal der ifølge § 28  

 udlægges hjørnearealer efter reglerne i lov om offentlige veje, §§ 39-40,  

 samt de skråningsarealer, der er nødvendige for vejens anlæg.
Vejmyndigheden  

 kan bestemme, at skråningsarealerne skal forblive under de tilgrænsende  

 ejendomme, således at de enkelte grundejere fortsat ejer arealerne og kan  

 disponere over dem, og selv må vedligeholde dem.
 Hvis bestemmelse herom ikke træffes, indgår skråningsarealerne som  

 vejarealer, hvorved de vejberettigede må dele omkostningerne ved  

 vedligeholdelsen.
 Hvis skråningsarealer mere eller mindre berører alle ejendomme på samme  

 måde, kan det være rimeligt, at de forbliver under de enkelte ejendomme, da  

 udgifterne til vedligeholdelse i så fald blot vil blive fordelt på den samme  

 kreds, som skal betale vedligeholdelsen, hvis arealerne er vejarealer.  

 Omvendt kan det være rimeligt at inddrage skråningsarealer, der kun berører  

 enkelte ejendomme, og hvor værdien af at kunne disponere over arealerne er  

 tvivlsom, under det fælles vejareal.
Udstykning m.v. (§ 29) 23. I § 29, stk. 1, er det fastsat, at udstykning,  

 omdeling eller skelforandringer kun må foretages, såfremt enhver af de  

 parceller, som fremkommer i forbindelse hermed, enten lovligt har direkte  

 adgang til en offentlig vej eller med vejmyndighedens godkendelse har adgang  

 til en anlagt eller udlagt privat fællesvej.
 Bestemmelsen er udtryk for det princip, der er indeholdt i  

 udstykningslovens § 4, stk. 2, hvorefter der for enhver lod, der fremkommer  

 ved udstykning, skal være sørget for adgang til offentlig vej.
 Der er ikke ved bestemmelsen tænkt lagt hindringer i vejen for udstykning  

 af parceller til forening med tilgrænsende grunde, når sammenlægningen ikke  

 medfører mere færdsel end forudsat ved vejudlægget.
Ved udstykning af parceller til privat fællesvej kan der tilføres denne en  

 færdsel, som ikke var forudsat ved vejens udlæg eller anlæg.
Efter § 29, stk.  

 2, kan vejmyndigheden derfor som betingelse for sin godkendelse bestemme, at  

 der i fornødent omfang skal foretages ændringer ved vejens længde- eller  

 tværprofil og udstyr og ved oversigtsforholdene ved vejtilslutninger.
Dette  

 kan efter omstændighederne betyde en udvidelse af bestående private  

 fællesvejes udlægsbredde, også over trediemands grund.
Udstykning kan undertiden tillige nødvendiggøre vejudlæg, ikke alene på  

 den ejendom, der udstykkes, men også på andre ejendomme.
Efter § 29, stk. 3,  

 kan vejmyndigheden derfor som betingelse for sin godkendelse af udstykning  

 forlange, at der udlægges eller anlægges nye private fællesveje på  

 tilgrænsende eller nærliggende ejendomme.
 Det forudsætter, at sådanne vejudlæg gennemføres ved, at udstykkeren på  

 egen bekostning træffer aftale med ejerne af de ejendomme, udlægget berører.
 Kan der ikke ved mindelig overenskomst opnås enighed om at foretage  

 vejudlæg på trediemands grund, kan vejmyndigheden selv foretage vejudlægget i  

 henhold til § 23, stk. 2 eller 3.
Da det som nævnt er forudsat, at udlæg efter § 29, stk. 2 og 3, sker efter  

 aftale mellem udstykkeren og ejeren af de ejendomme, udlægget omfatter,  

 betragtes udlægget som et udlæg omfattet af § 23, stk. 1, og arealet kan  

 kræves stillet til rådighed uden erstatning.
Spørgsmålet om erstatning for  

 selve arealet må forudsættes afklaret ved den indgåede aftale.
 Ved godkendelse af udstykningen skal vejmyndigheden ifølge § 29, stk. 4,  

 påse, at fornødne tilladelser efter kapitel 6 i lov om offentlige veje  

 foreligger.
Øget udlægsbredde og byggelinier (§ 30) 24. Bestemmelserne om øget udlægsbredde og byggelinier  

 for klasse I veje er ophævet ved ændringsloven af 1985 i forbindelse med, at  

 bestemmelserne om klassificering af private fællesveje er ophævet.
Såfremt en privat fællesvej senere skal udvides ud over de grænser, der er  

 fastlagt i § 25, jfr. pkt. 19, må udvidelsen ske i forbindelse med vejens  

 overtagelse som offentlig.
En sådan udvidelse kan sikres ved byggeliniepålæg  

 efter § 35 i lov om offentlige veje.
Fremlæggelse og offentliggørelse (§§ 31-34) 25. §§ 31-34 indeholder forskrifter om  

 offentliggørelse af en række foreløbige og endelige beslutninger i henhold  

 til kapitel 7, dels til orientering for de direkte berørte grundejere, der  

 får mulighed for at udtale sig, før beslutningerne træffes, dels til  

 orientering for ejere af andre ejendomme i de pågældende og tilgrænsende  

 områder.
Fremlæggelse af projekt (§ 31) Efter § 31 skal projekt til udlæg af privat fællesvej fremlægges til  

 almindeligt eftersyn i mindst 3 uger.
Denne fremlæggelse skal først ske, når  

 projektet har været underkastet en foreløbig behandling i kommunen efter  

 eventuel drøftelse med grundejeren.
Der skal endvidere ske offentlig  

 kundgørelse om fremlæggelsen og fremsendes brev til grundejere, der berøres  

 af projektet samt angives en frist på mindst 6 uger for fremsættelse af  

 indsigelser og ændringsforslag.
Reglen i stk. 1 tilsigter offentlighed omkring vejudlæg, således at  

 grundejere i nabolaget får mulighed for at gøre deres synspunkter gældende,  

 f.eks med henblik på en ændret udformning af vejudlægget, hvorved de får  

 bedre mulighed for at tilrettelægge deres udstykning.
Efter stk. 2 finder  

 disse procedureregler dog ikke anvendelse, såfremt vejmyndigheden skønner, at  

 vejudlægget udelukkende har betydning for de ejendomme, der er omfattet af  

 vejudlægget og således er uden betydning for udstykning og vejbetjening af  

 andre ejendomme i området.
Såfremt stk. 2 anvendes på et vejudlæg foretaget  

 af vejmyndigheden efter § 23, stk. 2 og 3, skal vejmyndigheden, senest 3 uger  

 før den træffer endelig beslutning, give meddelelse herom til de berørte  

 grundejere, således at disse får mulighed for at fremsætte eventuelle  

 indsigelser, inden vejmyndigheden træffer endelig beslutning.
Virkning af fremlæggelse (§ 32) Fremlæggelse af foreløbig beslutning om vejudlæg har ifølge § 32 den  

 virkning, at arealer, der er omfattet af vedtagelsen, og hvorom offentlig  

 kundgørelse har fundet sted, indtil videre ikke uden vejmyndighedens  

 tilladelse må bebygges eller på anden måde anvendes i strid med projektet.
Offentlig kundgørelse m.v. (§ 34) Efter § 34, stk. 1 og 2, skal der ske offentlig kundgørelse om  

 udfærdigelse af vejfortegnelse efter § 21 og godkendelse og vedtagelse af  

 vejudlæg, herunder af hjørnearealer.
Der skal i disse tilfælde gives  

 meddelelse til bygningsmyndigheden.
Når offentlig kundgørelse er sket, skal  

 afgørelserne ifølge § 34, stk. 3, respekteres såvel af ejendommens ejere og  

 brugere som af panthavere og andre rettighedsindehavere, uanset hvornår deres  

 rettigheder er erhvervet.
 Efter udløbet af klagefristen, og når eventuelle klager er afgjort,  

 tinglyses beslutningerne på de berørte ejendomme, jfr. § 34, stk. 4.  

 Tinglysningen har alene oplysende virkning.
Udgifterne ved de foranstaltninger, der er nævnt i §§ 31-34, afholdes  

 efter § 34, stk. 5, af vedkommende kommune.
De kan dog kræves refunderet af  

 grundejerne, når udgifterne er foranlediget ved udlæg af private fællesveje i  

 henhold til § 23, stk. 1, dvs. de tilfælde, hvor der er tale om vejudlæg  

 efter grundejerens egen anmodning.
Skal flere grundejere deltage i  

 udgifterne, fordeles disse mellem dem efter reglerne i § 62 om fordeling af  

 udgifter ved istandsættelse og vedligeholdelse af private fællesveje.
 De særlige regler om offentliggørelse m.v. i §§ 31-34 finder ikke  

 anvendelse ved vejudlæg i henhold til anden lovgivning, jfr. § 43, stk. 1.  

 Her finder offentliggørelse sted på stort set tilsvarende måde.
Retsvirkning af vejudlæg (§ 35) 26. Retsvirkningen af vejudlæg er beskrevet i § 35.  

 Vejudlæg har samme retsvirkning som byggeliniepålæg efter lov om offentlige  

 veje, jfr. denne lovs § 34. Retsvirkningen går dog videre på et enkelt punkt,  

 idet heller ikke beplantning og hegn m.v. må etableres på arealet uden  

 vejmyndighedens samtykke, jfr. § 35, stk. 3.
 Tilbagerykningsafstanden ved højdeforskel i terræn er dog efter § 35, stk.  

 2, fastsat til 1,5 gange højdeforskellen mod 2 gange højdeforskellen efter  

 lov om offentlige veje.
 Formålet med bestemmelsen i § 35 er at begrænse det offentliges udgifter  

 ved gennemførelsen af det fremtidige vejanlæg, navnlig i de tilfælde, hvor  

 erstatningsbestemmelsen i § 40 hjemler erstatningskrav mod vejmyndigheden.
Orientering om udlæggets omfang (§36) 27. § 36 indeholder regler om vejmyndighedens  

 forpligtelse til at give ejerne nærmere oplysninger om beliggenheden af  

 udlagte vejarealer samt om den fremtidige vejhøjde og om grundejerens pligt  

 til at indhente oplysning hos vejmyndigheden om byggeriets lovlighed i  

 tilfælde, hvor byggearbejdet ikke kræver byggetilladelse efter byggeloven.  

 Regler om bygningsmyndighedens forpligtelse til at påse, at fornøden  

 tilladelse foreligger efter privatvejsloven, er anført i bygningsreglementet  

 i medfør af byggelovens § 16, stk. 3.
Den fremtidige vejhøjde bør angives med så stor nøjagtighed, at ejeren af  

 vedkommende ejendom ved byggeri eller andre dispositioner på ejendommen kan  

 tage hensyn til det kommende vejanlæg og derved sikre sig, at der ikke  

 påføres ejendommen eller vejen væsentlige ulemper, herunder vanskeliggørelse  

 af adgangsforholdene.
En eksakt højdeangivelse vil således normalt ikke være  

 påkrævet, men usikkerheden må ikke være større, end at oplysningerne muliggør  

 disponering af planlagt byggeri.
Overtagelse (§ 37) 28. Svarende til, hvad der gælder ved byggeliniepålæg  

 langs offentlige veje, anses vejudlæg efter privatvejslovens § 23, stk. 2 og  

 3, som en almindelig regulering af ejendomsretten.
Derfor er den principielt  

 erstatningsfri, indtil arealet kræves afgivet til vejanlægget, jfr. § 40. Kun  

 i de tilfælde, hvor vejudlæg virker særligt indgribende, har en arealejer  

 adgang til at begære sin ejendom overtaget helt eller delvis af  

 vejmyndigheden.
 Bestemmelsen herom i § 37 er formuleret som den tilsvarende bestemmelse i  

 § 38 i lov om offentlige veje.
En grundejer, der i henhold til § 24 søger om godkendelse af udlæg af en  

 privat fællesvej over sin egen ejendom, kan ikke stille krav om overtagelse,  

 selv om vejmyndigheden kræver vejen udlagt i større bredde end foreslået af  

 grundejeren.
Overtagelse kan heller ikke kræves, hvis en grundejer ønsker at  

 foretage udstykning, og vejmyndigheden i henhold til § 29, stk. 2 og 3, som  

 betingelse for sin godkendelse af adgangsforholdene kræver vejudlæg eller  

 forøgelse af den bestående udlægsbredde for en privat fællesvej.
Overtagelse kan begæres af ejeren af det berørte areal.
Hvis en hel  

 ejendoms benyttelse berøres, kan også restejendommen begæres overtaget.  

 Anmodningen om overtagelse skal fremsættes inden 6 måneder efter, at ejerne  

 har fået underretning om vejudlægget, eller efter endelig afgørelse i en  

 klagesag.
Vejmyndigheden kan dog se bort fra denne frist, hvis særlige grunde  

 foreligger, f.eks. i tilfælde af brand på ejendommen.
 Erstatningsbeløb i henhold til § 37 udredes af kommunen, jfr. § 64.
§ 37  finder ikke anvendelse på vejudlæg i henhold til  

 anden lovgivning, f.eks. kommuneplanloven.
Det må her bero på denne  

 lovgivning, hvilke retsvirkninger der er knyttet til en eventuel reduceret  

 udnyttelse af de pågældende ejendomme.
Vejanlæg efter krav fra vejmyndigheden (§ 39) 29. Efter § 39, stk. 1, kan vejmyndigheden bestemme, i  

 hvilket omfang og til hvilket tidspunkt en udlagt privat fællesvej, der er  

 optaget på vejfortegnelsen, skal anlægges.
 Efter § 39, stk. 2, skal bestemmelserne i lovens kap. 10 om istandsættelse  

 og vedligeholdelse af private fællesveje finde anvendelse i forbindelse med  

 gennemførelse af et vejanlæg efter påbud fra vejmyndigheden i henhold til  

 stk. 1.
Erstatning (§ 40) 30. § 40, stk. 1, handler om de tilfælde, hvor  

 vejmyndigheden kan kræve arealer stillet til rådighed for vejanlægget uden  

 erstatning, nemlig:
Når vejmyndigheden efter reglen i § 39 kræver anlæg af en privat  

 fællesvej, skal der i de tilfælde, der er nævnt i § 40, stk. 1, efter § 40,  

 stk. 2, ydes erstatning for nedrivning af bygninger, fjernelse af andre anlæg  

 af blivende art, tab af hegn, beplantning og afgrøder samt for ulemper i  

 øvrigt.
Det er dog en forudsætning, at bygninger m.v. er lovlig anbragt.
§ 40,  stk. 3, omhandler tilfælde, hvor der af  

 vejmyndigheden skal ydes erstatning for såvel arealer som bygninger m.v.
Det  

 gælder i følgende tilfælde:
 Såfremt erstatning efter § 40, stk. 2 og 3, skal ydes, vil erstatningen  

 efter § 40, stk. 4, ofte bortfalde eller dog blive reduceret gennem  

 modregning i erstatningen af de fordele, som vejanlægget tilfører ejendommen.  

 Det er ved denne bestemmelse forudsat, at en sådan fordel opnås, når en  

 byplan eller lokalplan medfører, at ejeren af en ejendom helt eller delvis  

 undgår selv at foretage udlæg i henhold til privatvejslovens § 23, stk. 1,  

 hvor vejmyndigheden ville kunne have krævet arealet afstået uden erstatning.
 En sådan fordel vil også foreligge i andre tilfælde, hvor vejudlægget -  

 uanset efter hvilke regler udlægget er gennemført - mere eller mindre må  

 anses for en forudsætning for en naturlig udnyttelse af en ejendom.
 Vejmyndigheden afholder erstatningsudgifterne, jfr. § 64, hvis størrelse i  

 mangel af mindelig overenskomst fastsættes af taksationsmyndighederne i  

 henhold til lov om offentlige veje.
Anlæg og ibrugtagning af vej (§ 41) 31. § 41 angiver, at en privat fællesvej eller en  

 strækning heraf ikke må anlægges eller tages i brug, før vejudlægget er  

 godkendt efter § 24 eller § 43. Vejmyndigheden skal endvidere have godkendt  

 et detailprojekt for vejanlægget, herunder længde- og tværprofil, befæstelse  

 og afvanding m.v.
Vejmyndigheden kan efter § 41, stk. 2, tillade, at vejen midlertidigt  

 anlægges efter et foreløbigt detailprojekt.
Herved gives der bl.a. mulighed  

 for midlertidigt at anlægge vejen i nedsat bredde.
Fordeling af anlægsudgifter (§ 42) 32. § 42 tillægger vejmyndigheden hjemmel til at  

 fordele anlægsudgifterne mellem lodsejerne efter de almindelige regler om  

 fordeling af udgifterne ved vedligeholdelse og istandsættelse af private  

 fællesveje i §§ 57, stk. 4, 59 og 62.
Det har hidtil været tilstrækkeligt, at anmodning om en udgiftsfordeling  

 fremsættes senest samtidig med arbejdets udførelse.
Denne praksis afviger fra  

 lovens øvrige bestemmelser, hvorefter samtlige berørte grundejere skal høres,  

 inden et arbejde på en privat fællesvej påbegyndes, hvis de skal betale til  

 arbejdet.
Da det forekommer rimeligt, at de grundejere, der skal betale til  

 anlæg af en privat fællesvej, også får mulighed for at fremsætte ønsker  

 vedrørende anlæggets udformning, er denne praksis ophævet ved ændringsloven  

 af 1985.
Anmodningen om en sådan fordeling skal fremsættes inden arbejdet  

 påbegyndes, således at de andre berørte grundejere får mulighed for at  

 fremkomme med bemærkninger til projektet.
Arbejdet må herefter ikke  

 påbegyndes før der er taget endelig beslutning efter § 59.
Vejudlæg efter anden lovgivning (§ 43) 33. Som omtalt under pkt. 17 opretholder  

 privatvejsloven forskellige former for vejudlæg, navnlig i henhold til  

 planlovgivningen, jfr. § 43.
Når private veje fastlægges endeligt ved lokalplan, sker det i forbindelse  

 med en nærmere planlægning af bebyggelsen i det område, der omfattes af  

 planen.
Denne planlægning under et af vej- og bebyggelsesforhold sker ved  

 kommunalbestyrelsens foranstaltning.
Det må derfor kunne påregnes, at  

 kommunalbestyrelsen ved administrationen af disse lovbestemmelser lægger  

 tilsvarende synspunkter til grund ved bedømmelsen af planerne, som er  

 forudsat i privatvejsloven.
Udlægsreglerne i kapitel 7 skal heller ikke anvendes, når private  

 fællesveje fastlægges ved beslutning af ekspropriationskommission efter  

 statsekspropriationsloven.
Disse regler finder f.eks anvendelse i forbindelse  

 med motorvejsanlæg eller jernbaneanlæg, når afbrudte forbindelser skal  

 retableres.
Når private fællesveje udlægges efter de nævnte bestemmelser, skal en  

 række af privatvejslovens regler ikke følges.
Det gælder §§ 23-34.
Lokalplaner fastlægger ikke altid hele vejnettet inden for området  

 definitivt, men lader undertiden den endelige beliggenhed af vejene henstå  

 til senere afgørelse.
Det er derfor kun de veje, der er endeligt fastlagt ved  

 lokalplan, der er undtaget fra udlægsreglerne i privatvejsloven.
En vej, der  

 kun er foreløbig fastlagt ved lokalplan, kan ikke optages på vejfortegnelsen  

 som udlagt vej og kan således heller ikke godkendes som adgangsvej for  

 udstykkede parceller, jfr. lovens § 29, stk. 1, og udstykningslovens § 4,  

 stk. 2. Når den endelige beliggenhed af en sådan vej skal fastlægges, må det  

 ske efter udlægsreglerne i privatvejsloven eller en lokalplan, der endelig  

 fastlægger vejen.
§ 43  omhandler alene undtagelser fra de nævnte  

 udlægsbestemmelser.
Lovens øvrige bestemmelser, f.eks. om anlæg,  

 istandsættelse og vedligeholdelse, gælder også for veje udlagt efter anden  

 lovgivning, medmindre undtagelse er gjort i eller følger af den enkelte  

 bestemmelse.
Forskellig råden over private fællesveje Forandringer, færdselsregulering m.v.
34. Efter færdselslovens § 92 kan politiet med  

 samtykke af vedkommende vejmyndighed træffe bestemmelse af betydning for  

 udnyttelse og indretning af veje, herunder også private fællesveje, når  

 vejene er åbne for almindelig trafik.
Færdselslovens § 97 forudsætter, at  

 private kan være berettiget til at forbyde visse arter af færdsel på en  

 privat (fælles)vej og/ eller bro, men stiller dog krav om politiets medvirken  

 i visse henseender.
Disse bestemmelser suppleres i byområder af reglene i  

 privatvejslovens § 44, der ved ændringsloven af 1985 er søgt tydeliggjort.
Efter § 44, stk. 1, kan vejmyndigheden på private fællesveje lade foretage  

 forandringer ved vejens indretning eller anlæg, hel eller delvis afspærring  

 af vejen for gennemgående færdsel og andre færdselsmæssige foranstaltninger  

 med henblik på at begrænse færdslen på vejen.
Dette kan gennemføres dels af  

 færdselsmæssige hensyn, dels med henblik på at forbedre det trafikale miljø,  

 f.eks. ved etablering af opholds- og legeområder eller stillevejsområder.
 Henvisningen til færdselslovens §§ 92 og 100 tydeliggør, at iværksættelse  

 af de pågældende forandringer og foranstaltninger skal ske i overensstemmelse  

 med færdselslovens kompetencefordeling mellem politi og vejmyndighed.  

 Udgifterne ved foranstaltningerne skal normalt afholdes af kommunen.
 En række af de forhold, der er omfattet af § 44, varetager imidlertid  

 primært miljømæssige formål. § 40-foranstaltninger etableres således oftest  

 af hensyn til vejens beboere og ikke af hensyn til den almene færdsel.  

 Ændringsloven af 1985 indfører derfor ved stk. 2 hjemmel til, at disse  

 foranstaltninger kan gennemføres efter reglerne i §§ 57-62 om istandsættelse  

 og vedligeholdelse af private fællesveje, således at udgifterne kan fordeles  

 mellem samtlige lodsejere.
Henvisningen til §§ 57-62 forpligter ikke vejmyndigheden til at fordele  

 udgifterne mellem samtlige grundejere.
Vejmyndigheden kan således indgå  

 aftale med den kreds af grundejere, der ønsker vejen trafiksaneret, om at  

 disse forestår arbejdets gennemførelse og afholder udgifterne herved.  

 Vejmyndigheden kan også som betingelse for at give tilladelse til  

 trafiksanering efter stk. 3 kræve, at ansøgerne selv udfører arbejdet og  

 afholder udgifterne herved.
Disse ordninger må dog forudsætte, at  

 vejmyndigheden har afvejet den offentlige interesse i fredeliggørelse af  

 vejen og eventuelle modstridende hensyn blandt forskellige grupper af  

 grundejere ved vejen.
 I § 44, stk. 3, et det udtrykkeligt angivet, at grundejerne ikke på egen  

 hånd må foretage forandringer ved de private fællesveje eller træffe  

 bestemmelse om afspærring af vejen for gennemgående færdsel, herunder også  

 uvedkommende færdsel, eller andre former for færdselsregulering eller  

 færdselsindskrænkning, f.eks. forbud mod parkering.
 Så længe den færdsel, som en privat fællesvej udsættes for, i det  

 væsentlige er af samme karakter som den, vejens beboere udøver på den  

 pågældende vej og på andre private fællesveje, er det naturligt, at  

 kommunalbestyrelsen har adgang til at bestemme, at vejen skal stilles til  

 rådighed vederlagsfrit for sådan trafik.
 Vejmyndighedens og politiets tilladelse til de ønskede dispositioner har  

 alene karakter af en offentligretlig tilladelse, der alene giver udtryk for,  

 at disse myndigheder ikke vil modsætte sig, at vejen trafikreguleres.  

 Spørgsmålet om, hvilke personer der kan gennemføre de pågældende  

 foranstaltninger, er privatretligt.
 Som et modstykke til de beføjelser, der er tillagt vejmyndigheden, til at  

 træffe afgørelse om, hvorvidt en privat fællesvej skal afspærres for  

 uvedkommende færdsel, er det i § 58, stk. 2, fastsat, at vedkommende kommune  

 skal betale merudgifterne ved særligt slid på en privat fællesvej, når  

 vejmyndigheden modsætter sig grundejernes anmodning om forbud mod  

 gennemgående færdsel.
 Såfremt der undtagelsesvis skulle opstå færdselsmæssige gener, f.eks.  

 omfattende parkering på en sommerhusvej, i forbindelse med kommunens afslag  

 på at spærre vejen for offentligheden, kan problemerne søges løst efter  

 færdselslovens regler, f.eks. med et parkeringsforbud.
Belysning (§ 45) 35. Efter § 45 kan vejmyndigheden kræve, at private  

 fællesveje og andre arealer, der benyttes som offentligt tilgængelige  

 færdselsarealer, holdes belyst enten af grundejerne selv eller ved  

 vejmyndighedens foranstaltning for grundejernes regning.
Med hensyn til  

 arbejdets udførelse og fordeling af udgifterne til anlæg og drift finder §§  

 57-62 tilsvarende anvendelse.
Luftledninger, hegn mod vej (§ 46) 36. Bestemmelserne om luftledninger m.v. og hegn mod  

 vej i lov om offentlige veje, §§ 108 og 111, finder efter § 46 tilsvarende  

 anvendelse på private fællesveje.
Beplantning (§ 47) 37. På private fællesveje må efter § 47 træer og anden  

 beplantning kun plantes med vejmyndighedens samtykke.
Færdselshensyn såvel  

 som vejens istandsættelse kan gøre en fjernelse af beplantningen påkrævet, og  

 vejmyndigheden kan derfor også kræve træer og anden beplantning fjernet,  

 nedskåret, opstammet eller studset.
 Spørgsmålet om fjernelse af træer, der alene er til gene for en eller  

 flere ejendomme og ikke har betydning for vej- og færdselsforhold, er alene  

 et privatretligt spørgsmål mellem de vejberettigede.
Udgifterne ved de foranstaltninger, der er omtalt i § 47, fordeles mellem  

 grundejerne efter reglerne i §§ 57-62 om fordeling af istandsættelses- og  

 vedligeholdelsesarbejder.
Kommunen kan efter disse regler også selv lade  

 foranstaltningerne udføre for grundejernes regning.
Overkørsler og overgange (§ 48) 38. Ifølge § 48, stk. 1, finder bestemmelserne i  

 kapitel 6 i lov om offentlige veje om etablering og benyttelse af overkørsler  

 og overgange, herunder vej- og stitilslutninger - dvs. §§ 70 og 71 -  

 tilsvarende anvendelse ved private fællesveje.
Formålet med bestemmelsen er at give vejmyndigheden mulighed for at tage  

 stilling til, hvor adgang til en privat fællesvej nærmere skal placeres, og  

 for de tilfælde, der er opregnet i § 71 i lov om offentlige veje, også at  

 tage stilling til ændret anvendelse af bestående adgange.
Grænser en grund op  

 til flere private fællesveje, giver bestemmelsen også hjemmel til at  

 bestemme, til hvilken privat fællesvej adgang skal tillades.
Vejmyndighedens  

 afgørelse må være begrundet i færdselsmæssige eller vejtekniske hensyn.  

 Sådanne hensyn kan også begrunde, at der stilles tekniske vilkår som  

 betingelse for godkendelse af adgang.
 Nægtelse af enhver adgang fra et areal til en privat fællesvej bør kun  

 ske, hvis de færdselsmæssige forhold på stedet afgørende taler imod  

 etablering af adgang.
 Hvis vejmyndigheden i større udstrækning ønsker at begrænse direkte adgang  

 til en privat fællesvej, bør bestemmelserne herom træffes i forbindelse med  

 godkendelse af vejanlægget, jfr. bestemmelsen i § 24, stk. 2, nr. 6.
Sker vejudlægget ikke efter privatvejsloven, men efter anden lovgivning,  

 vil der normalt samtidig med vejudlægget være truffet bestemmelse om  

 adgangsforholdene.
Sådanne bestemmelser må respekteres af vejmyndigheden.
Vejmyndighedens tilladelse til at etablere adgang til en privat fællesvej  

 er en offentligretlig tilladelse, der alene indebærer, at vejmyndigheden ikke  

 vil modsætte sig, at der etableres adgang til vejen.
Spørgsmålet, om der til  

 ejendommen er knyttet den fornødne vejret til vejen, jfr. § 2, stk. 2, er et  

 privatretligt forhold mellem grundejerne, medmindre andet udtrykkeligt er  

 bestemt af det offentlige i forbindelse med vejudlæg.
 Som det fremgår af § 68 i lov om offentlige veje omfatter begrebet  

 overkørsel i denne lov også adgang til offentlig vej fra private fællesveje.  

 Den private fællesvejs indmunding i en offentlig vej er følgelig at betragte  

 som en overkørsel til den offentlige vej.
Hvis en parcel derfor udstykkes med adgang til en privat fællesvej, der  

 indmunder i en offentlig vej, skal tilladelse indhentes efter § 71 i lov om  

 offentlige veje fra vejbestyrelsen for den offentlige vej.
I overensstemmelse  

 hermed er det i § 48, stk. 2, fremhævet, at tilladelse efter stk. 1 kun kan  

 meddeles, hvis også fornøden tilladelse foreligger efter lov om offentlige  

 veje.
Vejmyndigheden skal påse, at sådan tilladelse foreligger, herunder også  

 at regler om adgangsbegrænsning er iagttaget.
 Hvis vejmyndigheden afslår en grundejers anmodning om etablering af adgang  

 til et areal, kan ejeren under de særlige omstændigheder, der er nævnt i §  

 48, stk. 3, begære arealet overtaget af vejmyndigheden mod erstatning.  

 Bestemmelsen herom svarer til den tilsvarende bestemmelse i lov om offentlige  

 veje, § 78.
Særlig brug af vejareal (§ 49) 39. Bestemmelsen i § 49, stk. 1, svarer til den  

 tilsvarende bestemmelse i lov om offentlige veje, § 102, stk. 1, og  

 fastsætter, at arealer af private fællesveje ikke uden vejmyndighedens  

 tilladelse må anvendes til nærmere angivne, ikke færdselsmæssige formål.  

 Ejerne af disse veje kan derfor ikke på egen hånd give tilladelse til  

 benyttelse af vejarealet til andet end færdsel.
Omvendt kan vejmyndigheden  

 normalt ikke meddele samtykke til de dispositioner, der er nævnt i § 49, stk.  

 1, uden at også de private vejberettigede samtykker.
Undtagelse gælder for  

 brug af vejarealet til foranstaltninger, der ikke indvirker på vejens  

 hidtidige karakter eller på færdselsforholdene, f.eks. placering af  

 byggematerialer i forbindelse med opførelse af et hus, jfr. § 49, stk. 2.  

 Andet kan fremgå af privatvejslovens øvrige bestemmelser, f.eks. § 50, stk.  

 3, in fine, om nedlægning af ledninger.
Efter § 49, stk. 2, skal vejmyndigheden forhandle med politiet, inden  

 tilladelse meddeles.
Tilladelse i henhold til § 49, stk. 1, kan ikke fra  

 vejmyndighedens side gøres betinget af en afgift.
 Efter § 49, stk. 3, finder bestemmelsen i lov om offentlige veje, § 101,  

 om byggeri, udgravning og opfyldning ved private fællesveje og om  

 foranstaltninger til sikring mod udskriden eller beskadigelse af vejarealet  

 m.v. tilsvarende anvendelse.
Nedlægning af ledninger i private fællesveje (§ 50) 40. Efter § 50, stk. 1, må nedlægning eller omlægning  

 af underjordiske ledninger og anbringelse eller flytning af stangrækker m.v.  

 kun ske med vejmyndighedens godkendelse, hvis ikke andet følger af særlig  

 lovgivning.
 Bestemmelser, der tillader en ledningsejer uden vejmyndighedens  

 godkendelse at nedlægge ledninger i private fællesveje, findes bl.a. i lov om  

 telegrafer og telefoner, stærkstrømsloven og vandløbsloven.
 Ejeren af en ledning kan dog efter stk. 2 uden samtykke lade udføre  

 uopsættelige reparationer af en ledning.
 Det er fastslået i § 50, stk. 3, at grundejerne ikke kan modsætte sig de  

 foranstaltninger af den omhandlede art, der er godkendt eller krævet af  

 vejmyndigheden.
Ledninger i udlagte private fællesveje (§ 51) 41. Efter § 51 kan vejmyndigheden tillade, at  

 ledninger, kabler m.v. anbringes i eller over udlagte private fællesveje mod  

 erstatning til grundejerne for eventuelle skader.
Ledningsarbejder (§ 52) 42. § 52 svarer til den tilsvarende regel i lov om  

 offentlige veje, § 106, og fastslår, at ledningsarbejder bekostes af  

 ledningsejeren, hvis ikke andet særligt er bestemt.
Nedlæggelse af private fællesveje 43. Bestemmelserne i §§ 53-56 fastlægger den  

 fremgangsmåde, der skal følges ved nedlæggelse af private fællesveje.
De har  

 fået ændret formulering ved ændringsloven af 1985. Formålet hermed har været  

 at tydeliggøre bestemmelserne.
Bestemmelserne finder efter deres placering i lovens afsnit III  

 umiddelbart kun anvendelse på veje i byer og bymæssigt bebyggede områder,  

 jfr. § 13, stk. 1 og 2. Ved § 14, stk. 5, er det dog bestemt, at reglerne  

 også kan finde anvendelse for private fællesveje på landet.
Der henvises  

 herom til cirkulærets pkt. 7.
Reglerne finder også anvendelse ved vejnedlæggelser, der er forudsat i en  

 lokalplan.
I sådanne tilfælde kan nedlæggelsen dog også gennemføres ved  

 ekspropriation i medfør af kommuneplanlovens bestemmelser.
Der er ikke efter privatvejsloven hjemmel til at yde erstatning i  

 forbindelse med en vejnedlæggelse.
Dette medfører, at der er tale om en  

 erstatningsfri regulering af private vejrettigheder.
Efter § 53, stk. 1, skal vejmyndigheden tage stilling til spørgsmålet om  

 nedlæggelse af en privat fællesvej, såfremt der fremsættes begæring herom fra  

 en grundejer, der har den fornødne interesse i spørgsmålet.
En sådan  

 interesse har primært ejeren af det areal, vejen er beliggende på, men en  

 nedlæggelse kan også være af interesse for de grundejere, der har vejret til  

 vejen.
Vejmyndigheden kan endvidere af egen drift tage stilling til, om en  

 vej skal nedlægges.
Efter stk. 2 skal vejen helt eller delvis opretholdes, hvis den efter  

 matrikelkortet er eneste adgangsvej til en ejendom eller nogen af dens  

 lodder, og der ikke samtidig etableres eller sikres anden adgang.
Vejen skal  

 endvidere opretholdes, hvis den er af vigtighed for en ejendom med vejret til  

 vejen.
Hermed forstås bl.a., at vejen skal opretholdes, hvis den er en  

 forudsætning for, at der er fornøden adgang til ejendommen eller af betydning  

 for forbindelsen mellem flere lodder af samme ejendom.
Hvis beslutningen  

 indebærer, at vejen skal omlægges, kan de fornødne arealer eller  

 vejrettigheder sikres ved ekspropriation i medfør af reglerne i lov om  

 offentlige veje, kapitel 5. Eventuelle erstatninger i forbindelse hermed skal  

 udredes af vejmyndigheden, jfr. § 64. Går beslutningen ud på, at vejen skal  

 nedlægges eller omlægges, skal beslutningen offentliggøres i stedlige blade.  

 Samtidig udsendes meddelelse til de grundejere, der berøres af beslutningen,  

 jfr. § 54, stk. 1. Meddelelsen skal indeholde oplysning om muligheden for at  

 fremsætte indsigelser over for vejmyndigheden samt om muligheden for at  

 indbringe sagen for taksationsmyndighederne.
Endvidere skal meddelelsen  

 indeholde oplysning om indholdet af § 53, stk. 2, om opretholdelse af vejen.
 Hvis vejmyndigheden afviser en indsigelse om opretholdelse efter § 53,  

 stk. 2, kan sagen kræves indbragt for taksationsmyndighederne.
 Hvis vejmyndighedens beslutning går ud på, at vejen kan opretholdes som  

 hidtil, eller hvis en indsigelse ikke er omfattet af bestemmelsen i § 53,  

 stk. 2, kan afgørelsen påklages til ministeriet for offentlige arbejder i  

 medfør af de almindelige klageregler i lovens § 7. Det samme gælder, hvis en  

 indsigelse hidrører fra personer, der ikke har vejret til vejen.
Taksationskommissionen skal ved sin behandling af sagen alene tage  

 stilling til, om den pågældende vej skal nedlægges, eller om vejen skal  

 opretholdes i medfør af § 53, stk. 2. Der kan således ikke tilkendes nogen  

 erstatning som følge af nedlæggelsen eller omlægningen.
Er der tale om en  

 vejomlægning, kan taksationskommissionen kun tage stilling til, om den nye  

 vej ved sin beliggenhed m.v. kan antages at være et fornødent alternativ til  

 den nedlagte strækning.
Hvis dette ikke er tilfældet, må kommissionen  

 bestemme, at den hidtidige vej skal opretholdes.
Taksationskommissionen kan  

 således ikke tage stilling til den nye vejs beliggenhed eller udlæggets  

 udformning, hvis dette er uden betydning for vurderingen af, om der er skabt  

 fornøden adgang til de ejendomme, hvis hidtidige vejadgang nedlægges.
Udgifterne ved taksationsmyndighedernes behandling af sagen er hidtil  

 blevet afholdt af vejmyndigheden.
Ved § 55, stk. 2, er der givet  

 taksationsmyndighederne hjemmel til at pålægge såvel grundejerne som  

 vejmyndigheden at betale udgifterne.
Hvis sagen er rejst alene ved  

 vejmyndighedens eget initiativ, betales udgifterne alene af vejmyndigheden.
Ved fordeling af udgifterne skal taksationsmyndigheden særlig lægge vægt  

 på, om det har været rimeligt at kræve sagen forelagt for  

 taksationsmyndighederne.
Den grundejer, der uden rimelig grund indbringer  

 sagen for taksations- eller overtaksationskommissionen, vil således helt  

 eller delvis kunne pålægges de udgifter, det ifølge lov om offentlige veje, §  

 59, stk. 1, og § 62, stk. 2, påhviler vejmyndigheden at udrede.
Hvis det må  

 antages, at det har været rimeligt at søge sagen yderligere prøvet, kan  

 taksationsmyndigheden undlade at pålægge den pågældende disse udgifter, og i  

 stedet for pålægge vejmyndigheden eller den, der har anmodet om nedlæggelsen,  

 udgifterne.
Hvis vejen opretholdes, bør vejmyndigheden udrede hele udgiften,  

 hvis den burde have indset, at vejen ikke kunne nedlægges, eller hvis  

 nedlæggelsen er forudsat i planlægningen.
Hvis vejen nedlægges, tilhører arealet den, der ifølge tingbogen er ejer  

 af arealet.
Kan denne ikke findes, eller ønsker denne ikke at råde over  

 arealet, skal det tilbydes ejerne af de tilgrænsende ejendomme.
Hvis  

 vejmyndigheden er ejer af arealet, jfr. matrikeldirektoratets vejledning af  

 5. oktober 1983 om vejes registrerings- og adkomstforhold, bør arealet  

 tilbydes ejerne af de tilgrænsende ejendomme.
 Hvis vejmyndigheden ikke selv har rejst sagen, kan den fordele udgifterne  

 ved sagens behandling, herunder udgifterne til notering i matriklen og  

 berigtigelse i tingbogen - men ikke udgifterne ved taksationsbehandlingen -  

 mellem de grundejere, der er interesseret i nedlæggelsen.
Istandsættelse og vedligeholdelse af  

 private fællesveje Grundejernes forpligtelser (§ 57) 44. § 57, stk. 1, fastslår, at det påhviler  

 grundejerne ved private fællesveje at holde vejene i god og forsvarlig stand  

 under hensyn til færdslens art og størrelse.
Det er vejmyndigheden, der bestemmer, i hvilket omfang, på hvilken måde og  

 hvornår en privat fællesvej skal vedligeholdes eller istandsættes.
Efter §  

 57, stk. 2, foreligger der istandsættelse, når der sker en forbedring af  

 vejen.
Hvis kommunen ved vejens anlæg har godkendt, at vejen midlertidigt  

 anlægges i mindre bredde end den fastsatte udlægsbredde, kan kommunen senere  

 i forbindelse med en beslutning om vejens istandsættelse bestemme, at vejen  

 nu skal anlægges i fuld bredde.
Visse kommuner har hidtil pålagt de enkelte grundejere hver at  

 vedligeholde det vejstykke, der er beliggende ud for deres ejendom.
Andre  

 kommuner har i almindelighed bestemt, at istandsættelse og vedligeholdelse af  

 private fællesveje skal ske som et samlet arbejde under kommunens kontrol. §  

 57, stk. 2, åbner mulighed for begge fremgangsmåder.
Såfremt det efter § 58  

 eller § 60 pålægges andre end ejere af tilgrænsende ejendomme at deltage i  

 udgifterne ved vejarbejdet, skal arbejdet dog ifølge § 57, stk. 3, altid  

 udføres som et samlet arbejde under vejmyndighedens kontrol.
Efter § 57, stk. 4, kan vejmyndigheden bestemme, at reglerne om udførelse  

 af et vejarbejde som et samlet arbejde skal anvendes på vejarbejder, der  

 omfatter flere private fællesveje.
Bestemmelsen anvendes, når vejene i  

 færdselsmæssig henseende udgør en enhed.
Dette vil eksempelvis være  

 tilfældet, når flere veje forløber i forlængelse af hinanden eller i et  

 vejsystem, bestående af stamveje og adgangsveje.
Vejmyndigheden kan bestemme, om arbejderne vedrørende den enkelte vej skal  

 udføres samtidig eller tidsforskudt.
Det sidste vil kunne bestemmes, når der  

 ikke umiddelbart er behov for arbejder på flere veje, der naturligt udgør en  

 færdselsmæssig enhed, f.eks. stam- og fordelingsveje med boligveje.
I sådanne  

 tilfælde må der træffes beslutning om vedligeholdelse af boligvejene samtidig  

 med, at der tages stilling til vedligeholdelse af stam- og fordelingsveje med  

 en fælles udgiftsfordeling.
Andre brugeres forpligtelser (§ 58) 45. § 58, stk. 1, giver vejmyndigheden ret til at  

 inddrage andre end ejerne af tilgrænsende ejendomme i udgifterne ved  

 vedligeholdelse og istandsættelse af en privat fællesvej, hvis deres  

 benyttelse skønnes i særlig grad at medføre slid på vejen.
En sådan  

 inddragelse af andre brugere kan også finde sted i tilfælde af midlertidig  

 benyttelse, da en sådan, f.eks. i forbindelse med et byggeforetagende, kan  

 virke helt ødelæggende for vejen.
Denne bestemmelse kan derimod ikke anvendes  

 til at inddrage en større kreds af brugere i bidragsfordelingen, når deres  

 benyttelse af vejen ikke adskiller sig fra de vejberettigedes brug af vejen.
Som et modstykke til § 44, hvorefter hel eller delvis afspærring af  

 private veje eller anden form for færdselsregulering eller  

 færdselsindskrænkning ikke kan iværksættes af grundejerne på egen hånd,  

 bestemmer § 58, stk. 2, at vejmyndigheden, hvis den afslår en ansøgning fra  

 grundejerne om indførelse af færdselsforbud, skal afholde den del af  

 udgifterne ved vejens vedligeholdelse og istandsættelse, der er en følge af  

 den gennemgående færdsels særlige slid på vejen.
Ved særligt slid forstås som  

 udgangspunkt slid fra trafik af en anden karakter, end den, de vejberettigede  

 udøver, f.eks. tung erhvervstrafik på villa- eller sommerhusveje.
Den udgift,  

 vejmyndigheden skal betale, er den udgift, der skønsmæssigt må antages at  

 overstige udgifterne til vedligeholdelse af tilsvarende veje uden den omtalte  

 særlig slidende gennemgående trafik.
Vejsyn m.v. (§ 59) 46. Før vejmyndigheden efter § 57 træffer bestemmelse  

 om udførelse af vedligeholdelse eller istandsættelse af en privat vej som et  

 samlet arbejde, skal den ifølge § 59, stk. 1, indkalde de berørte grundejere  

 til vejsyn eller andet møde, hvor der gøres rede for den påtænkte beslutning.  

 Vejmyndigheden kan dog i stedet vælge at underrette grundejerne om den  

 påtænkte beslutning, jfr. § 59, stk. 2.
En tilsvarende procedure er ikke nødvendig med hensyn til arbejder, der  

 pålægges ejerne af de tilgrænsende grunde, hver ud for sin ejendom.
I disse  

 tilfælde skal de pågældende grundejere blot underrettes om vejmyndighedens  

 beslutning.
Ved ændringsloven af 1985 er det præciseret, at vejmyndighedens  

 beslutning efter stk. 1 - 3 kan indeholde nærmere bestemmelser om  

 vintervedligeholdelse og renholdelse af vejen i overensstemmelse med lov om  

 vintervedligeholdelse og renholdelse af veje.
Servitutforpligtede (§ 60) 47. Før privatvejsloven savnede kommunen en klar  

 hjemmel til direkte at pålægge grundejere eller andre, der ved  

 servitutbestemmelser er forpligtet til at vedligeholde private fællesveje i  

 udstykningsområder, at opfylde disse forpligtelser, når disse grundejere ikke  

 var ejere af tilgrænsende ejendomme.
Kommunen måtte i stedet holde sig til  

 ejerne af de tilgrænsende grunde, som igen måtte søge deres udgifter dækket  

 hos de servitutforpligtede. § 60 giver vejmyndigheden hjemmel til at  

 forlange, at servitutforpligtede skal udføre et påbudt  

 vedligeholdelsesarbejde eller istandsættelsesarbejde eller afholde udgifterne  

 herved.
Det er dog en forudsætning, at servitutforpligtelsen er klar og  

 utvetydig.
Hvis den, der efter kommunens opfattelse er  

 vedligeholdelsespligtig, mener, at forpligtelsen ikke påhviler ham eller ikke  

 påhviler ham i det omfang, som kommunen hævder, må spørgsmålet indbringes for  

 domstolene.
 Det er overladt til kommunens afgørelse, om den vil holde sig helt eller  

 delvis til de servitutforpligtede eller til ejerne af de tilgrænsende  

 ejendomme.
 Servitutforpligtelser af den nævnte art har i øvrigt undertiden et mindre  

 vidtgående omfang end den forpligtelse, der påhviler ejerne af de  

 tilgrænsende ejendomme efter § 57, således at en del af udgifterne eventuelt  

 må pålignes disse.
Kommunens udførelse af arbejdet (§ 61) 48. Når istandsættelses- og vedligeholdelsesarbejder  

 skal gennemføres som samlede arbejder, kan vejmyndigheden ifølge § 61, stk.  

 1, bestemme, at arbejdet skal udføres ved vedkommende kommunes foranstaltning  

 for de forpligtedes regning.
Samme beslutning kan træffes, når vejarbejderne ikke udføres rettidigt  

 eller på tilfredsstillende måde, jfr. § 61, stk. 2. Bestemmelsen kan også  

 vedrøre arbejder, der efter § 60 er pålagt servitutforpligtede.
Hvis de  

 servitutforpligtede ikke rettidigt udfører et påbudt arbejde, kan  

 vejmyndigheden dog, i stedet for at lade arbejdet udføre for de pågældendes  

 regning, bestemme, at arbejdet skal udføres af ejerne af de tilgrænsende  

 ejendomme efter reglerne i § 57.
Efter § 61, stk. 3 og 4, kan kommunen efter overenskomst med grundejerne  

 helt eller delvis overtage den fremtidige istandsættelse og vedligeholdelse  

 af en privat fællesvej for grundejernes regning.
En sådan overenskomst er  

 bindende for samtlige grundejere, hvis et kvalificeret flertal går ind for  

 ordningen.
Efter ændringsloven af 1985 lægges der nu vægt på bidragspligtens  

 omfang, og ikke som tidligere ejendomsværdien.
Herved undgås, at ejendomme,  

 der er udstykket i ejerlejligheder, får urimelig stor indflydelse ved  

 overenskomstens afslutning.
I overenskomsten vil der også kunne træffes  

 bestemmelse om fordeling af udgifterne mellem grundejerne, ligesom der kan  

 træffes bestemmelse om et fast årligt vederlag.
Fordeling af udgifterne ved samlede arbejder (§ 62) 49. Såfremt istandsættelses- og  

 vedligeholdelsesarbejder udføres ved de enkelte grundejeres foranstaltning,  

 hver ud for sin ejendom, opstår der ikke noget problem om fordeling af  

 udgifterne ved arbejdet.
Disse udgifter skal derimod fordeles, såfremt  

 arbejdet udføres som et samlet arbejde.
Ifølge § 62, stk. 1, skal  

 fordelingsreglerne i lov om grundejerbidrag til offentlige veje anvendes i  

 disse tilfælde, medmindre der er truffet anden aftale mellem vejmyndigheden  

 og grundejerne i medfør af § 61, stk. 3.
 Vejmyndigheden kan i øvrigt, når der i servitutter,  

 grundejerforeningsvedtægter eller lignende er fastsat regler om fordelingen  

 af udgifterne, bestemme, at fordelingen skal foregå efter disse regler i  

 stedet for efter vejbidragslovens regler, jfr. § 62, stk. 1, 3. pkt.
 Med hensyn til fordelingen af udgifter er der alene henvist til  

 bestemmelserne i vejbidragslovens §§ 11-12. De særlige begrænsninger i  

 bidragspligten i vejbidragslovens §§ 6-9 finder således ikke anvendelse ved  

 fordeling af udgifter vedrørende private fællesveje.
Ved ændringsloven af 1985 er det bestemt, at udgiften alene skal pålægges  

 ejerne af tilgrænsende ejendomme med vejret til vejen, jfr. § 2, stk. 2.  

 Bestemmelsen giver således i de tilfælde, hvor der ikke er tillagt naboejere  

 vejret til vejen, mulighed for at friholde disse for udgifter til  

 istandsættelse og vedligeholdelse af vejen.
Hvis der ikke er enighed mellem  

 grundejerne om, hvem der har vejret til vejen eller i øvrigt om anvendelse af  

 private bestemmelser om udgiftsfordelingen, henvises spørgsmålet til  

 domstolene, og vejmyndigheden fordeler udgifterne mellem ejerne af samtlige  

 til vejen grænsende ejendomme.
 Også med hensyn til kommunens adgang til at medregne  

 administrationsudgifter ved arbejder, der udføres af kommunen, er der henvist  

 til reglerne i vejbidragsloven, jfr. denne lovs § 4, stk. 5.
Medens grundejerne efter vejbidragsloven har krav på en henstandsordning  

 for beløb over en vis størrelse, hvor det drejer sig om offentlige vejanlæg,  

 kan grundejerne ikke kræve en sådan ordning for ydelser til arbejder på  

 private fællesveje.
Vejmyndigheden kan imidlertid tillade en afdragsordning  

 efter de nærmere bestemmelser i § 62, stk. 4.
Rentesatsen for det til enhver tid skyldige beløb fastsættes af  

 vejmyndigheden.
Dette er en ændring i forhold til tidligere, gennemført ved  

 ændringsloven af 1985.
Forskellige bestemmelser Udstykning (§ 63) 50. Ifølge § 63 kan vejmyndigheden forlange, at  

 approbation ikke meddeles på udstykninger, der vil komme i strid med en  

 forsvarlig og hensigtsmæssig udformning af vejforholdene.
Bestemmelsen kan navnlig tænkes anvendt, hvis en udstykning af et bestemt  

 areal vil hindre, at der tilvejebringes hensigtsmæssige vejforhold for  

 området i øvrigt, eller hvor en udstykning er udformet således, at  

 parcellernes placering, form eller størrelse vil hindre en fremtidig  

 vejforlængelse eller vejforbindelse eller hindre en senere udvidelse eller  

 omlægning af bestående vej.
Bestemmelsen vil navnlig kunne få betydning i  

 landzoneområder, hvor lovens udlægsregler ikke giver vejmyndigheden samme  

 mulighed for hensyntagen til den fremtidige udvikling af vejnettet som i  

 bymæssige områder.
Vejnavne, husnumre (§ 63 a) 51. Ifølge § 63 a finder bestemmelserne i lov om  

 offentlige veje, §§ 109 og 110 om vejnavne og husnumre også anvendelse på  

 private fællesveje.
Afholdelse af erstatningsudgifter (§ 64) 52. Det er fastslået i § 64, at vedkommende kommune  

 skal afholde erstatningsudgifter til grundejere, der rammes af dispositioner  

 i henhold til privatvejsloven, som medfører erstatning efter loven.
Det  

 gælder efter §§ 26, 37, 40, 48, stk. 3, og 53, stk. 3.
Udpantning (§ 65) 53. Vejmyndigheden har pant og fortrinsret som for  

 kommunale ejendomsskatter for beløb, som kommunen har betalt forskudsvis,  

 jfr. § 65, stk 1. Kommunen har yderligere en tilsvarende lovfæstet  

 fortrinsret for beløb, som kommunen har betalt i henhold til kommunegaranti  

 for grundejernes forpligtelser efter § 62, stk. 4.
 De tilfælde, hvor der kan blive tale om udpantning, er navnlig § 20  

 (kommunens udførelse af arbejder på landet), § 39 (vejmyndighedens udførelse  

 af anlægget af private fællesveje), § 42 (lån til anlæg af private  

 fællesveje), § 45 (belysning), § 47 (udgifter vedrørende træer og  

 beplantning), § 55 (udgifter vedrørende nedlæggelse af private fællesveje), §  

 61 (kommunens udførelse af private fællesvejes istandsættelse m.v.), § 62  

 (kommunelån) og § 66 (udgifter til taksationsbehandling).
 Tinglysning af kravene er ikke nødvendig for opnåelse af fortrinsstilling.  

 Betalings- eller garantiordninger skal imidlertid ifølge § 65, stk. 2, fremgå  

 af kvitteringsblanketterne for de kommunale ejendomsskatter.
Bortfald af servitutforpligtelser (§ 66) 54. Der er i § 66 tilvejebragt mulighed for at få  

 ældre servitut- eller overenskomstbestemmelser om vedligeholdelse og  

 istandsættelse af private fællesveje ophævet eller afløst, hvis de virker  

 urimeligt tyngende for den forpligtede.
Spørgsmålet herom kan af den  

 forpligtede - hvad enten denne er en privat grundejer eller kommune - kræves  

 forelagt eller forelægges en taksationskommission.
Betingelserne for en sådan  

 ophævelse eller afløsning af en eksisterende forpligtelse af denne art er, at  

 forpligtelsen er over 20 år gammel, og at den i væsentlig grad går ud over,  

 hvad der kunne påregnes ved bestemmelsens oprettelse, f.eks. fordi prisniveau  

 og færdselsforhold har ændret sig væsentligt i det mellemliggende tidsrum.
 Ved bestemmelsen er der også tillagt grundejere, som i henhold til  

 servitutbestemmelse skal betale »vejafgift« til den oprindelige  

 grundejer, adgang til at kræve spørgsmålet om bortfald af denne afgift  

 forelagt en taksationskommission, når servitutten er mere end 20 år gammel.
 Taksationskommissionens afgørelse kan indbringes for  

 overtaksationskommissionen.
 Udgifterne ved taksationsmyndighedernes behandling af sagen, som normalt  

 afholdes af vejmyndighederne i medfør af lov om offentlige veje, § 59, stk.  

 1, og § 62, stk. 2, pålignes i henhold til en ændret formulering, gennemført  

 ved ændringsloven af 1985, de parter, der er interesseret i sagen.
 Udgifterne udredes forskudsvis af vejmyndigheden, der kan opkræve beløbet  

 hos den, der ved taksationsmyndighederne pålægges udgiften.
 Ophævelse af ældre cirkulærer m.v.
 55. I forbindelse med dette cirkulære ophæves følgende  

 tidligere cirkulærer m.v.:
 1: Cirkulære af 28. februar 1973 om lov om private fællesveje.
 2: Cirkulære af 3. oktober 1974 om ændring i vejlovgivningen, afsnit D.
 3: Cirkulære af 20. november 1975 om ændring i vejlovgivningen, afsnit B.
 4: Cirkulære af 10. august 1978 om ændring i vejlovgivningen, afsnit B.
