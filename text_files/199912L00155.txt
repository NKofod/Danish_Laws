Fremsat den 16. december 1999 af skatteministeren (Ole  

 Stavad) Forslag til Lov om ændring af  

 forskellige skattelove (Elselskabers overgang til almindelig skattepligt m.v. -  

 elreformen) § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 727 af 7. oktober 1998, som ændret  

 bl.a. ved § 1 i lov nr. 1026 af 23. december 1998 og senest ved § 1  

 i lov nr. 285 af 12. maj 1999, foretages følgende ændringer:
 1. I § 1, stk. 1, indsættes efter nr. 2  

 d:
»2	e)	elselskaber, hvorved i denne lov forstås selskaber m.v.,  

 i hvis aktiviteter indgår produktion, transport, handel eller levering  

 af elektricitet.
Skattepligten gælder uanset elselskabets  

 organisationsform.
Indregistrerede aktieselskaber omfattes dog af nr. 1. Hvis  

 aktivitet som nævnt i 1. pkt. udøves af et interessentskab,  

 beskattes interessenterne efter reglerne i denne bestemmelse, jf. dog  

 § 3, stk. 7. Produktion og forbrug af elektricitet i tog, skibe,  

 luftfartøjer eller andre transportmidler og produktion af elektricitet  

 på nødstrømsanlæg i tilfælde, hvor den  

 normale elektricitetsforsyning svigter, medfører ikke skattepligt  

 efter denne bestemmelse, hvis selskabet ikke i øvrigt har aktiviteter  

 som nævnt i 1. pkt.«.
 2. I § 3, stk. 1, nr. 2, indsættes efter  

 »institutioner«: », jf. dog stk. 7«.
 3. I § 3, stk. 1, nr. 4, 1. pkt., udgår:  

 »elektricitets-,«, og 2. pkt. ophæves.
 4. I § 3 indsættes som stk. 7:
»Stk. 7. Kommuner er skattepligtige af indtægt ved  

 erhvervsmæssig virksomhed med at drive eldistributionsnet og produktion  

 af elektricitet ved afbrænding af affald (elnæringsvirksomhed).  

 Ved produktion af elektricitet ved afbrænding af affald omfatter  

 skattepligten indtægt ved affaldsbehandling, elproduktion samt  

 varmeproduktion.
Skattepligten omfatter tillige fortjeneste eller tab ved  

 afhændelse, afståelse eller opgivelse af formuegoder, der har  

 eller har haft tilknytning til den erhvervsmæssige virksomhed.  

 Besiddelse af aktier mv. i elselskaber anses ikke for  

 elnæringsvirksomhed efter 1. pkt.«.
 5. § 9, stk. 1, 1. pkt., affattes  

 således:
 »De selskaber og foreninger m.v., der er nævnt i § 1,  

 stk. 1, nr. 6, § 2, stk. 1, litra a, b og f, og § 3,  

 stk. 7, kan ved opgørelsen af den skattepligtige indkomst kun  

 fratrække udgifter, som vedrører de indkomstkilder, hvis  

 indtægter er skattepligtige.«.
 6. I § 11, stk. 1, nr. 1, ændres »§ 1,  

 stk. 1, nr. 1-2 c, 3 a-5 b« til: » § 1, stk. 1, nr. 1-2 e, 3  

 a-5 b«.
 7. I § 13, stk. 1, nr. 2, ændres »nr. 1-2 d«  

 til: »nr. 1-2 e«.
 8. I § 17, stk. 1, ændres »§ 1,  

 stk. 1, nr. 1-2 d og 3 a-6« til: »§ 1, stk. 1, nr. 1-2 e, 3  

 a-6, og § 3, stk. 7,«.
 9. I § 31, stk. 4, indsættes efter nr. 4 som  

 nyt nummer:
 »5.	Elselskaber som nævnt i § 1, stk. 1, nr. 2  

 e.«.
 Nr. 5-8 bliver herefter nr. 6-9.
 10. Efter § 35 N indsættes:
»§ 35 O.
For elselskaber (elektricitetsværker), der fra  

 og med 1. januar 2000 overgår til beskatning efter § 1,  

 stk. 1, nr. 1 eller 2 e, eller § 2, jf. § 1, stk. 1, nr.  

 1 eller 2 e, fra skattefrihed efter § 3, stk. 1, nr. 4, finder  

 overgangsbestemmelserne i stk. 2-5 anvendelse.
Stk. 2. Maskiner, inventar og lignende driftsmidler samt  

 skibe, som elselskabet ejer forud for den 1. januar 2000, indgår i  

 saldoværdien efter afskrivningslovens regler med anskaffelsessummen  

 nedskrevet med den tekniske værdiforringelse.
Afskrivning kan i stedet  

 foretages på grundlag af genanskaffelsesværdien korrigeret for  

 restlevetid og korrigeret for inflation/prisstigninger.
 Stk. 3. På bygninger, der er afskrivningsberettigede  

 efter afskrivningslovens regler, eller på installationer heri, og som  

 er anskaffet eller fuldført før den 1. januar 2000, foretages  

 afskrivning på grundlag af den værdi, hvormed bygningen eller  

 installationen indgår i ejendomsværdien ved vurderingen pr. 1.  

 januar 2000.
 Stk. 4. I ikke-afskrivningsberettigede bygninger foretages  

 afskrivning på afskrivningsberettigede installationer, som er anskaffet  

 eller fuldført før den 1. januar 2000, på grundlag af den  

 værdi, hvormed installationen skønnes at indgå i  

 ejendomsværdien ved vurderingen pr. 1. januar 2000.
 Stk. 5. Ved opgørelse af fortjeneste eller tab efter  

 ejendomsavancebeskatningsloven, aktieavancebeskatningsloven, kursgevinstloven  

 eller afskrivningslovens §§ 39 eller 40 finder bestemmelserne i  

 selskabsskattelovens § 35 K, stk. 1-4, tilsvarende anvendelse,  

 når aktivet eller gælden er erhvervet henholdsvis påtaget  

 forud for den 1. januar 2000. For fast ejendom træder  

 ejendomsværdien pr. 1. januar 2000 i stedet for de værdier, der  

 er nævnt i selskabsskattelovens § 35 K, stk. 1, 2.-4.  

 pkt.
 Stk. 6. For kommuner, der fra den 1. januar 2000 bliver  

 skattepligtige af indtægt ved erhvervsmæssig virksomhed med at  

 drive eldistributionsnet og produktion af elektricitet ved afbrænding  

 af affald efter selskabsskattelovens § 3, stk. 7, anvendes reglerne  

 i stk. 1-5 på aktiver og passiver vedrørende denne  

 virksomhed.
Stk. 7. Decentrale kraftvarmeanlæg, jf. § 5 i lov  

 nr. 375 af 2. juni 1999 om elforsyning, som ikke ejes af et  

 elektricitetsværk, kan afskrive et beløb svarende til den del af  

 nettogælden, der kan henføres til kraftvarmeanlægget,  

 opgjort til kursværdien pr. 31. december 1999 i den skattepligtige  

 indkomst over en periode på 20 år fra skattepligtens  

 indtræden, i stedet for at afskrive på aktiver, som  

 anlægget ejer forud for overgangen til skattepligt den 1. januar 2000.  

 Det skal ved indgivelse af selvangivelse for indkomståret 2000 bindende  

 tilkendegives, om der ønskes at afskrive et beløb svarende til  

 nettogælden efter 1. pkt.
Ved nettogæld forstås den del af  

 anlæggets samlede gæld, som overstiger anlæggets fordringer  

 omfattet af kursgevinstloven og værdipapirer omfattet af  

 aktieavancebeskatningsloven.
Ved senere afståelse af aktiver, som  

 kraftvarmeanlægget ejede forud for den 1. januar 2000, medregnes den  

 fulde afståelsessum, uanset aktivets art, ved opgørelsen af den  

 skattepligtige indkomst.«.
§ 2 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 643 af 5.  

 august 1999, foretages følgende ændringer:
 1. I § 2, stk. 3, ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1-2 e og 3 a-5 b«.
 2. I § 2 d, stk. 2, 1. pkt., ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1, nr. 1-2 e og 3 a-5 b«.
 3. I § 4, stk. 6, ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1, nr. 1-2 e og 3 a-5 b«.
§ 3 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 954 af 5. november  

 1996, som ændret senest ved § 1 i lov nr. 874 af 3. december 1999,  

 foretages følgende ændringer:
 1. I § 14, stk. 1, indsættes efter nr.  

 7:
 »8)	Ved fusion af de i henhold til selskabsskattelovens § 1,  

 stk. 1, nr. 2 e, beskattede elselskaber.«.
 2. Efter § 14 h indsættes:
»§ 14 i.
Ved omdannelse af elselskaber omfattet af  

 selskabsskattelovens § 1, stk. 1, nr. 2 e, til aktieselskaber,  

 finder bestemmelserne i kapitel 1 bortset fra § 6 tilsvarende  

 anvendelse. § 13 finder ligeledes tilsvarende anvendelse.
Stk. 2. Underskud fra tidligere indkomstår kan uanset  

 § 8, stk. 6, bringes til fradrag i det modtagende selskabs  

 indkomstopgørelse efter ligningslovens § 15, hvis elselskabets  

 aktiver og gæld som helhed overdrages til et af elselskabet ejet eller  

 oprettet aktieselskab, hvori elselskabet ejer hele aktiekapitalen.
Det er en  

 betingelse, at aktieselskabet ikke tidligere har drevet erhvervsmæssig  

 virksomhed.«.
 3. I § 15 a indsættes som stk. 5:
 »Stk. 5. Bestemmelserne i dette kapitel finder tilsvarende  

 anvendelse ved spaltning af de i henhold til selskabsskattelovens § 1,  

 stk. 1, nr. 2 e, beskattede elselskaber, dog under forudsætning  

 af, at det eller de modtagende selskaber beskattes i henhold til  

 selskabsskattelovens § 1, stk. 1, nr. 1, eller § 1,  

 stk. 1, nr. 2 e.«.
 4. I § 15 c indsættes som stk. 3:
 »Stk. 3. Bestemmelserne i dette kapitel finder tilsvarende  

 anvendelse ved tilførsel af aktiver, der foretages af de i henhold til  

 selskabsskattelovens § 1, stk. 1, nr. 2 e, beskattede elselskaber,  

 dog under forudsætning af, at det modtagende selskab beskattes i  

 henhold til selskabsskattelovens § 1, stk. 1, nr. 1, eller  

 § 1, stk. 1, nr. 2 e.«.
§ 4 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 639 af 3. august 1999, foretages følgende  

 ændring:
 1. I § 65, stk. 1, 1. pkt., ændres  

 »selskabsskattelovens § 1, stk. 1, nr. 1, 2 og 4» til:  

 »selskabsskattelovens § 1, stk. 1, nr. 1, 2, 2 e og 4».
§ 5 I lov om beskatning til kommunerne af faste ejendomme, jf.  

 lovbekendtgørelse nr. 808 af 4. december 1990, som ændret senest  

 ved lov nr. 211 af 9. april 1999, foretages følgende  

 ændring:
 1. I § 8, stk. 1, litra d, ændres  

 »Elektricitets-, gas,« til: »Gas-,«.
§ 6 I konkursskatteloven, jf. lovbekendtgørelse nr. 702 af 6. september  

 1999, som ændret ved § 2 i lov nr. 874 af 3. december 1999,  

 foretages følgende ændring:
 1. I § 2 ændres »selskabsskattelovens § 1,  

 stk. 1, nr. 1-2 d og 3 a-6« til: »selskabsskattelovens § 1,  

 stk. 1, nr. 1-2 e og 3 a-6«.
§ 7 I lov om påligningen af indkomstskat til staten (ligningsloven), jf.  

 lovbekendtgørelse nr. 754 af 28. september 1999, foretages  

 følgende ændringer:
 1. I § 8 G, stk. 1, 1.pkt., og stk. 2,  

 1.pkt., ændres »§ 1, stk. 1, nr. 1-2 d og 3 a-6« til:  

 »§ 1, stk. 1, nr. 1-2 e og 3 a-6«.
 2. I § 8 H, stk. 1, 1. pkt., ændres  

 »§ 1, stk. 1, nr. 1-2 d og 3 a-6« til: »§ 1, stk. 1, nr.  

 1-2 e og 3 a-6«.
§ 8 I lov om indkomstskat for personer m.v. (personskatteloven), jf.  

 lovbekendtgørelse nr. 719 af 14. september 1999, som ændret ved  

 § 3 i lov nr. 874 af 3. december 1999, foretages følgende  

 ændringer:
 1. I § 4 a, stk. 1, nr. 1, ændres »§ 1,  

 stk. 1, nr. 1, 2, 4 eller 5 a« til: »§ 1, stk.1, nr. 1, 2, 2e, 4  

 eller 5 a«.
 2. I § 4 a, stk. 1, nr. 2, ændres »§ 1,  

 stk. 1, nr. 1, 2, 4 eller 5 a« til: »§ 1, stk.1, nr. 1, 2, 2e, 4  

 eller 5 a«.
§ 9 Loven træder i kraft dagen efter bekendtgørelsen i Lovtidende  

 og har virkning fra og med 1. januar 2000.
 Stk. 2. Elektricitetsværker, der uanset, at de, udover  

 at fremstille eller fordele elektricitet har udøvet aktivitet med  

 energirådgivning samt finansiering af elbesparende foranstaltninger som  

 omhandlet i § 9 b i lov om elforsyning, jf. lovbekendtgørelse nr.  

 632 af 1. juli 1996, eller sideordnede aktiviteter som omhandlet i samme lovs  

 § 9 c, har anvendt skattefritagelsesbestemmelsen i den hidtil  

 gældende § 3, stk. 1, nr. 4, i selskabsskatteloven, er ikke  

 skattepligtige for tiden før den 1. januar 2000.
 Stk. 3. Ejerandele i elproduktionsvirksomheder,  

 transmissionsvirksomheder, systemansvarlige virksomheder og  

 forsyningspligtige virksomheder, der efter § 97, stk. 2, i  

 lov nr. 375 af 2. juni 1999 om elforsyning skal overføres til  

 netvirksomheder, kan overføres med skattemæssig succession efter  

 principperne i fusionsskattelovens § 8 inden udgangen af  

 indkomståret 2000.
 Stk. 4. Overførsel af midler fra en net- eller  

 transmissionsvirksomhed efter § 102, stk. 2, i lov om elforsyning,  

 jf. lov nr. 375 af 2. juni 1999, som foreslået ændret ved  

 § 1, nr. 9, i L 139 fremsat den 7. december 1999, til en elproduktions-  

 eller forsyningspligtig virksomhed, kan ske uden skattemæssige  

 konsekvenser for elproduktionsvirksomheden eller den forsyningspligtige  

 virksomhed.
 Stk. 5. Tab opstået ved, at en kollektiv  

 elforsyningsvirksomhed hæfter for gældsforpligtelser i  

 medfør af § 46, stk. 3, i lov om elforsyning, jf. lov nr.  

 375 af 2. juni 1999, som foreslået ændret ved § 1, nr. 2, i  

 L 139 fremsat den 7. december 1999, eller hæfter for andre  

 elforsyningsvirksomheders gældsforpligtelser stiftet inden 1. januar  

 2000, kan, når tabet efter § 69, stk. 1, 2. pkt., i lov om  

 elforsyning, jf. lov nr. 375 af 2. juni 1999, som foreslået  

 ændret ved § 1, nr. 6, i L 139 fremsat den 7. december 1999,  

 indregnes i priserne for ydelser fra den kollektive elforsyningsvirksomhed,  

 fradrages ved opgørelsen af den kollektive elforsyningsvirksomheds  

 skattepligtige indkomst for det indkomstår, hvori tabet  

 konstateres.
Bemærkninger til lovforslaget Almindelige bemærkninger Lovforslaget er en del af opfølgningen på  

 aftalen af 3. marts 1999 samt tillægsaftalen af 17. november 1999  

 mellem Regeringen, Venstre, Det Konservative Folkeparti, Socialistisk  

 Folkeparti og Kristeligt Folkeparti om en lovreform for elsektoren.
 Lovforslaget skal således ses i sammenhæng med  

 lov nr. 375 af 2. juni 1999 om elforsyning samt forslag til lov om  

 ændring af lov om elforsyning (Kraftværkernes økonomiske  

 forhold m.v.) (L 139) fremsat den 7. december 1999.
1. Elreformen Efter aftalen om en lovreform for elsektoren skal alle  

 elselskaber - også de kommunale - gøres skattepligtige på  

 linie med aktieselskaber.
Der er ikke taget endelig stilling til den del af  

 aftalen, der vedrører indførelsen af en særlig avanceskat  

 ved førstegangsafståelse af aktier m.v. i elselskaber.  

 Lovforslaget indeholder derfor ikke særlige regler herom.
Som led i elreformen gennemføres en ny struktur i  

 elsektoren, som skal sikre adskillelse mellem monopol- og  

 konkurrenceområder.
Den fremtidige struktur vil i hovedtræk  

 bestå af følgende selskabstyper:
 Elproduktions- og handelsvirksomheder, som skal  

 drives som almindelige kommercielle virksomheder.
 Net- og transmissionsvirksomheder, som har ansvaret  

 for at drive henholdsvis distributions- og transmissionsnet.
 Forsyningspligtige virksomheder, som skal tilbyde  

 alle forbrugere i forsyningsområdet el-leverancer.
 Systemansvarlige virksomheder, som har det  

 overordnede ansvar for forsyningssikkerheden og for koordineringen af det  

 samlede elsystem.
 Transmissions- og netvirksomheder, forsyningspligtige  

 virksomheder og systemansvarlige virksomheder varetager alle opgaver på  

 monopolområder, hvortil kræves bevilling i henhold til den nye  

 elforsyningslov.
2 a.
Skattepligt som aktieselskaber Såvel elproduktions- og handelsvirksomheder,  

 transmissions- og netvirksomheder, forsyningspligtige virksomheder som  

 systemansvarlige virksomheder bliver skattepligtige med dette forslag.
Der er  

 ikke fremover en særlig betegnelse for de hidtidige  

 transformerforeninger.
Disse må, som de hidtidige  

 distributionsselskaber, etablere netvirksomheder og eventuelt  

 forsyningspligtige virksomheder, der vil være omfattet af  

 skattepligten.
 Skattepligten efter den foreslåede § 1,  

 stk. 1, nr. 2 e, om elselskaber gælder således for alle  

 selskaber mv., i hvis aktiviteter indgår produktion, transport, handel  

 og levering af elektricitet, som nævnt i elforsyningslovens  

 § 2.
Med den foreslåede ophævelse af  

 skattefritagelsen for elektricitetsværker i selskabsskattelovens  

 § 3, stk. 1, nr. 4, bliver elselskaber, der drives i  

 aktieselskabsform, fremover skattepligtige efter selskabsskattelovens  

 § 1, stk. 1, nr. 1, om skattepligt for aktieselskaber.
Alle andre  

 elselskaber bliver skattepligtige efter den foreslåede ny § 1,  

 stk. 1, nr. 2 e, i selskabsskatteloven, hvorefter skattepligten er  

 afhængig af, at der er tale om et elselskab.
Ved et elselskab  

 forstås et selskab, i hvis aktiviteter indgår produktion,  

 transport, handel eller levering af elektricitet.
2 b.
Kommunale elselskaber Kommunale elselskaber, der i dag er en del af den  

 kommunale forvaltning, skal ifølge den nye elforsyningslov som  

 udgangspunkt udskilles i et selskab med begrænset ansvar, det vil sige  

 aktieselskab, anpartsselskab eller andelsselskab med begrænset ansvar.  

 Sådanne selskaber bliver skattepligtige efter henholdsvis den  

 gældende § 1, stk. 1, nr. 1, eller den foreslåede  

 § 1, stk. 1, nr. 2 e, i selskabsskatteloven.
Kommunerne kan imidlertid vælge at udøve  

 netvirksomhed samt produktion af elektricitet ved affaldsforbrænding,  

 uden at der stilles krav om udskillelse i et selskab.
Som en konsekvens heraf  

 er det nødvendigt at gøre kommunerne skattepligtige af  

 indtægt ved elvirksomhed.
Skattepligten for kommuner med skattepligtige  

 elaktiviteter, der ikke er udskilt i et selskab med begrænset ansvar,  

 er efter den foreslåede bestemmelse i selskabsskattelovens § 3,  

 stk. 7, begrænset til indtægten ved erhvervsmæssig  

 virksomhed, defineret som elnæringsvirksomhed.
Herved vil den  

 kommunale elaktivitet, der ikke er udskilt i et selvstændigt selskab,  

 ikke fuldt ud blive beskattet efter de samme regler, som gælder for  

 aktieselskaber.
2 c.
Indgangsværdier I en ny § 35 O i selskabsskatteloven foreslås  

 fastsat indgangsværdier for de hidtidige skattefri elselskaber, der  

 overgår til almindelig skattepligt, herunder de kommuner, som bliver  

 skattepligtige af indtægter ved at drive eldistributionsnet og  

 produktion af elektricitet ved affaldsforbrænding.
 For visse stærkt forgældede decentrale  

 kraftvarmeanlæg foreslås en særlig mulighed for at afskrive  

 på anlæggets nettogæld fremfor afskrivning på  

 aktiver, der ejes forud for overgangen til skattepligt.
2 d.
Omstrukturering I fusionsskatteloven foreslås endvidere indsat  

 bestemmelser, hvorefter de omstruktureringer, der skal ske som følge  

 af elreformen, kan ske efter fusionsskattelovens successionsprincip.
 Endvidere foreslås, at ejerandele, der efter  

 § 97, stk. 2, i lov nr. 375 af 2. juni 1999 om elforsyning, skal  

 overføres til netvirksomhederne, kan overføres med  

 skattemæssig succession.
2 e.
Skattefrihed for kerneaktivitet Det foreslås, at elektricitetsværker, der har  

 anvendt skattefritagelsesbestemmelsen i selskabsskattelovens § 3,  

 stk. 1, nr. 4, er skattefri for tiden før 1. januar 2000, uanset  

 om elektricitetsværket har udøvet sideordnet aktivitet mv.
Denne  

 del af forslaget antages endvidere at løse de skattemæssige  

 problemer, der måtte være forbundet med omstruktureringer, der  

 sker som led i elreformen og som finder sted før 2000.
2 f.
Skattemæssige konsekvensændringer som følge af  

 regler om hæftelse for gældsforpligtelser og etablering af  

 nødvendigt kapitalgrundlag Det foreslås, at tab som følge af  

 hæftelser for gældsforpligtelser, der indregnes i priserne for  

 ydelser fra kollektive elforsyningsvirksomheder, er skattemæssigt  

 fradragsberettiget.
Det foreslås endvidere, at tilførsel af  

 midler til etablering af det nødvendige kapitalgrundlag i  

 elproduktions- eller forsyningspligtige virksomheder kan ske uden  

 skattemæssige konsekvenser for disse.
 De foreslåede bestemmelser skal ses i  

 sammenhæng med de i forslag til lov om ændring af lov om  

 elforsyning (L 139) foreslåede ændringer.
Provenumæssige konsekvenser Det er forbundet med meget stor usikkerhed at  

 skønne over provenuvirkningen som følge af overgangen til  

 skattepligt for selskaber i elsektoren.
Det skyldes bl.a. at et eventuelt  

 skatteprovenu vil afhænge både af de fremtidige elpriser og af  

 den fremtidige struktur i elsektoren, ejerforhold, konkurrenceforhold, omfang  

 af nyinvesteringer, reguleringer, åbningsbalancernes værdi  

 m.v.
Der skønnes samlet set ikke at fremkomme noget  

 nævneværdigt provenu af lovforslaget de nærmest kommende  

 år.
For produktionssektoren skønnes en beskeden indtjening samt  

 store skattemæssige afskrivninger og rentebetalinger således ikke  

 at udløse skatteprovenu de første 8-10 år.
På  

 længere sigt kan der dog blive tale om et provenumæssigt  

 potentiale.
 Reguleringen af især forsyningspligtige virksomheder  

 og net/distributionsvirksomhederne vil formentlig kun medføre en  

 begrænset mulighed for at skabe et skattepligtigt overskud, der med den  

 nuværende ejerstruktur formentligt vil blive kanaliseret tilbage til  

 forbrugerne i form af lavere priser.
Produktionssektoren Elproduktionsvirksomhedernes overgang til skattepligt  

 skønnes ikke at medføre noget nævneværdigt  

 skatteprovenu de nærmeste 8-10 år. Årsagen hertil er, at  

 elproduktionsvirksomhedernes dækningsbidrag i begyndelsen af perioden  

 ikke skønnes at kunne opveje de skattemæssige afskrivninger og  

 renteudgifterne.
Det er lagt til grund, at det samlede afskrivningsgrundlag  

 opgjort i åbningsbalancerne for produktionssektoren udgør i  

 størrelsesordenen 25-30 mia. kr.
Afskrivningsgrundlaget for  

 bygningerne svarer til vurderingen, mens afskrivningsgrundlaget for  

 driftsmidler opgøres som anskaffelsessummen nedskrevet med den  

 tekniske værdiforringelse eller genanskaffelsesværdien korrigeret  

 for restlevetid samt inflation/prisstigninger.
De provenumæssige konsekvenser på  

 længere sigt afhænger af udviklingen i elpriserne, og af om  

 bindingerne i forhold til CO2-kvoterne nedsætter indtjeningsmuligheden.  

 Hvis prisen øges på længere sigt, kan skattepligten  

 således medføre et øget skatteprovenu.
Det kan  

 nævnes, at priserne på NordPool markedet ifølge  

 Energistyrelsen forventes at stige fra ca. 12 øre/kWh i 2000 til ca.  

 22 øre/kWh i 2007.
For de decentrale kraftvarmeværker forventes heller  

 ikke noget nævneværdigt skatteprovenu, idet der også for  

 disse værker vil være betydelige skattemæssige  

 afskrivninger og renteudgifter, som ikke forventes at kunne opvejes af  

 indtjeningen.
Det skønnes således, at afskrivningsgrundlaget  

 svarende til nettogælden udgør i størrelsesordenen 15-20  

 mia. kr. i de decentrale kraftvarmeanlæg, der ikke ejes af et  

 elektricitetsværk.
Hertil kommer, at en betydelig del af de decentrale  

 kraftvarmeværker er kommunalt ejet eller forbrugerejet, og at disse  

 fortsat bliver reguleret efter et hvile-i-sig-selv princip.
Desuden skal det  

 bemærkes, at samtlige virksomheder der producerer elektricitet ved  

 forbrænding af affald, fortsat vil være reguleret efter et  

 hvile-i-sig-selv princip.
Transmissionssektoren Transmissionssektoren vil i fremtiden blive reguleret  

 efter en generel årlig indtægtsramme, der fastsættes af  

 Energitilsynet, hvorfor et evt. skatteprovenu forventes at være  

 ubetydeligt.
Netvirksomheder/distributionssektoren Den fremtidige værdi af netvirksomhederne  

 afhænger i høj grad af udformningen af reguleringen af  

 virksomhederne.
Som følge af den bestemmende forbrugerindflydelse i  

 net/distributionssektoren må det forventes, at et evt. skattepligtigt  

 overskud kanaliseres tilbage til forbrugerne i form af lavere  

 afregningspriser.
Den skattepligtige indkomst nedsættes desuden af  

 omkostninger til fremme af indsatsen for energibesparelser og  

 -effektiviseringer samt øvrige informationsaktiviteter.
 Der kan dog muligvis blive tale om et beskedent provenu i  

 det omfang net- og transmissionsvirksomhederne gennem  

 effektivitetsforbedringer afholder færre omkostninger end antaget i den  

 generelle årlige indtægtsramme, og dermed opnår en  

 forrentning af indskudskapitalen.
Ifølge tillæg af 17. november 1999 til  

 aftalen af 3. marts 1999 om en lovreform for elsektoren er der mulighed for,  

 at kraftværkerne kan få tilført kapital.  

 Transmissionsvirksomhederne m.v. finansierer denne kapitaltilførsel  

 ved låneoptagelse under overholdelse af forsvarlige regnskabsprincipper  

 inden for rammerne af den nye prisregulering.
Dette kan bevirke, at  

 mulighederne for, at transmissionsvirksomhederne genererer et overskud inden  

 for indtægtsrammerne, mindskes.
Forsyningspligt Som for net/distributionsvirksomhederne afhænger  

 også de forsyningspligtige virksomheders værdi af den fremtidige  

 regulering.
De forsyningspligtige virksomheder vil formentlig i fremtiden i  

 høj grad være ejet af net/distributionsvirksomhederne, hvorfor  

 en mulig avance i forbindelse med salg af forsyningspligt ikke forventes at  

 blive udmøntet, idet avancen formentlig afspejles i lavere  

 afregningspriser for forbrugerne.
Handelsvirksomheder Handelsvirksomhederne står for det direkte salg af  

 el til forbrugerne på almindelige kommercielle vilkår.  

 Handelsvirksomhederne må forventes at agere på et meget  

 konkurrencepræget marked, og vil formentlig næppe på  

 kortere sigt indvinde skattepligtig indkomst af betydning.
Erhvervsøkonomiske konsekvenser Overgangen til skattepligt for selskaber i elsektoren er  

 et led i den samlede aftale om elreformen.
Som beskrevet i afsnittet om de  

 provenumæssige konsekvenser forventes ikke noget  

 nævneværdigt skatteprovenu de nærmest kommende år.  

 Der henvises i øvrigt til afsnittet om de økonomiske og  

 administrative konsekvenser for erhvervslivet i forslag til lov om  

 elforsyning (L 234) fremsat den 29. april 1999.
Administrative konsekvenser Gennemførelsen af lovforslaget skønnes at  

 medføre engangsudgifter for Told og Skat på kr. 2 mill. til  

 tilretning af edb-systemer.
Derudover skønnes lovforslaget at ville  

 medføre en løbende merbelastning i Told og Skat i  

 størrelsesordenen 3-4 årsværk.
Administrative konsekvenser for erhvervslivet Forslaget har ikke særlige konsekvenser for  

 erhvervslivet.
Miljømæssige konsekvenser Lovforslaget indeholder ikke miljømæssige  

 konsekvenser.
Forholdet til EU-retten Lovforslaget giver anledning til visse  

 spørgsmål i relation til EF-Traktatens  

 statsstøttebestemmelser, hvorfor det vil blive sendt til  

 EU-Kommissionen til orientering i tilknytning til Miljø- og  

 Energiministeriets forelæggelse af lov nr. 375 af 2. juni 1999 om  

 elforsyning samt forslag til lov om ændring af lov om elforsyning  

 (Kraftværkernes økonomiske forhold m.v.) (L 139) fremsat den 7.  

 december 1999.
Høring Lovforslaget har været på høring hos  

 Advokatrådet, Dansk Industri, Danske Fjernvarmeværkers Forening,  

 Danske Energiselskabers Forening, Danske Kraftvarmeværkers Forening, De  

 Danske Landboforeninger, Energistyrelsen, Erhvervenes Skattesekretariat,  

 Erhvervs- og Selskabsstyrelsen, Finansministeriet, Foreningen af  

 Statsautoriserede Revisorer, Foreningen af Registrerede Revisorer,  

 Frederiksberg Kommune, Håndværksrådet,  

 Indenrigsministeriet, Justitsministeriet, Kommunernes Landsforening,  

 Konkurrencestyrelsen, Københavns Kommune, Miljøstyrelsen,  

 Renosam, Statsministeriet, Told- og Skattestyrelsen og  

 Økonomiministeriet.
Lovforslaget, der blev sendt på høring, tog  

 ikke højde for de ændringer på det skattemæssige  

 område, der måtte være påkrævet som  

 følge af lovforslaget om ændring af lov om elforsyning (L 139)  

 fremsat den 7. december 1999. De nødvendige konsekvensændringer  

 på det skatteretlige område er indeholdt i det fremsatte forslag,  

 der dermed imødekommer de modtagne høringssvar på dette  

 punkt.
Herudover har høringssvarene givet anledning til visse mindre  

 materielle ændringer.
Da lovforslaget skal fremsættes inden  

 årsskiftet, er der visse af de i høringssvarene rejste  

 problemsstillinger, der af tidsmæssige årsager ikke er taget  

 endelig stilling til inden lovforslagets fremsættelse, men som fortsat  

 er under overvejelse.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes samlet set ikke at medføre  

 noget nævneværdigt skatteprovenu de nærmest kommende  

 år.
På længere sigt kan der blive tale om et  

 provenumæssigt potentiale i produktionssektoren.
I de  

 forsyningspligtige virksomheder og net/distributionsvirksomhederne er der  

 begrænset mulighed for at skabe et skattepligtigt overskud, der  

 formentligt kanaliseres tilbage til forbrugerne i form af lavere  

 priser.
Ingen Administrative konsekvenser for stat, amter og  

 kommuner Gennemførelsen af lovforslaget skønnes at  

 medføre engangsudgifter for Told og Skat på kr. 2 mill. til  

 tilretning af edb-systemer.
Derudover skønnes lovforslaget at ville  

 medføre en løbende merbelastning i Told og Skat i  

 størrelsesordenen 3-4 årsværk.
Økonomiske konsekvenser for erhvervslivet Overgangen til skattepligt for selskaber i elsektoren er et  

 led i den samlede aftale om elreformen.
Der henvises til afsnittet om de  

 økonomiske og administrative konsekvenser for erhvervslivet i forslag  

 til lov om elforsyning (L 234) fremsat den 29. april 1999.
Administrative konsekvenser for erhvervslivet Forslaget har ikke særlige konsekvenser for  

 erhvervslivet.
 Forslaget har ikke særlige konsekvenser for  

 erhvervslivet.
Miljømæssige konsekvenser Ingen Ingen Administrative konsekvenser for borgerne Forslaget skønnes ikke at have administrative  

 konsekvenser for borgerne.
 Forslaget skønnes ikke at have administrative  

 konsekvenser for borgerne.
Forholdet til EU-retten Lovforslaget giver anledning til visse spørgsmål  

 i relation til EF-Traktatens statsstøttebestemmelser, hvorfor det vil  

 blive sendt til EU-Kommissionen til orientering i tilknytning til  

 Miljø- og Energiministeriets forelæggelse af lov nr. 375 af 2.  

 juni 1999 om elforsyning samt forslag til lov om ændring af lov om  

 elforsyning (Kraftværkernes økonomiske forhold m.v.) (L 139)  

 fremsat den 7. december 1999.
Bemærkninger til lovforslagets  

 enkelte bestemmelser Til § 1, nr. 1, 6-9, § 2 og § 7 Med forslagets § 1, nr. 1, indføres  

 selskabsskattepligt efter de for aktieselskaber gældende regler for  

 alle elselskaber uanset organisationsform, bortset fra elselskaber, der er  

 organiseret som aktieselskaber, og som derfor bliver skattepligtige efter den  

 gældende bestemmelse i selskabsskattelovens § 1, stk. 1, nr.  

 1, der vedrører indregistrerede aktieselskaber.
De skattesubjekter, der omfattes af skattepligten efter  

 den foreslåede § 1, stk. 1, nr. 2 e, i selskabsskatteloven,  

 er elselskaber, hvorved forstås selskaber, der udøver  

 aktivitet med produktion, transport, handel eller levering af elektricitet.  

 Udøvelse af en eller flere af de nævnte aktiviteter  

 medfører aktieselskabsbeskatning efter den nye skattepligtsbestemmelse  

 uanset omfanget af elaktiviteten.
Det vil bl.a. ikke være af betydning  

 for spørgsmålet om skattepligt, om et elproduktionsanlæg  

 er så stort, at virksomheden skal have bevilling efter  

 elforsyningsloven, ligesom det heller ikke vil have betydning, om  

 miljø- og energiministeren efter bestemmelsen i elforsyningsloven helt  

 eller delvist har undtaget et anlæg eller en aktivitet fra  

 elforsyningslovens bestemmelser.
Skattepligten efter den foreslåede § 1,  

 stk. 1, nr. 2 e, indebærer selskabsbeskatning efter de regler, der  

 gælder for aktieselskaber, af al indkomst, også indkomst ved  

 andet end elaktivitet.
Fjernvarmeværker, der både producerer  

 varme og elektricitet, bliver som en konsekvens af forslaget skattepligtige  

 både af indtægten ved el- og varmeproduktionen.  

 Fjernvarmeværker, der udelukkende producerer varme er fortsat undtaget  

 for skattepligt efter selskabsskattelovens § 3, stk. 1, nr. 4.
 Produktion og forbrug af elektricitet i tog, skibe,  

 luftfartøjer eller andre transportmidler og produktion af elektricitet  

 på nødstrømsanlæg i tilfælde, hvor den  

 normale elektricitetsforsyning svigter, medfører dog ikke skattepligt  

 efter den foreslåede bestemmelse i selskabsskattelovens § 1,  

 stk. 1, nr. 2 e, hvis selskabet ikke i øvrigt har elaktiviteter  

 som nævnt i bestemmelsens 1. pkt.
 Skattepligten efter den foreslåede bestemmelse i  

 selskabsskattelovens § 1, stk. 1, nr. 2 e, gælder uanset  

 selskabets organisationsform, idet indregistrerede aktieselskaber dog er  

 omfattet af de gældende regler i § 1, stk. 1, nr. 1.
Udenfor skatteretten er et interessentskab et  

 selvstændigt retssubjekt.
Et elselskab kan derfor være  

 organiseret som et interessentskab.
Skatteretligt er et interessentskab  

 imidlertid ikke et selvstændigt skattesubjekt.
Skattepligten  

 påhviler derfor de enkelte interessenter (transparens). For at  

 undgå enhver tvivl om betydningen af det skatteretlige  

 transparensprincip sammenholdt med den foreslåede bestemmelse  

 foreslås det med 3. pkt. i den foreslåede § 1, stk. 1,  

 nr. 2 e, i selskabsskatteloven udtrykkeligt lovfæstet, at interessenter  

 i et el-interessentskab skal aktieselskabsbeskattes efter den  

 foreslåede bestemmelse.
Hvis et interessentskab udøver  

 aktiviteter, som nævnt i den foreslåede § 1, stk. 1,  

 nr. 2 e, vil de interessenter, der er juridiske personer, således  

 være skattepligtige efter § 1, stk. 1, nr. 2 e, uanset deres  

 organisationsform.
Interessenter, der er organiseret som aktieselskaber, vil  

 dog være skattepligtige efter selskabsskattelovens § 1,  

 stk. 1, nr. 1.
Kommunale elaktiviteter, der i dag er en del af den  

 kommunale forvaltning, skal ifølge elreformen som udgangspunkt  

 udskilles i et selskab med begrænset ansvar.
Disse nye selskaber bliver  

 skattepligtige efter henholdsvis § 1, stk. 1, nr. 1, eller den  

 foreslåede § 1, stk. 1, nr. 2 e, i selskabsskatteloven.  

 Elforsyningsvirksomhed vil således ikke fremover kunne drives under  

 skattefritagelsen for kommunerne i selskabsskattelovens § 3,  

 stk. 1, nr. 2.
Drives elvirksomhed i interessentskabsform, vil kommunen  

 som sådan ikke kunne være interessent.
For kommunens vedkommende  

 skal deltageren i interessentskabet således være den  

 særskilt udskilte elvirksomhed, der er selskabsskattepligtig efter  

 selskabsskattelovens § 1, stk. 1, nr. 1 eller 2 e, jf. dog  

 nedenfor.
Med hensyn til kommunale netvirksomheder og elproducerende  

 affaldsforbrændingsanlæg indebærer elforsyningslovens  

 § 4 imidlertid, at der kan gives bevilling eller tilladelse til en  

 sådan virksomhed, selv om den drives som en del af den kommunale  

 forvaltning.
Kommunale virksomheder med elproduktion ved afbrænding af  

 affald kan som følge heraf fortsætte de i dag kendte  

 virksomheder, herunder i fælleskommunale virksomheder.
Hvis kommunen er  

 interessent i en sådan fælleskommunal  

 affaldsforbrændingsvirksomhed, bliver kommunen skattepligtig af sin  

 andel af virksomhedens indtægter efter den foreslåede  

 skattepligtsbestemmelse i selskabsskattelovens § 3, stk. 7, for  

 kommuner, jf. lovforslagets § 1, nr. 4.
 Der foreslås herudover i § 1, nr. 6-9, samt  

 § 2 og § 7 en række ændringer som konsekvens af, at  

 elselskaberne bliver skattepligtige efter reglerne i selskabsskatteloven.
 Med § 1, nr. 6, foreslås elselskaber,  

 der er skattepligtige efter den foreslåede § 1, stk. 1, nr. 2  

 e, i selskabsskatteloven - som andre aktieselskabsskattepligtige - omfattet  

 af reglerne i selskabsskattelovens § 11 om tynd kapitalisering.
Tilsvarende foreslås DSB omfattet af reglerne om  

 tynd kapitalisering.
Ved en forglemmelse er DSB, der ved lov nr. 485 af 1.  

 juli 1998 blev gjort selskabsskattepligtig efter de for aktieselskaber  

 gældende regler, jf. selskabsskattelovens § 1, stk. 1, nr. 2  

 d, ikke blevet omfattet af selskabsskattelovens § 11.
Efter lovforslagets § 1, nr. 7, foreslås  

 nr. 2 e - elselskaber omfattet af bestemmelsen i selskabsskattelovens  

 § 13, stk. 1, nr. 2, om skattefrihed for udbytter, der modtages fra  

 datterselskaber.
Med forslagets § 1, nr. 8, foreslås nr. 2  

 e - elselskaber omfattet af selskabsskattesatsen på 32 pct., og efter  

§ 1, nr. 9, foreslås det, at nr. 2 e - elselskaber som  

 andre selskaber, der beskattes som aktieselskaber, skal have adgang til  

 sambeskatning.
 Efter § 2 foreslås nr. 2 e - elselskaber  

 omfattet af reglerne i aktieavancebeskatningsloven om anvendelse af  

 gennemsnitsmetoden ved opgørelsen af fortjeneste og tab ved  

 afståelse af aktier inden 3 års ejertid, reglerne om, at  

 fortjenester er skattefri (og tab ikke fradragsberettiget) ved  

 afståelse efter en ejertid på 3 år eller mere, samt af de  

 særlige regler om tabsfradrag for selskaber ved afståelse af  

 visse investeringsbeviser.
 Efter § 7 foreslås nr. 2 e - elselskaber  

 omfattet af de særlige fradragsregler for forskningsudgifter i  

 ligningsloven.
Efter skattestyrelseslovens § 12 A foretager told- og  

 skatteforvaltningen skatteansættelser for juridiske personer bortset  

 fra dødsboer.
Ligningen af selskaber forestås som udgangspunkt  

 af den told- og skatteregion, hvor selskabet hører hjemme, idet der  

 dog med hjemmel i skattestyrelseslovens § 38, stk. 3, kan  

 indgås aftale om kommunal selskabsligning.
Kompetencen hertil er  

 tillagt direktøren for Told- og Skattestyrelsen, jf. § 18 i  

 bekendtgørelse nr. 565 af 2. juli 1999 om sagsudlægning.
Efter  

 denne bekendtgørelses § 19 kan direktøren for Told- og  

 Skattestyrelsen bestemme, at nærmere navngivne selskaber, hvorom der  

 ikke er indgået ligningsaftale, skal lignes af Told- og  

 Skattestyrelsen.
 Det er hensigten administrativt at henlægge  

 kompetencen til at ligne elselskaber og kommuner med skattepligtig  

 elnæringsvirksomhed til Told- og Skattestyrelsen.
Til § 1, nr. 3 Efter elreformaftalen skal alle elselskaber - også  

 de kommunale - gøres skattepligtige på linie med aktieselskaber.  

 Med forslagets § 1, nr. 3, ophæves derfor den hidtidige  

 skattefrihed for »private«elselskaber i selskabsskattelovens § 3,  

 stk. 1, nr. 4.
Til § 1, nr. 2, 4, 5 og 8 Efter § 4 i lov nr. 375 af 2. juni 1999 om  

 elforsyning, er udgangspunktet, at kommunal elvirksomhed skal udskilles i et  

 selskab med begrænset ansvar, det vil sige aktieselskab, anpartsselskab  

 eller andelsselskab med begrænset ansvar.
Elaktivitet vil herefter ikke  

 længere kunne udøves under den for kommunerne gældende  

 skattefritagelse i selskabsskattelovens § 3, stk. 1, nr. 2. Det  

 kommunalt ejede elselskab bliver skattepligtigt efter den foreslåede  

 nye skattepligtsbestemmelse for elselskaber i selskabsskattelovens § 1,  

 stk. 1, nr. 2 e, eller - hvis der er tale om et aktieselskab - efter den  

 gældende bestemmelse i selskabsskattelovens § 1, stk. 1, nr.  

 1. Det svarer til, hvad der allerede gælder for kommunalt ejede  

 aktieselskaber, der er skattepligtige efter selskabsskattelovens § 1,  

 stk. 1, nr. 1, medmindre betingelserne for skattefrihed efter § 3,  

 stk. 1, nr. 4, er opfyldt.
Efter elforsyningslovens § 4 kan kommuner vælge  

 at varetage virksomhed med at drive eldistributionsnet og produktion af  

 elektricitet ved forbrænding af affald uden at udskille denne  

 virksomhed i et selvstændigt selskab med begrænset ansvar.
Som en  

 konsekvens heraf gøres kommunerne med forslagets § 1, nr.  

 2 og 4, skattepligtige af indtægter ved erhvervsmæssig  

 virksomhed med at drive eldistributionsnet og med produktion af elektricitet  

 ved afbrænding af affald.
Det er kun nødvendigt at lade  

 skattepligten for kommunerne gælde disse specifikke elaktiviteter  

 (elnæringsvirksomhed). Alle andre elaktiviteter skal kommunen som  

 nævnt udøve gennem et selvstændigt skattepligtigt  

 selskab.
 Når det lægges til grund, at der ikke bliver  

 tale om ved en særlig lov at fastsætte regler om den kommunale  

 elvirksomhed, der sikrer, at kravene til etablering af en selvstændig  

 offentlig virksomhed efter den såkaldte Post Danmark - model, er  

 opfyldt, vil der i de tilfælde, hvor kommunen efter elforsyningslovens  

 § 4 vælger ikke at udskille elaktiviteten i et selvstændigt  

 selskab med begrænset ansvar (aktie-, anparts - eller andelsselskab),  

 ikke foreligge et selvstændigt skattesubjekt, som kan gøres  

 skattepligtigt efter selskabsskattelovens § 1.
Der er således tale om, at kommunen vælger at  

 drive netvirksomhed eller virksomhed med produktion af elektricitet ved  

 affaldsforbrænding som en regnskabsmæssigt udskilt del af den  

 kommunale forvaltning.
Denne regnskabsmæssigt udskilte elaktivitet  

 opfylder ikke betingelserne for at kunne anses for et selvstændigt  

 skattesubjekt efter selskabsskattelovens § 1. Situationen med en som  

 udgangspunkt skattefritaget kommune, der kan have en skattepligtig  

 elnæringsvirksomhed, har betydelige lighedspunkter med foreninger mv.,  

 der er skattepligtige af indtægt ved erhvervsmæssig virksomhed  

 efter selskabsskattelovens § 1, stk. 1, nr. 6, og der  

 foreslås derfor i selskabsskattelovens § 3 som et nyt stk. 7  

 indsat en bestemmelse om beskatning af kommunerne, der i hovedtræk  

 svarer til den, der gælder for foreninger.
Efter den foreslåede bestemmelse § 3,  

 stk. 7, i selskabsskatteloven defineres elnæringsvirksomhed  

 for kommuner som virksomhed med at drive eldistributionsnet og virksomhed med  

 produktion af elektricitet ved affaldsforbrænding.
Ved produktion af  

 elektricitet ved afbrænding af affald omfatter skattepligten  

 indtægten ved såvel affaldsbehandling, elproduktion som  

 varmeproduktion.
Det skyldes, at det ikke er muligt at foretage en korrekt  

 opdeling af de omkostninger, der medgår til henholdsvis  

 affaldsbehandling eller til den tilknyttede produktion af el og varme.  

 Skattepligten omfatter alene indtægten ved denne nærmere angivne  

 elnæringsvirksomhed samt fortjeneste eller tab ved afhændelse,  

 afståelse eller opgivelse af formuegoder, der har eller har haft  

 tilknytning til den erhvervsmæssige virksomhed.
Kommunens besiddelse af  

 aktier eller andele i selvstændige elselskaber anses ikke for  

 udøvelse af elnæringsvirksomhed efter den foreslåede  

 skattepligtsbestemmelse for kommuner i selskabsskattelovens § 3,  

 stk. 7.
Skattepligten for kommuner med skattepligtige  

 elaktiviteter, der ikke er udskilt i et særskilt selskab med  

 begrænset ansvar, er således efter forslaget begrænset til  

 indtægten ved erhvervsmæssig virksomhed.
Det svarer til, hvad der  

 efter selskabsskattelovens § 1, stk. 1, nr. 6, gælder for  

 foreninger mv., idet den erhvervsmæssige virksomhed for skattepligtige  

 kommuner er særligt defineret som kun omfattende  

 elnæringsvirksomhed.
Foreninger er kun skattepligtige af indtægt ved  

 erhvervsmæssig virksomhed.
Andre indtægter omfattes ikke af  

 skattepligten.
Udbytter af aktier mv. skal kun medregnes til foreningens  

 skattepligtige indkomst, hvis foreningen besidder de pågældende  

 værdipapirer i næringsøjemed.
Ved besiddelse af aktier mv.  

 udenfor næringsvirksomhed hører udbyttet ikke til foreningens  

 erhvervsmæssige indtægt.
Heller ikke renteindtægt af  

 obligationer, pantebreve og lign. værdipapirer henregnes til  

 erhvervsmæssig indtægt.
Dog skal obligationsrenter medregnes til  

 den skattepligtige indkomst, når de har direkte tilknytning til den  

 erhvervsmæssige virksomhed.
Renter af bankindestående er normalt  

 heller ikke skattepligtige for foreningen, men i det omfang disse  

 indestående eller rentebærende aktiver i øvrigt bruges som  

 driftskapital i en erhvervsvirksomhed, skal også sådanne renter  

 medregnes ved indkomstopgørelsen.
Den rent passive kapitalanbringelse  

 falder således udenfor begrebet erhvervsmæssig virksomhed og  

 dermed udenfor skattepligten.
Foreninger kan ved indkomstopgørelsen  

 kun fratrække de udgifter, som vedrører de indtægtskilder,  

 der skal medregnes til den skattepligtige indkomst, jf. selskabsskattelovens  

 § 9. Desuden skal udgifterne være fradragsberettigede efter  

 skattelovgivningens almindelige regler.
Har et formuegode haft tilknytning  

 til den indkomstskattepligtige virksomhed, medregnes den skattemæssige  

 fortjeneste eller tab ved salg af formuegodet ved indkomstopgørelsen  

 efter skattelovgivningens almindelige regler.
Grænsedragningen mellem indtægt ved  

 erhvervsmæssig virksomhed og passiv kapitalanbringelse, som den kendes  

 fra § 1, stk. 1, nr. 6-foreningerne, foreslås at skulle finde  

 tilsvarende anvendelse for kommuner med skattepligtig  

 elnæringsvirksomhed.
En kommune, der bliver skattepligtig af  

 indtægt ved netvirksomhed og elproduktion ved affaldsforbrænding,  

 bliver derfor kun skattepligtig af indtægter ved denne  

 erhvervsmæssige virksomhed (elnæringsvirksomhed). Har kommunen  

 indtægter ved virksomhed, der ikke kan karakteriseres som  

 erhvervsmæssig elnæring, omfattes sådanne indtægter  

 ikke af skattepligten.
 Skattepligten omfatter tillige fortjeneste eller tab ved  

 afhændelse, afståelse eller opgivelse af formuegoder, der har  

 eller har haft tilknytning til elnæringsvirksomheden.
 Kommunens blotte besiddelse af aktier i et aktieselskab  

 med elaktiviteter anses ikke for elnæringsvirksomhed efter den  

 foreslåede bestemmelse i selskabsskattelovens § 3, stk. 7.  

 Det gælder også, hvor det er netvirksomhed og elproduktion ved  

 affaldsforbrænding, der er valgt udskilt i et selvstændigt  

 selskab, ligesom det gælder, hvis kommunen dels udøver  

 sådanne elaktiviteter i kommunalt regi, dels udøver  

 elaktiviteter i et særskilt selskab.
 Uanset, at det efter elforsyningslovens § 97,  

 stk. 2, er en betingelse for meddelelse af bevilling til  

 netvirksomheder, at direkte eller indirekte ejerandele i  

 elproduktionsvirksomheder, transmissionsvirksomheder, systemansvarlige  

 virksomheder og forsyningspligtige virksomheder, der den 29. april 1999  

 besiddes af netvirksomheden eller af virksomheder, der direkte eller  

 indirekte besidder ejerandele i netvirksomheden, overføres til  

 netvirksomheden, således at denne direkte besidder de  

 pågældende ejerandele, anses sådan besiddelse ikke som  

 elnæringsvirksomhed for netvirksomhed, der udøves i kommunalt  

 regi.
 Har kommunen elaktiviteter, der er udskilt i et  

 selvstændigt selskab med begrænset ansvar, vil en evt.  

 fortjeneste ved afståelse af aktierne mv. i elselskabet således  

 være omfattet af skattefritagelsen for kommuner i selskabsskattelovens  

 § 3, stk. 1, nr. 2, ligesom udbytte skal henføres under  

 denne skattefritagelse.
 Da besiddelse af aktier i elselskaber ikke kan betragtes  

 som elnæring og derfor skal henføres under skattefritagelsen for  

 kommuner i selskabsskattelovens § 3, stk. 1, nr. 2, og da kommunen  

 ikke i øvrigt antages at kunne være næringskattepligtig  

 med hensyn til aktier, og da en evt. besiddelse af almindelige  

 porteføljeaktier i givet fald skal henføres til passiv  

 kapitalanbringelse, bliver der ikke i praksis tale om at beskatte en kommune  

 af aktieavancer og udbytter.
Hvis en obligationsbeholdning efter omstændighederne  

 må henregnes til den kommunale elnæringsvirksomheds  

 driftskapital, således at renteindtægten af obligationerne er  

 skattepligtig, vil en evt. fortjeneste ved afståelse af obligationerne  

 også være skattepligtig.
Kommuner er i den forbindelse omfattet  

 af henvisningen i kursgevinstlovens § 2 til selskaber, fonde og  

 foreninger mv., der er skattepligtige efter selskabsskatteloven eller  

 fondsbeskatningsloven.
 Kommuner med skattepligtig elnæring vil - ligesom  

 det er tilfældet for § 1, stk. 1, nr. 6 - foreningerne - ikke  

 være omfattet af de særlige bestemmelser i skattelovgivningen,  

 der udelukkende gælder for selskaber, der er undergivet  

 aktieselskabsbeskatning.
Med lovforslagets § 1, nr. 5, sikres det ved  

 en tilføjelse til selskabsskattelovens § 9 af kommuner, der er  

 skattepligtige efter selskabsskattelovens § 3, stk. 7, af  

 indtægt ved at drive eldistributionsnet eller produktion af  

 elektricitet ved affaldsforbrænding (elnæring), at disse ved  

 indkomstopgørelsen alene kan fratrække de driftsomkostninger,  

 som er anvendt til at erhverve, sikre og vedligeholde disse angivne  

 skattepligtige indtægter.
Desuden skal udgifterne være  

 fradragsberettigede efter skattelovgivningens almindelige regler, dvs. efter  

 bestemmelserne i statsskatteloven, ligningsloven, afskrivningsloven m.v.  

 Udgifter, der vedrører skattefri indtægter, er ikke  

 fradragsberettigede.
Ved elproduktion ved afbrænding af affald omfatter  

 skattepligten indtægten ved såvel affaldsbehandling som den  

 tilknyttede produktion af elektricitet og varme, og der er således  

 fradrag for samtlige de driftsomkostninger, som medgår til erhvervelse  

 af de nævnte indtægter.
 Med lovforslagets § 1, nr. 8, foreslås,  

 at den skattepligtige indkomst ved kommuners elnæringsvirksomhed bliver  

 beskattet med selskabsskattesatsen (32 pct.).
 Hvis en kommune udøver elaktiviteter, uden at disse  

 udskilles i et selvstændigt selskab med egen økonomi og  

 hæftelse, skal der foretages en klar regnskabsmæssig udskillelse  

 af »elselskabets« økonomi, således at der kan ske beskatning af  

 kommunens indtægt ved netvirksomhed eller elproduktion ved  

 affaldsforbrænding.
Kommuner er juridiske personer.
Som en konsekvens af, at  

 kommuner bliver skattepligtige, bliver de også omfattet af reglerne i  

 skattekontrolloven.
Hvor udtrykket juridiske personer er anvendt i  

 skattekontrolloven dækker dette således også kommuner, der  

 skal skatteansættes af indtægt ved at drive eldistributionsnet og  

 indtægt ved produktion af elektricitet ved affaldsforbrænding  

 (elnæringsvirksomhed). De bestemmelser, der er i skattekontrolloven af  

 hensyn til ligningen, finder tillige anvendelse på skattepligtige  

 kommuner.
En skattepligtig kommune skal over for skattemyndighederne  

 årligt selvangive sin indkomst, hvad enten den er positiv eller  

 negativ.
Kommunen skal aflevere skattemæssigt årsregnskab for den  

 regnskabsmæssigt udskilte elvirksomhed efter de almindelige regler  

 herom og er i den forbindelse også undergivet reglerne i  

 skattekontrollovens § 3, stk. 3, hvorefter skatteministeren kan  

 fastsætte regler om det skattemæsssige årsregnskab og om  

 den form, hvori regnskabs- og selvangivelsesoplysninger skal afgives.
De kontrolbeføjelser skattemyndighederne har til  

 brug for ligningen, finder tillige anvendelse ved ansættelse af  

 kommunerne.
Det drejer sig bl.a. om adgang til den kommunale elvirksomheds  

 regnskabsmateriale m.v.
Som en konsekvens af, at kommunerne bliver skattepligtige,  

 bliver disse også omfattet af skattestyrelseslovens regler.
Hvor  

 udtrykket juridiske personer er anvendt i skattestyrelsesloven, dækker  

 dette således også kommuner, der skal skatteansættes af  

 indtægt ved at drive eldistributionsnet og indtægt ved produktion  

 af elektricitet ved afbrænding af affald.
Som nævnt under bemærkningerne til  

 lovforslagets § 1, nr. 1, 6-9, § 2 og § 7 er det hensigten  

 administrativt at henlægge kompetencen til at ligne elselskaber og  

 kommuner med skattepligtig elnæringsvirksomhed til Told- og  

 Skattestyrelsen.
For så vidt angår kommunerne tilsiger  

 overholdelse af habilitetsreglerne tillige denne kompetenceplacering, idet  

 der ikke vil kunne indgås aftaler om kommunal ligning af kommuner, der  

 ved forslaget bliver skattepligtige.
Til § 1, nr. 10 Der foreslås i en ny bestemmelse i  

 selskabsskattelovens § 35 O fastsat overgangsbestemmelserne for  

 elselskaber (elektricitetsværker), der overgår til beskatning  

 efter selskabsskattelovens § 1, stk. 1, nr. 1 eller 2 e, fra  

 skattefrihed efter den hidtil gældende regel i selskabsskattelovens  

 § 3, stk. 1, nr. 4.
 Den foreslåede § 35 O, stk. 2-4,  

 indeholder regler om fastsættelse af indgangsværdier for  

 opgørelsen af skattemæssige afskrivninger på driftsmidler,  

 bygninger og installationer, som elselskabet ejer forud for tidspunktet for  

 overgang til skattepligt.
Det skattemæssige afskrivningsgrundlag for  

 driftsmidler, som elselskabet ejer forud for overgangen til skattepligt den  

 1. januar 2000, skal opgøres til anskaffelsessummen nedskrevet med den  

 tekniske værdiforringelse.
Dermed korrigeres anskaffelsessummen for  

 levetidsforringelsen.
Alternativt kan indgangsværdien for driftsmidler  

 eller grupper af driftsmidler i stedet opgøres som  

 genanskaffelsesværdien korrigeret for restlevetid og korrigeret for  

 inflation/prisstigninger.
Denne opgørelsesmetode sigter mod at ramme  

 en indgangsværdi, der svarer til anskaffelsessummen nedskrevet med den  

 tekniske værdiforringelse.
Hvis restlevetiden for et driftsmiddel f.  

 eks. er 25 år, og standardlevetiden er 40 år, indgår 25/40  

 af genanskaffelssummen.
Dette beløb nedjusteres herefter med med et  

 inflations/prisstigningsindeks 15 år tilbage i tiden.
Denne opgørelsesmetode følger dermed  

 metoden, der anvendes i arbejdsgruppen vedrørende kapitalforhold.  

 Gruppen fungerer under Energistyrelsens ledelse, og har deltagelse af  

 repræsentanter fra elsektoren.
I den foreløbige opgørelse  

 af åbningsbalancerne for den del af elsektoren, der er omfattet af  

 arbejdsgruppens område, har Danske Energiselskabers Forening leveret  

 levetidsforudsætningerne, og Konkurrencestyrelsen har stået for  

 inflations-/prisstigningskorrektionen ud fra et indeks, der består af ½  

 løn og ½ materialer.
 De konkrete levetidsstandarder og  

 inflations/prisstigningskorrektioner, der skal følges i forbindelse  

 med opgørelsen efter genanskaffelsesprincippet, forventes fastsat i  

 Energistyrelsens og Konkurrencestyrelsens regi.
 Bygninger og installationer medregnes med værdien  

 ved ejendomsvurderingen pr. 1. januar 2000. Ved at anvende vurderingen pr. 1.  

 januar 2000 anvendes en vurdering, der i højere grad end vurderingen  

 pr. 1. januar 1999 svarer til de nuværende værdier.  

 2000-vurderingen udmeldes i løbet af foråret og kan - i  

 modsætning til 1999-vurderingen - påklages af elselskabet.
 Med de foreslåede regler for fastsættelsen af  

 de skattemæssige afskrivningsgrundlag lovfæstes de principper for  

 fastlæggelse af åbningsbalancer, som fastlægges af  

 Energistyrelsen.
 I § 35 O, stk. 5, foreslås, at  

 bestemmelserne i selskabsskattelovens § 35 K, stk. 1-4, om  

 fastsættelse af indgangsværdier for opgørelse af  

 fortjeneste og tab ved afhændelse af fast ejendom, værdipapirer  

 og goodwill, der finder anvendelse ved gensidige forsikringsforeningers  

 overgang til beskatning, tilsvarende skal finde anvendelse for elselskaber.  

 Det foreslås dog, at der for fast ejendom anvendes vurderingen pr. 1.  

 januar 2000 i stedet for de i selskabsskattelovens § 35 K, stk. 1,  

 2.-4. pkt., nævnte værdier.
 Indgangsværdierne til brug for  

 avanceopgørelser for aktiver/gæld, der er henholdsvis  

 erhvervet/påtaget forud for 1. januar 2000, er i hovedtræk  

 følgende:
 Fast ejendom: Ejendomsværdien ved vurderingen pr. 1.  

 januar 2000 træder i stedet for anskaffelsessummen.
 Aktier, fordringer og gæld: Kursværdien ved  

 begyndelsen af det første indkomstår, der er grundlaget for  

 skatteansættelsen træder i stedet for anskaffelsessummen  

 (henholdsvis værdien ved gældens påtagelse).  

 Anskaffelsessummen kan dog vælges lagt til grund.
 Goodwill og rettigheder: Faktiske kontantomregnede  

 anskaffelsesum reduceret med de afskrivninger, der i alt kunne have  

 været foretaget siden anskaffelsen.
 Ved afgørelsen af, i hvilket omfang tab kan  

 fratrækkes eller fortjeneste skal beskattes efter  

 ejendomsavancebeskatningsloven, aktieavancebeskatningsloven eller  

 kursgevinstloven, anvendes det faktiske anskaffelsestidspunkt, idet der dog  

 er særlige regler for opgørelsen af tillæg efter de to  

 førstnævnte love.
 De i § 35 O, stk. 1-5, foreslåede regler  

 finder efter stk. 6 tilsvarende anvendelse for kommuner, der efter  

 elforsyningslovens § 4, stk. 1, vælger at udøve  

 virksomhed med at drive eldistributionsnet eller elproduktion ved  

 affaldsforbrænding (elnæringsvirksomhed) som en del af den  

 kommunale forvaltning og som derfor bliver skattepligtige af indtægt  

 ved denne virksomhed.
 Da der efter den hidtil gældende  

 skattefritagelsesbestemmelse i selskabsskattelovens § 3, stk. 1,  

 nr. 4, ikke opstilles et krav om fuld skattepligt som betingelse for  

 skattefrihed, kan der forekomme udenlandske elselskaber, der hidtil har  

 været skattefri efter § 3, stk. 1, nr. 4, og som med  

 ophævelsen af denne bestemmelse overgår til begrænset  

 skattepligt efter selskabsskattelovens § 2. Reglerne om  

 indgangsværdier finder tilsvarende anvendelse for disse.
De foreslåede regler i § 35 O gælder ikke  

 for de elselskaber, der stiftes ved udskillelse af eksisterende elaktivitet i  

 kommunerne.
I disse tilfælde vil handelsværdien af de aktiver og  

 passiver, der indskydes af kommunen i det nystiftede selskab (apportindskud),  

 udgøre indgangsværdien i relation til såvel  

 opgørelsen af grundlaget for skattemæssige afskrivninger som  

 avanceopgørelser.
Der er således tale om, at et nyt  

 retssubjekt/skattesubjekt erhverver aktiver og passiver i modsætning  

 til den situation, der foreslås reguleret i selskabsskattelovens  

 § 35 O, hvor et og samme subjekt overgår fra at være  

 skattefritaget til at blive skattepligtig.
En række af de decentrale kraftvarmeanlæg, der  

 bliver skattepligtige ved lovforslaget, har en gældsbyrde, der er  

 større end værdien af deres aktiver.
Gælden kan i mange  

 tilfælde skyldes underskud i tidligere år.
Er værkets  

 afskrivningsgrundlag ved overgangen til skattepligt mindre end gælden,  

 kan de pågældende værker komme til at betale skat,  

 før gælden er væk.
 Det foreslås derfor i § 35 O, stk. 7, at  

 decentrale kraftvarmeanlæg kan vælge at afskrive et beløb  

 svarende til den del af nettogælden, der kan henføres til  

 kraftvarmeanlægget, opgjort til kursværdien pr. 31. december 1999  

 i den skattepligtige indkomst over en periode på 20 år, i stedet  

 for at afskrive på aktiver, som værket ejer forud for overgangen  

 til skattepligt den 1. januar 2000. Dette gælder dog kun, hvor det  

 decentrale kraftvarmeanlæg ikke ejes af et elektricitetsværk.
Herved sikres, at de nævnte decentrale  

 kraftvarmeanlæg kan undgå at komme til at betale skat, før  

 gælden er væk, idet afskrivningen på nettogælden  

 sikrer, at indkomster, som beløbsmæssigt svarer til  

 nettogælden ikke beskattes og i stedet kan anvendes til afdrag på  

 gælden.
Vælger anlægget at afskrive på  

 nettogælden, bortfalder den normale afskrivningsadgang på de  

 afskrivningsberettigede aktiver, anlægget ejer forud for skattepligtens  

 indtræden.
Ved afståelse af disse aktiver skal den fulde  

 afståelsessum, uanset aktivets art, medregnes ved opgørelsen af  

 den skattepligtige indkomst.
Nettogælden skal afskrives over en periode på  

 20 år.
Er beløbet ikke afskrevet fuldt ud efter 20 år,  

 bortfalder afskrivningen på den resterende del af beløbet.
Den  

 årlige afskrivning er ikke begrænset til en bestemt procentssats,  

 hvorfor anlægget kan vælge f.eks. at afskrive det fulde  

 beløb i indkomståret 2000.
 Afskrivningen er alene maksimeret til anlæggets  

 nettogæld pr. 31. december 1999. Ved nettogæld forstås den  

 del af kraftvarmeanlæggets samlede gæld, som overstiger  

 anlæggets fordringer omfattet af kursgevinstloven og værdipapirer  

 omfattet af aktieavancebeskatningsloven.
Forslaget indebærer, at der skattemæssigt  

 gives fradrag for underskud opstået før skattepligtens  

 indtræden.
Endvidere får anlæggene fradrag for udgifter til  

 aktiver, som normalt ikke er fradrags- eller afskrivningsberettiget, f.eks.  

 grundkøb og visse etableringsudgifter, i hvert fald hvis alle  

 anlægsomkostninger er lånefinansieret.
Til gengæld skal den  

 fulde afståelsessum medregnes ved opgørelsen af den  

 skattepligtige indkomst, når aktiverne afstås.
Der er tale om en valgfri ordning.
Der skal ved indgivelse  

 af selvangivelse for indkomståret 2000 foretages et bindende valg  

 mellem at afskrive på aktiverne, der ejes forud for skattepligtens  

 indtræden, efter de almindelige regler, eller at afskrive på  

 nettogælden efter ovennævnte regler.
 Der skal afskrives efter de almindelige regler på  

 aktiver, som anskaffes efter skattepligtens indtræden, og der er ikke  

 fradrag for gæld opstået efter dette tidspunkt.
Til § 3 Til nr. 1.
 Det foreslås, at reglerne i fusionsskattelovens  

 kapitel 1 finder tilsvarende anvendelse ved fusion mellem elselskaber  

 omfattet af selskabsskattelovens § 1, stk. 1, nr. 2 e.
De elselskaber, der efter den foreslåede bestemmelse  

 i selskabsskattelovens § 1, stk. 1, nr. 2 e, undergives  

 aktieselskabsbeskatning kan være organiseret på forskellig vis,  

 f.eks. som andelsselskaber.
I aktieselskabslovens kapitel 15 og  

 anpartsselskabslovens kapitel 15 findes regler om fusion af aktie- og  

 anpartsselskaber.
Der findes ikke materielle regler om fusion af blandt andet  

 andelsselskaber.
 Elselskaber, der er omdannet til aktieselskaber efter den  

 foreslåede § 14 i i fusionsskatteloven, og som dermed er  

 skattepligtige efter selskabsskattelovens § 1, stk. 1, nr. 1, er  

 direkte omfattet af kapitel 1.
 Til nr. 2.
Da elselskaber fremover skal selskabsbeskattes efter de  

 regler, der gælder for aktieselskaber, kan de have et ønske om  

 at overgå til aktieselskabsformen.
Det foreslås i en ny § 14  

 i i fusionsskatteloven at fastsætte regler for elselskabers omdannelse  

 til aktieselskaber.
 De selskaber, der efter den foreslåede bestemmelse i  

 selskabsskattelovens § 1, stk. 1, nr. 2 e, undergives  

 aktieselskabsbeskatning kan være organiseret på forskellig vis,  

 f.eks. som andelsselskaber eller som foreninger.
 De selskabsretlige regler for omdannelse af  

 andelsselskaber med begrænset ansvar til aktieselskaber findes i  

 aktieselskabslovens § 135. Herudover er der ikke fastsat materielle  

 regler, der regulerer, hvorledes en omdannelse til aktieselskab skal ske.  

 Omdannelse af erhvervsdrivende fonde og øvrige selskabsformer  

 kræver ifølge Erhvervs- og Selskabsstyrelsen nærmere  

 overvejelser, før regler på det selskabsretlige område kan  

 fastsættes.
Omdannelsen sker ved, at andelsselskabet overdrager sine  

 samlede aktiver og passiver til et aktieselskab, hvorefter andelsselskabet  

 opløses uden likvidation.
Andelshaverne får ombyttet deres  

 andelsbeviser med aktier i det nye selskab.
Ifølge den foreslåede § 14 i finder  

 fusionsskattelovens kapitel 1 bortset fra formforskrifterne i § 6  

 tilsvarende anvendelse ved omdannelse af de ovenfor nævnte elselskaber,  

 der indtil omdannelsen har været undergivet almindelig  

 aktieselskabsbeskatning.
I stedet for § 6 finder formskrifterne i  

 § 13 tilsvarende anvendelse.
For visse af de omhandlede selskaber vil de gældende  

 regler indebære, at omdannelsen udløser fuld beskatning af  

 genvundne afskrivninger og kapitalgevinster på grundlag af den ved  

 omdannelsen foretagne overdragelse af aktiver og passiver, ligesom  

 andelshaverne efter de gældende regler vil blive beskattet af den ved  

 omdannelsen foretagne afståelse af deres andelsbeviser.
Anvendelsen af  

 fusionsskattelovens §§ 8 og 11, der hviler på et succesionsprincip  

 indebærer, at der ikke sker beskatning af selskabet og andelshaverne  

 ved omdannelsen.
 De foreslåede regler svarer til reglerne i  

 fusionsskattelovens § 14 f om omdannelse til aktieselskaber af  

 aktieselskabsbeskattede andelsselskaber omfattet af selskabsskattelovens  

 § 1, stk. 1, nr. 2, 3 a og 4.
 Til nr. 3 og 4.
 Eldistributionsselskaberne skal som led i aftalen om en  

 lovreform for elsektoren opdeles (spaltes) i handelsvirksomheder,  

 netvirksomheder og forsyningspligtige virksomheder.
 Det foreslås derfor, at der i fusionsskattelovens  

 § 15 a som stk. 5 indsættes en bestemmelse om, at reglerne i  

 kapitel 4 finder tilsvarende anvendelse ved spaltning af elselskaber omfattet  

 af selskabsskattelovens § 1, stk. 1, nr. 2 e, jf. lovforslagets  

 § 1, nr. 1. Det er en betingelse, at det eller de modtagende elselskaber  

 beskattes i henhold til selskabsskattelovens § 1, stk. 1, nr. 1  

 eller 2 e.
 De selskaber, der efter den gældende bestemmelse i  

 fusionsskattelovens § 15 a, stk. 1, kan opnå tilladelse til  

 at anvende fusionsskattelovens regler om spaltning, er selskaber, der er  

 omfattet af begrebet selskab i en medlemsstat i fusionsdirektivets artikel 3.  

 For Danmarks vedkommende vil det sige aktie- og anpartsselskaber.
 De selskabsretlige regler for spaltning af aktieselskaber  

 findes i aktieselskabslovens § 136. Herudover findes der ikke materielle  

 regler om spaltning.
 Ved spaltning forstås i henhold til  

 fusionsskattelovens § 15 a, stk. 2, den transaktion, hvorved et  

 selskab overfører en del af eller samtlige sine aktiver eller passiver  

 til et eller flere eksisterende eller nye selskaber ved i henhold til en pro  

 rata-regel at tildele sine selskabsdeltagere aktier (eller anparter) i det  

 eller de modtagende selskaber og eventuelt en kontant udligningssum på  

 højst 10 pct. af disse værdipapirers pålydende værdi  

 eller, når der ikke eksisterer en pålydende værdi, deres  

 bogførte værdi.
En spaltning kan efter fusionsskattelovens § 15 a,  

 stk. 2, gennemføres, uden at det indskydende selskab  

 ophører.
I så fald skal de aktiver og passiver, der  

 overføres til det modtagende selskab eller til hvert af de modtagende  

 selskaber, ifølge § 15 a, stk. 3, udgøre en gren af  

 en virksomhed, jf. reglerne vedrørende tilførsel af aktiver i  

 § 15 c, stk. 2. Afgørelsen af, om denne betingelse er  

 opfyldt vil blive vurderet i forbindelse med en eventuel ansøgning om  

 spaltning.
 De modtagende elselskaber kan i forbindelse med  

 spaltningen bevare deres status som skattepligtige efter selskabsskattelovens  

 § 1, stk. 1, nr. 2 e, eller ændre status til aktieselskaber,  

 der er omfattet af selskabsskattelovens § 1, stk. 1, nr. 1. Da  

 selskaber omfattet af § 1, stk. 1, nr. 1, og den foreslåede  

 § 1, stk. 1, nr. 2 e, beskattes efter de samme hovedprincipper  

 (selskabsbeskatning) udløser statusskiftet ikke  

 ophørsbeskatning efter selskabsskatteloven, jf. denne lovs § 5  

 C.
 Da selskaberne også kan tænkes at ville  

 foretage opdelingen i handelsvirksomheder, netvirksomheder og  

 forsyningspligtige virksomheder ved en tilførsel af aktiver, hvorved  

 de modtagende selskaber bliver datterselskaber, foreslås det endvidere,  

 at der i fusionsskattelovens § 15 c som stk. 3 indsættes en  

 bestemmelse om, at reglerne i kapitel 5 finder tilsvarende anvendelse ved  

 tilførsel af aktiver, der foretages af de i henhold til  

 selskabsskattelovens § 1, stk. 1, nr. 2 e, beskattede elselskaber,  

 dog under forudsætning af, at det modtagende selskab beskattes i  

 henhold til selskabsskattelovens § 1, stk 1, nr. 1, eller § 1,  

 stk. 1, nr. 2 e.
De selskaber, der efter den gældende bestemmelse i  

 fusionsskattelovens § 15 c, stk. 1, kan opnå tilladelse til  

 at anvende lovens regler om skattefri tilførsel af aktiver, er  

 selskaber, der er omfattet af begrebet selskab i en medlemsstat, jf.  

 nærmere ovenfor.
Ved tilførsel af aktiver forstås den  

 transaktion, hvorved et selskab uden at være opløst  

 tilfører den samlede eller en eller flere grene af sin virksomhed til  

 et andet selskab mod at få tildelt aktier eller anparter i det  

 modtagende selskabs kapital.
Ved en gren af en virksomhed forstås alle  

 aktiver og passiver i en afdeling af et selskab, som ud fra et  

 organisationsmæssigt synspunkt udgør en selvstændig  

 bedrift, det vil sige en samlet enhed, som kan fungere ved hjælp af  

 egne midler.
Det er efter fusionsskattelovens § 15 a, stk. 1,  

 og § 15 c, stk. 1, som ændret ved lov nr. 166 af 24. marts  

 1999, en betingelse for anvendelse af reglerne, at der er opnået  

 tilladelse fra skatteministeren.
Skatteministeren kan, jf.  

 fusionsskattelovens § 15 e, bemyndige de statslige eller de kommunale  

 skattemyndigheder til at træffe afgørelse efter loven.
Det er  

 tanken ved udlægningsbekendtgørelse enten at udlægge  

 kompetencen til at træffe afgørelser efter § 15 a og  

 § 15 c til told- og skatteregionerne eller Told- og Skattestyrelsen.
Den  

 myndighed, der får udlagt kompetencen til at give tilladelse skal - som  

 hidtil Ligningsrådet - først tage stilling til, om den  

 transaktion, der ønskes foretaget, er en spaltning, som defineret i  

 lovens § 15 a, stk. 2, eller en tilførsel af aktiver, som  

 defineret i lovens § 15 c, stk. 2. Hvis transaktionen ikke falder  

 ind under definitionen på henholdsvis spaltning eller tilførsel  

 af aktiver, kan myndigheden ikke give tilladelse til anvendelse af lovens  

 regler.
Bestemmelserne i fusionsskattelovens § 15 a,  

 stk. 1, og § 15 c, stk. 1, om tilladelse til spaltning og  

 tilførsel af aktiver skal forstås i overensstemmelse med  

 fusionsdirektivets artikel 11, stk. 1, litra a.
Den myndighed, der  

 får tillagt kompetencen til at give tilladelse, kan således - som  

 hidtil Ligningsrådet - afvise at give tilladelse til anvendelse af  

 lovens regler, hvis en spaltning eller en tilførsel af aktiver  

 må antages at have skatteunddragelse eller skatteundgåelse som  

 sit hovedformål eller et af hovedformålene.
Myndigheden kan - som  

 det mindre i det mere - fastsætte særlige vilkår for  

 spaltningen eller tilførslen af aktiver med henblik på at  

 imødegå skatteunddragelse eller skatteundgåelse.
Det  

 må bero på en konkret vurdering under hensyn til den til enhver  

 tid gældende skattelovgivning, om en spaltning eller en  

 tilførsel af aktiver må antages at have skatteunddragelse eller  

 skatteundgåelse som sit hovedformål eller som et af  

 hovedformålene.
Det må i givet fald bero på en konkret  

 vurdering, om ansøgningen må afvises, eller om det er  

 tilstrækkeligt at fastsætte særlige vilkår, og hvilke  

 vilkår, der må anses for nødvendige og  

 tilstrækkelige.
Afgørelsen kan indbringes for Landsskatteretten,  

 hvis afgørelse kan indbringes for domstolene.
Til § 4 Efter § 4 foreslås elselskaber, der er  

 skattepligtige efter den foreslåede § 1, stk. 1, nr. 2 e, i  

 selskabsskatteloven, omfattet af reglerne i kildeskattelovens § 65 om  

 indeholdelse af udbytteskat.
Til § 5 Som konsekvens af elselskabers overgang til almindelig  

 indkomstskattepligt foreslås det at ophæve muligheden for, at  

 vedkommende kommunalbestyrelse og amtsråd efter § 8, stk. 1,  

 litra d, i lov om beskatning til kommunerne af faste ejendomme kan fritage  

 elektricitetsværker for kommunal og amtskommunal grundskyld.
 Ophævelse af denne mulighed indebærer, at de  

 hidtil meddelte fritagelser må anses for bortfaldet.
Til § 6 Ved bestemmelsen foreslås det, at elselskaber, der  

 er skattepligtige efter den foreslåede § 1, stk. 1, nr. 2 e,  

 i selskabsskatteloven, i henseende til beskatning af konkursindkomst  

 behandles efter de for aktieselskaber gældende regler.
Til § 8 Når udbytte oppebæres af personer, beskattes  

 det som aktieindkomst efter reglerne i personskatteloven.
Det foreslås  

 også at skulle gælde udbytte fra elselskaber omfattet af den  

 foreslåede bestemmelse i selskabskattelovens § 1, stk. 1, nr.  

 2 e.
Forslaget skal ses i sammenhæng med, at disse elselskabers  

 indkomster efter lovforslaget undergives almindelig selskabsbeskatning.
Til § 9 Til stk. 1.
 Det foreslås, at loven træder i kraft dagen  

 efter bekendtgørelsen i Lovtidende, og at den skal have virkning fra  

 og med 1. januar 2000. De hidtil skattefri elselskaber har ikke haft noget  

 indkomstår, men elprisåret følger kalenderåret.
 Til stk. 2.
Den hidtil gældende skattefritagelsesbestemmelse i  

 selskabsskattelovens § 3, stk. 1, nr. 4, indebærer, at  

 elektricitetsværker, der har andre aktiviteter end aktivitet med at  

 fremstille og fordele elektricitet, de såkaldte sideordnede  

 aktiviteter, bliver skattepligtige.
Skattepligten omfatter i givet fald alle  

 elektricitetsværkets indtægter, også indtægt ved  

 kerneaktiviteten med at fremstille og fordele elektricitet.
Told- og Skattestyrelsen har iværksat en  

 undersøgelse af, i hvilket omfang betingelserne for skattefrihed i  

 selskabsskattelovens § 3, stk. 1, nr. 4, er opfyldt.
Den verserende  

 undersøgelse og spørgsmålet om rækkevidden af  

 skattefritagelsesbestemmelsen i selskabsskattelovens § 3, stk. 1,  

 nr. 4, som i sidste instans vil kunne bero på Højesterets  

 afgørelse, bevirker, at der i en årrække vil være  

 uklarhed med hensyn til de skattemæssige indgangsværdier, ligesom  

 der vil kunne være tale om store uligheder indenfor sektoren med hensyn  

 til de skattemæssige konsekvenser af de omstruktureringer, elsektoren  

 skal foretage som følge af den i foråret 1999 vedtagne  

 elforsyningslov, og som store dele af sektoren allerede har foretaget eller  

 påbegyndt i løbet af 1999. Hertil kommer uligheder som  

 følge af, at egentlige kommunale elværker, der er en del af den  

 kommunale forvaltning, er ubetinget skattefritagne efter skattefritagelsen  

 for kommuner i selskabsskattelovens § 3, stk. 1, nr. 2, uanset at  

 der er udøvet sideordnede aktiviteter.
Disse forhold har ført til, at det er fundet  

 hensigtsmæssigt at foreslå, at elektricitetsværker, der har  

 anvendt skattefritagelsesbestemmelsen i selskabsskattelovens § 3, stk.  

 1, nr. 4, ikke bliver skattepligtige for tiden før 1. januar 2000  

 på grund af, at der er udøvet sideordnet aktiviteter m.v.
Herved  

 opnås også en løsning på den regelkonflikt, der er  

 opstået som følge af, at lovgiver ved lov nr. 409 af 14. juni  

 1995 har fastsat regler i elforsyningsloven, som gav elselskaberne lov til at  

 optjene et overskud til investering i nærmere angivne sideordnede  

 aktiviteter og herunder direkte pålagde selskaberne visse elbesparende  

 opgaver, hvorved lovgiver ud fra energipolitiske hensyn vedtog regler, der  

 var uforenelige med den gældende skattefritagelsesbestemmelse i  

 selskabsskattelovens § 3, stk. 1, nr. 4. Der vil såvel for  

 Told- og Skattestyrelsen som de involverede virksomheder være  

 betydelige ressourcer forbundet med at undersøge og opgøre  

 konsekvenserne af skattepligt vedrørende såvel kerneaktivitet  

 som sideordnet aktivitet.
Begge former for aktivitet foreslås derfor  

 undtaget for skattepligt for tiden før 1. januar 2000.
 Elektricitetsværker, der har anvendt  

 selskabsskattelovens § 3, stk. 1, nr. 4, og som med den  

 foreslåede bestemmelse i § 9, stk. 2, bliver de facto  

 skattefri for tiden før 1. januar 2000, kan anvende de  

 indgangsværdier, som ved lovforslagets § 1, nr. 10, foreslås  

 indsat i selskabsskattelovens § 35 O.
 Til stk. 3.
Efter § 97, stk. 2, i lov nr. 375 af 2. juni  

 1999 om elforsyning er det en betingelse for meddelelse af bevilling til  

 netvirksomheder, at direkte eller indirekte ejerandele i  

 elproduktionsvirksomheder, transmissionsvirksomheder, systemansvarlige  

 virksomheder og forsyningspligtige virksomheder, der den 29. april 1999  

 besiddes af netvirksomheden eller af virksomheder, der direkte eller  

 indirekte besidder ejerandele i netvirksomheden, overføres til  

 netvirksomheden, således at denne direkte besidder de  

 pågældende ejerandele.
Tilsvarende gælder for meddelelse af  

 bevilling til transmissionsvirksomheder, systemansvarlige virksomheder og  

 forsyningspligtige virksomheder.
 For at muliggøre en sådan overførsel  

 af ejerandele til netvirksomheden, uden at dette udløser skat,  

 foreslås det, at ejerandele i elproduktionsvirksomheder,  

 transmissionsvirksomheder, systemansvarlige virksomheder og  

 forsyningspligtige virksomheder, der efter ovennævnte bestemmelser i  

 lov om elforsyning skal overføres til netvirksomheder, kan  

 overføres med skattemæssig succession efter principperne i  

 fusionsskattelovens § 8.
Efter principperne i fusionsskattelovens § 8 vil  

 ejerandelene blandt andet blive behandlet ved opgørelsen af  

 netvirksomhedens skattepligtige indkomst, som om de var anskaffet af  

 netvirksomheden på de tidspunkter, hvor de er erhvervet af  

 elproduktionsvirksomheden m.fl., og for de anskaffelsessummer, hvortil de er  

 erhvervet af elproduktionsvirksomheden m.fl.
Hvis elproduktionsvirksomheden  

 m.fl. har anskaffet ejerandelene som led i næring, vil netvirksomheden  

 tilsvarende blive anset for at have anskaffet ejerandelene som led i  

 næring.
 Har virksomheden, som overfører ejerandelene til  

 netvirksomheden, anvendt de foreslåede bestemmelser i  

 selskabsskattelovens § 35 O, er det disse anskaffelsessummer og  

 anskaffelsestidspunkter m.v., netvirksomheden succederer i efter den  

 foreslåede § 9, stk. 3.
 Til stk. 4.
I § 1, nr. 9, i forslag til lov om ændring af  

 lov nr. 375 af 2. juni 1999 om elforsyning (L 139) fremsat den 7. december  

 1999 foreslås indsat et nyt stk. 2 i § 102 i lov om  

 elforsyning.
Efter bestemmelsen kan miljø- og energiministeren  

 fastsætte regler om, at net- og transmissionsvirksomheder inden  

 udarbejdelsen af åbningsbalancerne efter § 100, herunder i  

 forbindelse med opdelingen af eksisterende virksomheder, under iagttagelse af  

 markedsøkonomiske principper kan overføre aktiver til  

 elproduktionsvirksomheder og forsyningspligtige virksomheder med henblik  

 på at sikre, at disse virksomheder er i besiddelse af et  

 tilstrækkeligt kapitalgrundlag for den fremtidige drift.
 Efter bemærkningerne til bestemmelsen forventes  

 tilførslen af aktiver at ske ved, at net- og  

 transmissionsvirksomhederne optager lån og overfører  

 låneprovenuet til de pågældende elproduktionsvirksomheder  

 eller forsyningspligtige virksomheder.
 For at muliggøre en sådan overførsel  

 af midler fra en net- eller transmissionsvirksomhed til en elproduktions-  

 eller forsyningspligtig virksomhed, uden at dette udløser skat,  

 foreslås det, at en overførsel efter den foreslåede  

 bestemmelse i § 102, stk. 2, i lov om elforsyning kan ske uden  

 skattemæssige konsekvenser for elproduktionsvirksomheden eller den  

 forsyningspligtige virksomhed.
 Til stk. 5.
I § 1, nr. 6, i forslag til lov om ændring af  

 lov nr. 375 af 2. juni 1999 om elforsyning (L 139) fremsat den 7. december  

 1999 foreslås indsat et nyt pkt. i § 69, stk. 1, i lov om  

 elforsyning.
Efter bestemmelsen kan der ved prisfastsættelsen for en  

 kollektiv elforsyningsvirksomheds ydelser tages hensyn til, at virksomheden  

 lider et tab som følge af, at den hæfter for  

 gældsforpligtelser i medfør af den foreslåede § 46,  

 stk. 3, i lov om elforsyning eller hæfter for en anden  

 elforsyningsvirksomheds gældsforpligtelser.
 Indregningen af tabet i prisen for ydelserne vil give sig  

 udslag i en forhøjelse af virksomhedens skattepligtige indtægt,  

 mens der efter de gældende regler ikke nødvendigvis er  

 fradragsret for de udgifter, som den pågældende kollektive  

 elforsyningsvirksomhed afholder (dvs. renter og afdrag på f.eks. en  

 anden elforsyningsvirksomheds gældsforpligtelser).
 Det foreslås derfor, at tab opstået ved, at en  

 kollektiv elforsyningsvirksomhed hæfter for gældsforpligtelser i  

 medfør af den foreslåede § 46, stk. 3, i lov om  

 elforsyning eller hæfter for en anden elforsyningsvirksomheds  

 gældsforpligtelser, og som efter den foreslåede bestemmelse i  

 § 69, stk. 1, 2. pkt., i lov om elforsyning, indregnes i priserne  

 for ydelser fra den kollektive elforsyningsvirksomhed, kan fradrages ved  

 opgørelsen af den kollektive elforsyningsvirksomheds skattepligtige  

 indkomst for det indkomstår, hvori tabet konstateres.
 Begrebet »kollektive elforsyningsvirksomheder« skal  

 forestås i overensstemmelse med § 5 i lov om elforsyning, jf. lov  

 nr. 375 af 2. juni 1999. § 5 i lov om elforsyning definerer en kollektiv  

 elforsyningsvirksomhed som en offentlig eller privat ejet virksomhed med  

 bevilling, som på offentligt regulerede vilkår har til  

 formål at udføre aktiviteter som net-, transmissions-,  

 forsyningspligtig eller systemansvarlig virksomhed.
Den kollektive elforsyningsvirksomhed kan efter 2. led i  

 den foreslåede bestemmelse i § 69, stk. 1, 2. pkt., i lov om  

 elforsyning hæfte for en anden elforsyningsvirksomheds  

 gældsforpligtelser, når gælden er stiftet inden lovens  

 ikrafttræden.
Lov nr. 375 af 2. juni 1999 om elforsyning forventes at  

 træde i kraft den 1. januar 2000. Som en følge heraf kan tab  

 opstået ved, at den kollektive elforsyningsvirksomhed hæfter for  

 en anden elforsyningsvirksomheds gældsforpligtelser, kun  

 fratrækkes efter nærværende lovforslags § 9,  

 stk. 5, når gælden er stiftet inden 1. januar 2000.
Bilag Lovforslag sammenholdt med gældende lov Gældende formulering Lovforslaget § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 727 af 7. oktober 1998, som ændret  

 bl.a. ved § 1 i lov nr. 1026 af 23. december 1998 og senest ved § 1  

 i lov nr. 285 af 12. maj 1999, foretages følgende  

 ændringer:
 1. I § 1, stk. 1, indsættes efter nr. 2  

 d:
»2	e)	elselskaber, hvorved i denne lov forstås selskaber m.v.,  

 i hvis aktiviteter indgår produktion, transport, handel eller levering  

 af elektricitet.
Skattepligten gælder uanset elselskabets  

 organisationsform.
Indregistrerede aktieselskaber omfattes dog af nr. 1. Hvis  

 aktivitet som nævnt i 1. pkt. udøves af et interessentskab,  

 beskattes interessenterne efter reglerne i denne bestemmelse, jf. dog  

 § 3, stk. 7. Produktion og forbrug af elektricitet i tog, skibe,  

 luftfartøjer eller andre transportmidler og produktion af elektricitet  

 på nødstrømsanlæg i tilfælde, hvor den  

 normale elektricitetsforsyning svigter, medfører ikke skattepligt  

 efter denne bestemmelse, hvis selskabet ikke i øvrigt har aktiviteter  

 som nævnt i 1. pkt.«.
 § 3. Undtaget fra skattepligten er:
--- 2)	Kommunerne og kommunale virksomheder og institutioner.
 2. I § 3, stk. 1, nr. 2, indsættes efter  

 »institutioner«: », jf. dog stk. 7«.
--- 4)	Havne, herunder lufthavne, der er åbne for offentlig trafik,  

 samt elektricitets-, gas-, vand- og fjernvarmeværker, når  

 adgangen til leverance fra værket står åben for alle inden  

 for det område, hvori værket arbejder, alt for så vidt  

 havnens eller værkets indtægter - bortset fra normal forrentning  

 af en eventuel indskudskapital - ifølge vedtægtsmæssig  

 bestemmelse udelukkende kan anvendes til havnens eller værkets  

 formål.
Foretagender, der fordeler elektricitet til forbrugerne,  

 sidestilles med elektricitetsværker, selv om de ikke fremstiller  

 elektricitet.
 3. I § 3, stk. 1, nr. 4, 1. pkt., udgår:  

 »elektricitets-,«, og 2. pkt. ophæves.
--- 4. I § 3 indsættes som stk. 7:
»Stk. 7. Kommuner er skattepligtige af indtægt ved  

 erhvervsmæssig virksomhed med at drive eldistributionsnet og produktion  

 af elektricitet ved afbrænding af affald (elnæringsvirksomhed).  

 Ved produktion af elektricitet ved afbrænding af affald omfatter  

 skattepligten indtægt ved affaldsbehandling, elproduktion samt  

 varmeproduktion.
Skattepligten omfatter tillige fortjeneste eller tab ved  

 afhændelse, afståelse eller opgivelse af formuegoder, der har  

 eller har haft tilknytning til den erhvervsmæssige virksomhed.  

 Besiddelse af aktier mv. i elselskaber anses ikke for  

 elnæringsvirksomhed efter 1. pkt.«.
 5. § 9, stk. 1, 1. pkt., affattes  

 således:
 § 9. De i § 1, stk. 1, nr. 6, og § 2,  

 stk. 1, litra a, b og f, nævnte selskaber og foreninger m.v. kan  

 ved opgørelsen af den skattepligtige indkomst kun fratrække  

 udgifter, som vedrører de indkomstkilder, hvis indtægter er  

 skattepligtige.
 »De selskaber og foreninger m.v., der er nævnt i § 1,  

 stk. 1, nr. 6, § 2, stk. 1, litra a, b og f, og § 3,  

 stk. 7, kan ved opgørelsen af den skattepligtige indkomst kun  

 fratrække udgifter, som vedrører de indkomstkilder, hvis  

 indtægter er skattepligtige.«.
--- § 11. Hvis et selskab eller en forening --- 6. I § 11, stk. 1, nr. 1, ændres »§ 1,  

 stk. 1, nr. 1-2 c, 3 a-5 b« til: » § 1, stk. 1, nr. 1-2 e, 3  

 a-5 b«.
 § 13. Til den skattepligtige indkomst medregnes ikke:
--- 2)	Udbytte, som de i § 1, stk. 1, nr. 1-2 d, 3 a-5 og 5 b,  

 nævnte selskaber og foreninger m.v. modtager af aktie eller andele i  

 selskaber omfattet af § 1, stk. 1, nr. 1 og 2, eller selskaber  

 hjemmehørende i udlandet.
 7. I § 13, stk. 1, nr. 2, ændres »nr. 1 - 2  

 d« til: »nr. 1 - 2 e«.
--- § 17. Indkomstskatten for de i § 1, stk. 1, nr. 1-2  

 d og 3 a-6, nævnte aktieselskaber og foreninger m.v. udgør 32  

 pct. af den skattepligtige indkomst.
 8. I § 17, stk. 1, ændres »§ 1,  

 stk. 1, nr. 1-2 d og 3 a-6« til : »§ 1, stk. 1, nr. 1-2 e, 3  

 a- 6, og § 3, stk. 7, «.
§ 31. --- Stk. 4. Reglerne i stk. 1-3 finder tilsvarende anvendelse  

 på:
 9. I § 31, stk. 4, indsættes efter nr. 4 som  

 nyt nummer:
 1)	Selskaber som nævnt i § 1, stk. 1, nr. 2.
 »5.	Elselskaber som nævnt i § 1, stk. 1, nr. 2  

 e.«.
 2)	Sparekasser, andelskasser eller sammenslutninger af andelskasser  

 efter kapitel 4 D i lov om banker og sparekasser m.v. som nævnt i § 1,  

 stk. 1, nr. 2 a.
 Nr. 5-8 bliver herefter nr. 6-9.
 3)	Post Danmark.
 4)	DSB.
 5)	Brugsforeninger som nævnt i § 1, stk. 1, nr. 3  

 a.
 6)	Foreninger som nævnt i § 1, stk. 1, nr. 4.
 7)	Gensidige forsikringsforeninger samt andre selskaber, foreninger  

 m.v. som nævnt i § 1, stk. 1, nr. 5.
 8)	Institutter m.v. som nævnt i § 1, stk. 1, nr.  

 5.
 10. Efter § 35 N indsættes:
»§ 35 O.
For elselskaber (elektricitetsværker), der fra  

 og med 1. januar 2000 overgår til beskatning efter § 1,  

 stk. 1, nr. 1 eller 2 e, eller § 2, jf. § 1, stk. 1, nr.  

 1 eller 2 e, fra skattefrihed efter § 3, stk. 1, nr. 4, finder  

 overgangsbestemmelserne i stk. 2-5 anvendelse.
Stk. 2. Maskiner, inventar og lignende driftsmidler samt  

 skibe, som elselskabet ejer forud for den 1. januar 2000, indgår i  

 saldoværdien efter afskrivningslovens regler med anskaffelsessummen  

 nedskrevet med den tekniske værdiforringelse.
Afskrivning kan i stedet  

 foretages på grundlag af genanskaffelsesværdien korrigeret for  

 restlevetid og korrigeret for inflation/prisstigninger.
 Stk. 3. På bygninger, der er afskrivningsberettigede  

 efter afskrivningslovens regler, eller på installationer heri, og som  

 er anskaffet eller fuldført før den 1. januar 2000, foretages  

 afskrivning på grundlag af den værdi, hvormed bygningen eller  

 installationen indgår i ejendomsværdien ved vurderingen pr. 1.  

 januar 2000.
 Stk. 4. I ikke-afskrivningsberettigede bygninger foretages  

 afskrivning på afskrivningsberettigede installationer, som er anskaffet  

 eller fuldført før den 1. januar 2000, på grundlag af den  

 værdi, hvormed installationen skønnes at indgå i  

 ejendomsværdien ved vurderingen pr. 1. januar 2000.
 Stk. 5. Ved opgørelse af fortjeneste eller tab efter  

 ejendomsavancebeskatningsloven, aktieavancebeskatningsloven, kursgevinstloven  

 eller afskrivningslovens §§ 39 eller 40 finder bestemmelserne i  

 selskabsskattelovens § 35 K, stk. 1-4, tilsvarende anvendelse,  

 når aktivet eller gælden er erhvervet henholdsvis påtaget  

 forud for den 1. januar 2000. For fast ejendom træder  

 ejendomsværdien pr. 1. januar 2000 i stedet for de værdier, der  

 er nævnt i selskabsskattelovens § 35 K, stk. 1, 2.-4. pkt.
 Stk. 6. For kommuner, der fra den 1. januar 2000 bliver  

 skattepligtige af indtægt ved erhvervsmæssig virksomhed med at  

 drive eldistributionsnet og produktion af elektricitet ved afbrænding  

 af affald efter selskabsskattelovens § 3, stk. 7, anvendes reglerne  

 i stk. 1-5 på aktiver og passiver vedrørende denne  

 virksomhed.
Stk. 7. Decentrale kraftvarmeanlæg, jf. § 5 i lov  

 nr. 375 af 2. juni1999 om elforsyning, som ikke ejes af et  

 elektricitetsværk, kan afskrive et beløb svarende til den del af  

 nettogælden, der kan henføres til kraftvarmeanlægget,  

 opgjort til kursværdien pr. 31. december 1999 i den skattepligtige  

 indkomst over en periode på 20 år fra skattepligtens  

 indtræden, i stedet for at afskrive på aktiver, som  

 anlægget ejer forud for overgangen til skattepligt den 1. januar 2000.  

 Det skal ved indgivelse af selvangivelse for indkomståret 2000 bindende  

 tilkendegives, om der ønskes at afskrive et beløb svarende til  

 nettogælden efter 1. pkt.
Ved nettogæld forstås den del af  

 anlæggets samlede gæld, som overstiger anlæggets fordringer  

 omfattet af kursgevinstloven og værdipapirer omfattet af  

 aktieavancebeskatningsloven.
Ved senere afståelse af aktiver, som  

 kraftvarmeanlægget ejede forud for den 1. januar 2000, medregnes den  

 fulde afståelsessum, uanset aktivets art, ved opgørelsen af den  

 skattepligtige indkomst.«.
§ 2 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 643 af 5.  

 august 1999, foretages følgende ændringer:
§ 2. --- Stk. 3. Fortjeneste og tab opgøres efter § 5.  

 Fortjeneste og tab på unoterede aktier opgøres dog efter  

 § 6. Endvidere skal udloddende investeringsforeninger, jf.  

 ligningslovens § 16 C, stk. 1, opgøre fortjeneste og tab  

 efter § 6. Tilsvarende opgøres fortjeneste og tab for  

 skattepligtige efter selskabsskattelovens § 1, stk. 1, nr. 1-2 d og  

 3 a-5 b, eller fondsbeskatningsloven efter § 6. For skattepligtige, som  

 har erhvervet aktier som led i deres næringsvej, opgøres  

 fortjeneste og tab efter § 3.
 1. I § 2, stk. 3, ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1-2 e og 3 a-5 b«.
§ 2 d. --- Stk. 2. Skattepligtige efter selskabsskattelovens § 1,  

 stk. 1, nr. 1-2 d og 3 a-5 b, eller fondsbeskatningsloven kan ved  

 opgørelsen af den skattepligtige indkomst fradrage tab ved  

 afståelse af investeringsbeviser som omhandlet i stk. 1, når  

 det godtgøres, at investeringsforeningen udelukkende investerer i  

 fordringer som omhandlet i kursgevinstloven, dog ikke konvertible  

 obligationer og retten til at tegne sådanne.
 2. I § 2 d, stk. 2, 1. pkt., ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1, nr. 1-2 e og 3 a-5 b«.
§ 4. --- Stk. 6. Stk. 1, 3 og 4 finder tilsvarende anvendelse  

 på skattepligtige efter selskabsskattelovens § 1, stk. 1, nr.  

 1-2 d og 3 a-5 b, eller fondsbeskatningsloven.
 3. I § 4, stk. 6, ændres  

 »selskabsskattelovens § 1, stk. 1, nr 1-2 d og 3 a-5 b« til:  

 »selskabsskattelovens § 1, stk. 1, nr. 1-2 e og 3 a-5 b«.
--- § 3 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 954 af 5. november  

 1996, som ændret senest ved § 1 i lov nr. 874 af 3. december 1999,  

 foretages følgende ændringer:
 1. I § 14, stk. 1, indsættes efter nr.  

 7:
 »8)	Ved fusion af de i henhold til selskabsskattelovens § 1,  

 stk. 1, nr. 2 e, beskattede elselskaber.«.
 2. Efter § 14 h indsættes:
»§ 14 i.
Ved omdannelse af elselskaber omfattet af  

 selskabsskattelovens § 1, stk. 1, nr. 2 e, til aktieselskaber,  

 finder bestemmelserne i kapitel 1 bortset fra § 6 tilsvarende  

 anvendelse. § 13 finder ligeledes tilsvarende anvendelse.
Stk. 2. Underskud fra tidligere indkomstår kan uanset  

 § 8, stk. 6, bringes til fradrag i det modtagende selskabs  

 indkomstopgørelse efter ligningslovens § 15, hvis elselskabets  

 aktiver og gæld som helhed overdrages til et af elselskabet ejet eller  

 oprettet aktieselskab, hvori elselskabet ejer hele aktiekapitalen.
Det er en  

 betingelse, at aktieselskabet ikke tidligere har drevet erhvervsmæssig  

 virksomhed.«.
 3. I § 15 a indsættes som stk. 5:
 »Stk. 5. Bestemmelserne i dette kapitel finder tilsvarende  

 anvendelse ved spaltning af de i henhold til selskabsskattelovens § 1,  

 stk. 1, nr. 2 e, beskattede elselskaber, dog under forudsætning  

 af, at det eller de modtagende selskaber beskattes i henhold til  

 selskabsskattelovens § 1, stk. 1, nr. 1, eller § 1,  

 stk. 1, nr. 2 e.«.
 4. I § 15 c indsættes som stk. 3:
 »Stk. 3. Bestemmelserne i dette kapitel finder tilsvarende  

 anvendelse ved tilførsel af aktiver, der foretages af de i henhold til  

 selskabsskattelovens § 1, stk. 1, nr. 2 e, beskattede elselskaber,  

 dog under forudsætning af, at det modtagende selskab beskattes i  

 henhold til selskabsskattelovens § 1, stk. 1, nr. 1, eller  

 § 1, stk. 1, nr. 2 e.«.
§ 4 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 639 af 3. august 1999, foretages følgende  

 ændring:
 § 65. I forbindelse med enhver vedtagelse om udbetaling eller  

 godskrivning af udbytte af aktier eller andele i selskaber eller foreninger  

 m.v. omfattet af selskabsskattelovens § 1, stk. 1, nr. 1, 2 og 4,  

 skal vedkommende selskab eller forening m.v. indeholde 25 pct. af det samlede  

 udbytte, medmindre andet er fastsat i medfør af stk. 4 eller  

 følger af stk. 5 og 6.
 1. I § 65, stk. 1, 1. pkt., ændres  

 »selskabsskattelovens § 1, stk. 1, nr. 1, 2 og 4» til:  

 »selskabsskattelovens § 1, stk. 1, nr. 1, 2, 2 e og 4».
--- § 5 I lov om beskatning til kommunerne af faste ejendomme, jf.  

 lovbekendtgørelse nr. 808 af 4. december 1990, som ændret senest  

 ved lov nr. 211 af 9. april 1999, foretages følgende  

 ændring:
 § 8. Kommunalbestyrelsen kan meddele hel eller delvis  

 fritagelse for kommunal grundskyld af:
 1. I § 8, stk. 1, litra d, ændres  

 »Elektricitets-, gas,« til: »Gas-,«.
--- d)	Elektricitets-, gas, vand- og fjernvarmeværker, når  

 adgang til leverance fra værket står åben for alle inden  

 for det område, hvori værket arbejder, for så vidt  

 værkets indtægter - bortset fra normal forrentning af en eventuel  

 indskudskapital - ifølge vedtægtsmæssig bestemmelse  

 udelukkende kan anvendes til værkets formål.
§ 6 I konkursskatteloven, jf. lovbekendtgørelse nr. 702 af 6. september  

 1999, som ændret ved § 2 i lov nr. 874 af 3. december 1999,  

 foretages følgende ændring:
 § 2. Selskaber, fonde, foreninger m.v. som nævnt i  

 selskabsskattelovens § 1, stk. 1, nr. 1-2 d og 3 a-6, og § 2,  

 stk. 1, litra a-b, og i fondsbeskatningsloven, der tages under  

 konkursbehandling, er ikke skattepligtige af konkursindkomsten, medmindre der  

 træffes beslutning om skattepligt efter kapitel 4.
 1. I § 2 ændres »selskabsskattelovens § 1,  

 stk. 1, nr. 1-2 d og 3 a-6« til: »selskabsskattelovens § 1,  

 stk. 1, nr. 1-2 e og 3 a-6«.
§ 7 I lov om påligningen af indkomstskat til staten (ligningsloven), jf.  

 lovbekendtgørelse nr. 754 af 28. september 1999, foretages  

 følgende ændringer:
§ 8 G.
Ved opgørelsen af den skattepligtige indkomst  

 kan selskaber, som er skattepligtige efter selskabsskattelovens § 1,  

 stk. 1, nr. 1-2 d og 3 a-6, samt § 2, stk. 1, litra a, og  

 fonde, som er skattepligtige efter fondsbeskatningsloven, fradrage et  

 beløb svarende til 25 pct. af de udgifter, som afholdes i tilknytning  

 til den skattepligtiges deltagelse i det fælleseuropæiske  

 forskningsprojekt Eureka eller i tilknytning til den skattepligtiges  

 deltagelse i EU-forskningsprojekterne Esprit, Brite eller Race.
 1. I § 8 G, stk. 1, 1.pkt., og stk. 2,  

 1.pkt., ændres »§ 1, stk. 1, nr. 1-2 d og 3 a-6« til:  

 »§ 1, stk. 1, nr. 1-2 e og 3 a-6«.
 Stk. 2. Ved opgørelsen af den skattepligtige indkomst  

 kan selskaber, som er skattepligtige efter selskabsskattelovens § 1,  

 stk. 1, nr. 1-2 d og 3 a-6, samt § 2, stk. 1, litra a, og  

 fonde, som er skattepligtige efter fondsbeskatningsloven, fradrage et  

 beløb svarende til 25 pct. af de udgifter, som afholdes i tilknytning  

 til den skattepligtiges deltagelse i det fælleseuropæiske  

 forskningsprojekt Eureka, i programmer under Nordisk Industrifond, i  

 EU-programmer i henhold til rammeprogrammet for Fællesskabets aktioner  

 inden for forskning og teknologisk udvikling eller i EU-programmet  

 Thermie.
--- § 8 H.
Ved opgørelsen af den skattepligtige indkomst  

 kan selskaber, som er skattepligtige efter selskabsskattelovens § 1,  

 stk. 1, nr. 1-2 d og 3 a-6, samt § 2, stk. 1, litra a,  

 fradrage gaver, som det godtgøres at selskabet har ydet til  

 almenvelgørende eller på anden måde almennyttige  

 foreninger, stiftelser, institutioner m.v., der anvender deres midler,  

 herunder de modtagne ydelser, til forskning.
 2. I § 8 H, stk. 1, 1. pkt., ændres  

 »§ 1, stk. 1, nr. 1-2 d og 3 a-6« til: »§ 1, stk. 1, nr.  

 1-2 e og 3 a-6«.
--- § 8 I lov om indkomstskat for personer m.v. (personskatteloven), jf.  

 lovbekendtgørelse nr. 719 af 14. september 1999, som ændret ved  

 § 3 i lov nr. 874 af 3. december 1999, foretages følgende  

 ændringer:
§ 4 a.
Aktieindkomst omfatter det samlede beløb  

 af:
1)	aktieudbytte efter ligningslovens § 16 A samt beløb  

 omfattet af virksomhedsomdannelseslovens § 4, stk. 4, 3. pkt., fra  

 selskaber, der er skattepligtige efter selskabsskattelovens § 1,  

 stk. 1, nr. 1, 2, 4 eller 5 a, medmindre de har været  

 hjemmehørende i udlandet, jf. nr. 5, 1. I § 4 a, stk. 1, nr. 1, ændres »§ 1,  

 stk. 1, nr. 1, 2, 4 eller 5 a« til: »§ 1, stk.1, nr. 1, 2, 2e, 4  

 eller 5 a«.
2)	afståelsessummer efter ligningslovens § 16 B samt  

 beløb omfattet af virksomhedsomdannelseslovens § 4, stk. 4,  

 2. pkt., der modtages fra selskaber, der er skattepligtige efter  

 selskabsskattelovens § 1, stk. 1, nr. 1, 2, 4 eller 5 a, medmindre  

 de har været hjemmehørende i udlandet, jf. nr. 6, 2. I § 4 a, stk. 1, nr. 2, ændres »§ 1,  

 stk. 1, nr. 1, 2, 4 eller 5 a« til: »§ 1, stk.1, nr. 1, 2, 2e, 4  

 eller 5 a«.
