Nr LSF 225 Forslag til Lov om omsætning af fast ejendom Fremsat af industriministeren (Trøjborg) den 17. marts 1993 Vedtaget ved tredjebehandling den 25. juni 1993 Lov nr. 453 af 30/06/1993 Kapitel 1 Lovens område § 1. Loven gælder for 1) erhvervsmæssigt udbud og salg af fast ejendom, 2) erhvervsmæssig formidling af køb og salg af fast ejendom og 3) anden erhvervsmæssig rådgivning og bistand vedrørende omsætning af fast  

 ejendom.
 Stk. 2. § 22, stk. 1, gælder dog for enhver erhvervsvirksomhed, og  

 § 25, stk. 1, 3. pkt., gælder i alle forhold.
Stk. 3. Bortset fra § 25, stk. 1, 3. pkt., gælder loven kun, når den  

 erhvervsmæssige aktivitet er rettet mod eller udføres for forbrugere, jf.  

 stk. 5, og den erhvervsdrivende vidste eller burde vide dette.
Den  

 erhvervsdrivende har bevisbyrden for, at en sådan aktivitet ikke er omfattet  

 af loven.
 Stk. 4. Kapitel 3 gælder kun for aktiviteter, der er omfattet af  

 stk. 1, nr. 2. Reglerne i § 17, stk. 2, nr. 4, om salgsopstilling, i § 17,  

 stk. 2, nr. 5, om købsaftale, i § 18 om finansieringstilbud og i § 19 om  

 brutto- og nettoudgift gælder dog også for aktiviteter, der er omfattet af  

 stk. 1, nr. 1.
Stk. 5. Ved en forbruger forstås i denne lov en person, som  

 handler med henblik på 1) afhændelse af en ejendom, når ejendommen hovedsagelig har været anvendt  

 ikkeerhvervsmæssigt af vedkommende, eller 2) erhvervelse af en ejendom, når ejendommen hovedsagelig er bestemt til  

 ikke-erhvervsmæssig anvendelse for vedkommende.
Stk. 6. Ved fast ejendom forstås i denne lov 1) en fast ejendom eller en del af en fast ejendom, 2) en ideel anpart af en fast ejendom, 3) en andel i en andelsboligforening og 4) en aktie eller andet adkomstdokument med tilknyttet brugsret til en  

 bolig.
 Stk. 7. For særlige typer af fast ejendom kan Erhvervs- og  

 Selskabsstyrelsen fastsætte regler, som præciserer eller fraviger reglerne i  

 denne lov under hensyn til særlige forhold vedrørende vedkommende type af  

 fast ejendom.
Kapitel 2 Generelle bestemmelser Kontantpris § 2. Ved kontantpris forstås den pris, hvortil ejendommen kan  

 erhverves kontant uden overtagelse af lån.
Værdiansættelse § 3. Ved værdiansættelse af en ejendom med henblik på køb eller  

 salg skal den erhvervsdrivende angive, hvilken kontantpris ejendommen skønnes  

 at kunne sælges til inden for en bestemt periode.
Den erhvervsdrivende skal  

 herved tage hensyn til markedsforholdene, ejendommens beliggenhed og  

 indretning samt bygningernes alder og tilstand.
 Stk. 2. Den erhvervsdrivende skal rådgive forbrugeren om behov og  

 mulighed for en byggeteknisk gennemgang af ejendommen.
Kontantprisudbud § 4. Ejendommen skal udbydes til kontantprisen.
Ejendommen kan dog  

 udbydes med opfordring til at afgive tilbud, men i så fald med oplysning om  

 en skønnet kontantpris.
 Stk. 2. Salg kan betinges af overtagelse af indestående lån, men  

 ikke af aftale om finansiering i øvrigt.
 Oplysning om pris i annoncer m.v.
§ 5. I annoncer og anden markedsføring skal der gives oplysning om  

 ejendommens kontantpris, jf. § 4, stk. 1, 1. pkt., eller dens skønnede  

 kontantpris, jf. § 4, stk. 1, 2. pkt.
Der skal endvidere gives oplysning om  

 ejendommens beliggenhed og størrelse.
Ejendomskøb og privatøkonomi § 6. Rådgivning om, hvorvidt en forbruger har råd til køb af en  

 fast ejendom, skal gives på grundlag af den fornødne gennemgang og vurdering  

 af kendte oplysninger om forbrugerens indtægter og udgifter.
Rådgiveren skal  

 angive, hvilken brutto- og nettoudgift, jf. § 19, der på grundlag af et  

 detaljeret budget er råd til.
Rådgiveren skal endvidere angive, hvilket  

 kontantprisniveau budgettet giver mulighed for at købe ejendom inden for,  

 samt hvilke muligheder forbrugeren har for at få et køb finansieret.
Særlige rådgiverinteresser § 7. Har rådgiveren en særlig økonomisk eller personlig interesse  

 i forbrugerens valg af finansiering, forsikring eller andre ydelser i  

 tilknytning til omsætning af fast ejendom, skal rådgiveren gøre forbrugeren  

 bekendt med forholdet.
Stk. 2. Modtager rådgiveren provision eller andet vederlag som  

 følge af formidling eller fremskaffelse af finansiering, forsikring eller  

 andre ydelser i tilknytning til omsætning af fast ejendom, skal rådgiveren  

 gøre forbrugeren bekendt hermed.
Rådgiveren skal endvidere gøre forbrugeren  

 bekendt med adgangen til at få oplyst provisionens størrelse og på  

 forespørgsel oplyse denne.
Kapitel 3 Ejendomsformidling Adgangen til erhvervsudøvelse som ejendomsformidler § 8. Virksomhed som ejendomsformidler må kun drives af 1) ejendomsmæglere, der er registrerede, jf. § 25, 2) advokater med ret til udøvelse af advokatvirksomhed efter  

 retsplejeloven og 3) pengeinstitutter, der er omfattet af lov om banker og sparekasser,  

 realkreditinstitutter, der er omfattet af realkreditloven eller lov om Dansk  

 Landbrugs Realkreditfond, og forsikringsselskaber, der er omfattet af lov om  

 forsikringsvirksomhed.
 Stk. 2. Pengeinstitutters, realkreditinstitutters og  

 forsikringsselskabers virksomhed som ejendomsformidler skal udøves gennem  

 særskilte anpartsselskaber eller aktieselskaber med selvstændige  

 forretningssteder.
Stk. 3. Det er en betingelse for udøvelse af virksomhed som  

 ejendomsformidler, at der foreligger behørig sikkerhed for opfyldelsen af  

 ethvert pengekrav, en forbruger måtte få mod vedkommende i anledning af  

 dennes virksomhed som ejendomsformidler.
Erhvervs- og Selskabsstyrelsen  

 fastsætter regler herom, herunder om sikkerhedens tidsmæssige udstrækning.
Stk. 4. Kun de personer og virksomheder, der er nævnt i stk. 1, må  

 have ejerinteresser i eller være leverandør af navn og forskrifter for  

 forretningsgange til ejendomsformidlingsvirksomheder.
Erhvervs- og  

 Selskabsstyrelsen kan fastsætte regler om udøvelse af  

 ejendomsformidlingsvirksomhed i selskabsform.
Stk. 5. Ejendomsformidlingsvirksomhed kan drives fra et eller  

 flere forretningssteder.
Hvert forretningssteds formidlingsvirksomhed skal  

 være ledet af en ejendomsmægler eller en advokat.
Har en  

 ejendomsformidlingsvirksomhed flere forretningssteder, skal hvert  

 forretningssted være ledet af en ejendomsmægler eller en advokat, som skal  

 have denne opgave som hovedbeskæftigelse, og som ikke samtidig må lede et  

 andet forretningssted.
Stk. 6. Et dødsbo, en ægtefælle, der sidder i uskiftet bo, et  

 konkursbo eller en værge for en umyndiggjort kan uanset stk. 1 og 4 fortsætte  

 driften af, have ejerinteresser i eller være leverandør af navn og  

 forskrifter for forretningsgange til en ejendomsformidlingsvirksomhed med  

 henblik på afvikling eller afhændelse.
Adgangen hertil gælder dog kun indtil  

 1 år efter dødsfaldet, konkursdekretets afsigelse eller umyndiggørelsen.
Opdraget § 9. En erhvervsdrivende, som påtager sig hverv som formidler ved  

 køb og salg af fast ejendom, skal med omsorg for begge parters interesser  

 virke for, at der bliver handlet, og at handelen bliver gennemført inden for  

 en periode, til en pris og på vilkår, som er nærmere aftalt med opdragsgiver.
Formidlingsaftalen § 10. Aftale om formidlingsopdrag skal være skriftlig.
Aftalen  

 skal bl.a. indeholde vilkår om opdragets varighed og vederlæggelse.
Erhvervs-  

 og Selskabsstyrelsen fastsætter nærmere regler om aftalens indhold.
Erhvervs-  

 og Selskabsstyrelsen kan herved fravige § 11, stk. 3, for så vidt angår  

 betaling til tredjemand for afgivelse af erklæring om forhold, som indgår i  

 beslutningsgrundlaget for en handel.
 Stk. 2. Formidleren kan ikke gøre krav på vederlag på andet  

 grundlag end en aftale, som er i overensstemmelse med stk. 1.
Vederlag § 11. Formidleren kan i aftalen kun betinge sig vederlag, hvis 1) der indgås en købsaftale inden formidlingsaftalens ophør eller 2) der efter formidlingsaftalens ophør indgås en købsaftale på grundlag af  

 formidlerens indsats og uden en anden formidlers medvirken, dog kun såfremt  

 det må antages, at indgåelsen af købsaftalen er blevet udskudt for at holde  

 formidleren ude.
Stk. 2. Går formidlerens opdrag ud på salg, bortfalder  

 vederlagskravet, hvis handelen ikke bliver gennemført på grund af den anviste  

 købers forhold.
Går opdraget ud på køb, bortfalder vederlagskravet, hvis  

 handelen ikke bliver gennemført på grund af den anviste sælgers forhold.
 Stk. 3. Foranstaltninger, som indgår i formidlingsopdraget, kan  

 kun kræves betalt som en del af det aftalte vederlag.
 Stk. 4. Det kan aftales, at vederlaget omfatter nærmere angivne  

 nettoudgifter, som formidleren afholder til betaling for opgaver, der efter  

 aftalen skal udføres af tredjemand.
Opdragets varighed § 12. Opdragstiden må ikke være længere end 6 måneder.
Aftalen kan  

 forlænges med højst 3 måneder ad gangen.
 Stk. 2. Aftalen kan siges op uden varsel.
Stk. 3. Siges aftalen op af forbrugeren, har formidleren kun krav  

 på et rimeligt vederlag for det udførte arbejde, hvis det er aftalt.  

 Vederlaget kan ved et salgsopdrag kun under særlige omstændigheder overstige  

 1/4 af det vederlag, der ville være udløst, hvis der var handlet til den  

 kontantpris, hvortil ejendommen var udbudt.
Har formidleren tilsidesat sine  

 pligter, har formidleren ikke krav på vederlag.
Oplysningspligt § 13. Formidleren skal rådgive sin opdragsgiver og give begge  

 parter de oplysninger, som er af betydning for handelen og dennes  

 gennemførelse.
Formidleren skal 1) rådgive begge parter om behov og mulighed for en byggeteknisk  

 gennemgang af ejendommen og 2) gøre begge parter bekendt med rapporten fra en byggeteknisk gennemgang  

 af ejendommen, hvis en sådan foreligger.
Undersøgelsespligt § 14. Formidleren skal i fornødent omfang foretage undersøgelser  

 samt indhente og kontrollere oplysninger med henblik på, at udkast til  

 købsaftale indeholder en betryggende regulering af forholdet mellem parterne,  

 således at handelens efterfølgende berigtigelse er af ekspeditionsmæssig  

 karakter.
Partsrepræsentation § 15. Ingen må være formidler for begge parter i samme handel.
 Stk. 2. Såfremt en part ikke bistås af egen rådgiver, skal  

 formidleren for den anden part rådgive den pågældende om behov og mulighed  

 for at søge sådan bistand.
Forbrugerorienteret rådgivning § 16. Formidlerens rådgivning skal opfylde de krav, der stilles  

 til en sagkyndig ejendomsformidling, som alene er bestemt af parternes  

 interesser og forhold.
Stk. 2. Har formidleren en særlig økonomisk eller personlig  

 interesse i, om en handel indgås, eller i parternes valg af finansiering,  

 forsikring eller andre ydelser i tilknytning til omsætning af fast ejendom,  

 skal formidleren gøre begge parter bekendt hermed.
Formidleren skal give  

 opdragsgiver oplysning herom i formidlingsaftalen.
Formidleren skal give den  

 anden part skriftlig oplysning herom samtidig med, at denne part forelægges  

 de vilkår eller forhold, som formidleren har en særlig interesse i.
 Stk. 3. Oplysningspligten efter § 7, stk. 2, om provision gælder i  

 forhold til begge parter og skal opfyldes som angivet i stk. 2.
Salgsopdrag § 17. Den kontantpris, hvortil ejendommen skal udbydes, aftales på  

 grundlag af formidlerens værdiansættelse.
Stk. 2. I øvrigt skal formidleren 1) udarbejde forslag til finansiering, jf. § 18, 2) beregne brutto- og nettoudgift, jf. § 19, 3) beregne salgsprovenu, jf. § 20, 4) udarbejde en salgsopstilling indeholdende de for en købsbeslutning  

 nødvendige oplysninger med ejendommens nøgletal, 5) udarbejde udkast til købsaftale og 6) yde sælger fornøden bistand i forbindelse med handelens efterfølgende  

 berigtigelse.
 Stk. 3. Erhvervs- og Selskabsstyrelsen kan fastsætte nærmere  

 regler om opdragets indhold og udførelse.
Finansieringstilbud § 18. Ejendommen skal udbydes med oplysning om indestående lån,  

 der kan overtages, og med forslag til finansiering.
Erhvervs- og  

 Selskabsstyrelsen fastsætter nærmere regler herom.
Stk. 2. Selv om en købsaftale indeholder vilkår om overtagelse af  

 indestående lån eller finansiering i øvrigt, er køber i forhold til sælger og  

 formidler berettiget til at finansiere købet på anden måde, såfremt dette kan  

 ske uden tab eller væsentlig ulempe for sælger.
Dette gælder, uanset om  

 formidleren har en selvstændig interesse i, at finansieringen tilrettelægges  

 som aftalt.
Ejerudgift og anvendelsesudgift § 19. Ejendommen skal udbydes med oplysning om den årlige brutto-  

 og nettoudgift, der er forbundet med at eje og anvende ejendommen.  

 Bruttoudgiften udgør summen af ejerudgift, jf. stk. 2, og anvendelsesudgift,  

 jf. stk. 3. Nettoudgiften beregnes ved i bruttoudgiften at indregne  

 eventuelle skattebesparelser eller skatteudgifter, der er en følge af at eje  

 ejendommen og den foreslåede finansiering.
Ved køb skal køber gøres bekendt  

 med de nævnte udgifter beregnet på grundlag af købsaftalens vilkår.
 Stk. 2. Ved den årlige ejerudgift forstås de samlede årlige  

 udgifter forbundet med at eje ejendommen beregnet på grundlag af den  

 foreslåede eller aftalte finansiering og foreliggende oplysninger om  

 ejendomsskat, forsikring m.v.
 Stk. 3. Ved den årlige anvendelsesudgift forstås et skøn over de  

 årlige udgifter til energi, vand og andre forbrugsafhængige forhold samt  

 løbende vedligeholdelse.
 Stk. 4. Erhvervs- og Selskabsstyrelsen kan fastsætte nærmere  

 regler om, hvorledes udgifterne i stk. 1-3 skal beregnes og oplyses.  

 Erhvervs- og Selskabsstyrelsen kan bestemme, at det er tilstrækkeligt at  

 oplyse, at udgiften til forbrugsafhængige forhold og løbende vedligeholdelse  

 ikke indgår i anvendelsesudgiften, og at denne ikke indgår i brutto- og  

 nettoudgiften.
Salgsprovenu § 20. Ved salgsprovenu forstås det beløb, sælger vil få til fri  

 rådighed efter ejendommens salg og handelens berigtigelse.
Ved udbud skal der  

 foretages en særskilt beregning af salgsprovenu alt efter, om ejendommen  

 sælges til kontantprisen eller med overtagelse af lån.
Ved salg skal  

 beregningen ske på grundlag af købsaftalens vilkår.
Formidlerens fuldmagt § 21. Formidleren kan ikke forpligte opdragsgiveren over for  

 tredjemand uden særskilt fuldmagt.
Frit formidlervalg § 22. Aftale om andet end ejendomsformidling mellem en  

 erhvervsdrivende og en forbruger må ikke indeholde vilkår om, at et  

 ejendomsformidlingsopdrag skal gives til en bestemt ejendomsformidler eller  

 et medlem af en formidlerkæde.
Er et sådant vilkår aftalt, er aftalen i sin  

 helhed ikke bindende for forbrugeren, mens den bortset fra vilkåret er  

 bindende for den erhvervsdrivende.
Stk. 2. Stk. 1 gælder dog ikke for en aftale om en gældsordning  

 vedrørende pantesikret gæld i ejendommen, hvis 1) der som led i gældsordningen indrømmes debitor en ikke uvæsentlig  

 lempelse af betalingsvilkårene, 2) det er et led i gældsordningen, at ejendommen skal sælges, og 3) kreditor har en væsentlig interesse i salgsresultatet.
Forbud mod sammenkædning af ydelser § 23. Bortset fra krav om byggeteknisk gennemgang må  

 ejendomsformidling ikke betinges af, at parterne aftager ydelser, som ikke er  

 nødvendige for formidlingshvervets korrekte udførelse.
 Stk. 2. Tilsidesættes forbudet i stk. 1, har formidleren ikke krav  

 på vederlag.
Erstatningsansvar § 24. Lider forbrugeren tab som følge af, at formidleren  

 tilsidesætter sine pligter efter loven eller aftalen, har forbrugeren ret til  

 erstatning efter dansk rets almindelige regler.
Har forbrugeren fulgt et råd  

 fra en formidler, som har en særlig interesse heri, jf. § 16, stk. 2 og 3,  

 påhviler det dog formidleren at godtgøre, at formidleren har opfyldt sine  

 pligter efter loven og aftalen.
Stk. 2. Er der til skade for forbrugeren foretaget en forkert  

 beregning af provenu ved salg, jf. § 20, 3. pkt., og er forbrugeren i god  

 tro, har forbrugeren krav på godtgørelse af forskellen mellem den forkerte og  

 en korrekt beregning.
Er der til skade for forbrugeren foretaget en forkert  

 beregning af ejerudgift ved køb, jf. § 19, stk. 1, 4. pkt., og er forbrugeren  

 i god tro, har forbrugeren krav på rimelig godtgørelse af forskellen mellem  

 den forkerte og en korrekt beregning.
Har forbrugeren i god tro handlet i  

 tillid til rigtigheden af en værdiansættelse, og afviger denne væsentligt fra  

 en korrekt værdiansættelse, har forbrugeren krav på rimelig godtgørelse af  

 forskellen.
Ejendomsmæglere § 25. Erhvervs- og Selskabsstyrelsen fører et register over  

 ejendomsmæglere.
Personer, der er optaget i dette register, må benytte  

 betegnelsen ejendomsmægler.
Ingen andre må benytte denne betegnelse eller  

 betegnelser, der kan forveksles hermed.
Stk. 2. Ret til at blive optaget i registret har enhver person,  

 som 1) har bopæl her i landet, 2) er myndig og ikke under lavværgemål, 3) ikke er i betalingsstandsning, 4) ikke er under konkurs, 5) ikke driver et erhverv eller indtager en stilling, som efter regler  

 fastsat af Erhvervs- og Selskabsstyrelsen er uforenelig med virksomhed som  

 ejendomsformidler, 6) opfylder de nærmere krav til teoretisk indsigt vedrørende  

 ejendomsformidling, som Erhvervs- og Selskabsstyrelsen fastsætter, 7) opfylder de nærmere krav til praktisk kunnen vedrørende  

 ejendomsformidling, som Erhvervs- og Selskabsstyrelsen fastsætter, 8) er dækket af sikkerhed efter § 8, stk. 3, 9) ikke har udvist en sådan adfærd, at der er grund til at antage, at  

 vedkommende ikke vil drive virksomhed som ejendomsformidler på forsvarlig  

 måde, 10) ikke har forfalden gæld til det offentlige på 50.000 kr. eller derover  

 og 11) betaler et af Erhvervs- og Selskabsstyrelsen fastsat gebyr for  

 registrering.
Stk. 3. En registrering slettes, 1) når vedkommende dør, 2) hvis betingelserne i stk. 2, nr. 1, 2, 4, 5 eller 8, ikke længere er  

 opfyldt, 3) hvis vedkommende har gjort sig skyldig i grov eller oftere gentagen  

 forsømmelse i udøvelsen af virksomhed som ejendomsformidler og Erhvervs- og  

 Selskabsstyrelsen finder, at de udviste forhold giver grund til at antage, at  

 vedkommende ikke fremtidig vil udøve sådan virksomhed på forsvarlig måde,  

 eller 4) hvis vedkommende har forfalden gæld til det offentlige på 100.000 kr.  

 eller derover.
 Stk. 4. Sletning af registrering i henhold til stk. 3, nr. 3, kan  

 ske på tid fra 1 til 5 år eller indtil videre.
Stk. 5. En afgørelse om sletning af registrering i henhold til  

 stk. 3, nr. 3 eller 4, kan af den, afgørelsen vedrører, forlanges indbragt  

 for domstolene.
Begæring herom skal fremsættes inden 4 uger efter, at  

 afgørelsen er meddelt den pågældende.
Erhvervs- og Selskabsstyrelsen  

 indbringer i givet fald sagen for domstolene.
Sagen anlægges mod den  

 pågældende i den borgerlige retsplejes former.
Anmodning om sagsanlæg  

 vedrørende stk. 3, nr. 3, har opsættende virkning.
Anmodning om sagsanlæg  

 vedrørende stk. 3, nr. 4, har ikke opsættende virkning, men retten kan ved  

 kendelse bestemme, at den pågældende under sagens behandling skal have adgang  

 til at udøve virksomhed som ejendomsmægler.
Ankes en dom vedrørende stk. 3,  

 nr. 4, hvorved en sletning af registrering som ejendomsmægler ikke findes  

 lovlig, kan den ret, der har afsagt dommen, eller den ret, hvortil sagen er  

 indbragt, bestemme, at virksomhed som ejendomsmægler ikke må udøves under  

 ankesagens behandling.
 Stk. 6. Ophører grunden til, at en registrering som ejendomsmægler  

 er slettet, skal den pågældende på ny optages i registret efter anmodning og  

 uden betaling af gebyr.
Ejendomsmægleres ejendomsformidlingsvirksomhed § 26. En ejendomsmægler har ret til at betegne sig som uafhængig  

 ejendomsmægler, hvis den pågældende 1) ikke har forpligtet sig til at virke for afsætningen af finansielle  

 eller andre produkter med tilknytning til omsætning af fast ejendom, 2) ved formidling af produkter som nævnt i nr. 1 fører enhver provision  

 eller anden fortjeneste, som modtages fra udbyderen, videre til forbrugeren  

 og 3) i det hele driver virksomhed som ejendomsformidler på en sådan måde, at  

 der ikke kan rejses tvivl om vedkommendes uafhængighed.
 Stk. 2. Ingen andre må benytte denne betegnelse eller betegnelser,  

 der kan forveksles hermed.
 Stk. 3. En ejendomsmægler, som har forpligtet sig til at virke for  

 afsætningen af finansielle eller andre produkter med tilknytning til  

 omsætning af fast ejendom, skal drive sin virksomhed under anvendelse af et  

 navn, hvortil er føjet agent for eller tilsvarende med tilføjelse af navnet  

 på vedkommende samarbejdspartner eller -partnere.
Advokaters ejendomsformidlingsvirksomhed § 27. Bestemmelsen i § 26, stk. 3, gælder også for advokater.
Pengeinstitutters, realkreditinstitutters og forsikringsselskabers  

 ejendomsformidlingsvirksomhed § 28. Optræder et pengeinstitut, et realkreditinstitut eller et  

 forsikringsselskab som ejer af, med væsentlige ejerinteresser i eller som  

 leverandør af navn og forskrifter for forretningsgange til en eller flere  

 ejendomsformidlingsvirksomheder, skal forbindelsen til vedkommende  

 pengeinstitut, realkreditinstitut eller forsikringsselskab umiddelbart fremgå  

 af ejendomsformidlingsvirksomhedens navn eller en tilføjelse hertil på en  

 måde, som skal godkendes af Erhvervs- og Selskabsstyrelsen.
Kapitel 4 Lovens ufravigelighed § 29. Loven og de i medfør af loven udstedte regler kan ikke  

 fraviges til skade for en forbruger.
Kapitel 5 Lovens administration Myndighed § 30. Loven administreres af Erhvervs- og Selskabsstyrelsen, som  

 bistås af et rådgivende udvalg vedrørende ejendomsomsætning.
Stk. 2. Det rådgivende udvalg vedrørende ejendomsomsætning består  

 af en formand, en næstformand og 6 andre medlemmer, som alle udnævnes af  

 Erhvervs- og Selskabsstyrelsen.
Formand og næstformand skal repræsentere  

 juridisk og økonomisk sagkundskab og være uafhængig af  

 ejendomsomsætningsinteresser.
Af de øvrige 6 medlemmer udnævnes 1 efter  

 indstilling fra Dansk Ejendomsmæglerforening, 1 efter indstilling fra  

 Advokatrådet, 1 efter indstilling fra Forbrugerrådet, 1 efter indstilling fra  

 Parcelhusejernes Landsforening og Grundejernes Landsorganisation i forening  

 samt 2 efter indstilling fra Assurandør-Societetet, Finansrådet og  

 Realkreditrådet i forening.
Erhvervs- og Selskabsstyrelsen fastsætter  

 udvalgets forretningsorden.
Anke § 31. Industriministeren kan fastsætte regler om klageadgang for  

 afgørelser, der træffes af Erhvervs- og Selskabsstyrelsen, herunder at  

 afgørelserne ikke kan indbringes for højere administrativ myndighed.
Kapitel 6 Straffebestemmelser § 32. Overtrædelse af bestemmelserne i § 3, stk. 2, §§ 4, 5, 7, 8  

 og 10, § 12, stk. 1 og 2, § 13, 2. pkt., § 15, § 16, stk. 2 og 3, § 18, stk.  

 1, § 19, § 22, stk. 1, 1. pkt., § 23, § 25, stk. 1, 3. pkt., § 26, stk. 2 og  

 3, §§ 27 og 28 straffes med bøde, medmindre strengere straf er forskyldt  

 efter den øvrige lovgivning.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af § 1, stk. 7, § 8, stk. 3 og 4, § 10, stk. 1, §  

 17, stk. 3, § 18, stk. 1, § 19, stk. 4, og § 25, stk. 2, nr. 5, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Kapitel 7 Ikrafttrædelsesbestemmelser m.v.
Ændring af næringsloven § 33. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991, foretages følgende  

 ændringer:
 1. § 1, stk. 1, nr. 6, ophæves.
 2. § 2, stk. 2, affattes således:
»Stk. 2. Enhver, der driver næring som nævnt i § 1, stk. 1,  

 nr. 4 og 5, skal have næringsbrev, jf. dog § 5, stk. 2, 2. pkt., og § 22,  

 stk. 4.« 3. I § 2, stk. 4, ændres »§ 1, stk. 1, nr. 4-6«  

 til: »§ 1, stk. 1, nr. 4 og 5«.
 4. § 2, stk. 5, affattes således:
»Stk. 5. Næringsbrev til den i § 1, stk. 1, nr. 5, nævnte  

 næring kan nægtes under de omstændigheder, der er nævnt i borgerlig  

 straffelovs § 78, stk. 2.« 5. Overskriften til kapitel 5 affattes således:
 » Auktionsholdere og vekselerere«.
 6. § 23 ophæves.
 7. § 24 affattes således:
»§ 24. Næringsbrev som auktionsholder eller vekselerer  

 udstedes af politimesteren på det sted, hvor eller hvorfra  

 næringsvirksomheden agtes drevet, i København af magistraten.
Næringsbrev  

 giver ret til at drive næring i og fra politikredsen.« 8. I § 27, stk. 1, ændres »§ 1, stk. 1, nr. 1-6«  

 til: »§ 1, stk. 1, nr. 1-5«, og »§ 23, stk. 4, 2. pkt., og  

 stk. 5,» udgår.
 Ændring af lov om ydelse af juridisk bistand samt om inkasso- og  

 detektivvirksomhed m.v.
 § 34. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. juni 1986,  

 foretages følgende ændringer:
 1. Efter § 2 indsættes:
» § 2 a.
Ejendomsformidlere samt disses medarbejdere bortset  

 fra advokater må ikke udfærdige de til tinglysning bestemte dokumenter om  

 overdragelse af fast ejendom.« 2. I § 5 indsættes efter 1. pkt. som nyt 2. pkt.:
»Overtrædelse af bestemmelsen i § 2 a straffes dog alene med bøde,  

 medmindre højere straf er forskyldt efter anden lovgivning.« 3. I § 6 indsættes efter stk. 1 som nyt stykke:
»Stk. 2. § 2 a og § 5, 2. pkt., ophæves den 1. januar  

 1997.« Ophævelse af ejendomsmæglerloven § 35. Lov om ejendomsmæglere, jf. lovbekendtgørelse nr. 182 af 25.  

 marts 1988, ophæves.
Ikrafttræden § 36. Loven træder i kraft den 1. januar 1994. Dog træder § 8,  

 stk. 3, 2. pkt., § 25, stk. 1, 1. og 2. pkt., og stk. 2-6, §§ 30, 31, 32,  

 stk. 2, og § 37 i kraft den 1. august 1993.
Overgangsregler § 37. Enhver, der den 1. august 1993 har beskikkelse som  

 ejendomsmægler eller næringsbrev som ejendomshandler i medfør af den hidtil  

 gældende lovgivning, vil kunne blive optaget i Ejendomsmæglerregisteret uden  

 at skulle opfylde betingelserne i § 25, stk. 2, nr. 6, 7, 10 og 11, hvis  

 ansøgning herom indgives til Erhvervs- og Selskabsstyrelsen senest den 1.  

 november 1993. For ejendomshandlere gælder dog, at de i en sammenhængende  

 periode på mindst et år inden for de sidste fem år forud for den 1. august  

 1993 som hovederhverv skal have drevet selvstændig virksomhed som  

 ejendomshandler.
 Stk. 2. Erhvervs- og Selskabsstyrelsen kan under ganske særlige  

 omstændigheder optage personer i Ejendomsmæglerregisteret, uanset at disse  

 ikke opfylder betingelserne i stk. 1.
 Stk. 3. Er ansøgning efter stk. 1 indgivet rettidigt, men ikke  

 færdigbehandlet ved lovens ikrafttræden, kan vedkommende, indtil sagen er  

 færdigbehandlet, uanset § 8, stk. 1, nr. 1, fortsat drive virksomhed som  

 ejendomsformidler på grundlag af beskikkelse som ejendomsmægler eller  

 næringsbrev som ejendomshandler i medfør af den hidtil gældende lovgivning.
Færøerne og Grønland § 38. Loven gælder ikke for Færøerne og Grønland, men kan ved kgl.  

 anordning sættes i kraft for Grønland med de afvigelser, som landsdelens  

 særlige forhold tilsiger.
Oprindeligt fremsat forslag Kapitel 1 Lovens område § 1. Loven gælder for:
1) erhvervsmæssigt udbud og salg af fast ejendom, 2) erhvervsmæssig formidling af køb og salg af fast ejendom, og 3) anden erhvervsmæssig rådgivning og bistand vedrørende omsætning af fast  

 ejendom.
 Stk. 2. § 22, stk. 1, gælder dog for enhver erhvervsvirksomhed, og  

 § 25, stk. 1, 3. pkt., gælder i alle forhold.
Stk. 3. Bortset fra § 25, stk. 1, 3. pkt., gælder loven kun, når den  

 erhvervsmæssige aktivitet er rettet mod eller udføres for forbrugere, jf.  

 stk. 5, og den erhvervsdrivende vidste eller burde vide dette.
Den  

 erhvervsdrivende har bevisbyrden for, at en sådan aktivitet ikke er omfattet  

 af loven.
 Stk. 4. Kapitel 3 gælder kun for aktiviteter, der er omfattet af  

 stk. 1, nr. 2. Reglerne i § 17, stk. 2, nr. 4, om salgsopstilling, i § 17,  

 stk. 2, nr. 5, om købsaftale, i § 18 om finansieringstilbud og i § 19 om  

 brutto- og nettoudgift gælder dog også for aktiviteter, der er omfattet af  

 stk. 1, nr. 1.
 Stk. 5. Ved en forbruger forstås i denne lov en person, som  

 handler med henblik på:
1) afhændelse af en ejendom, når ejendommen hovedsagelig har været anvendt  

 ikkeerhvervsmæssigt af vedkommende, eller 2) erhvervelse af en ejendom, når ejendommen hovedsagelig er bestemt til  

 ikke-erhvervsmæssig anvendelse for vedkommende.
 Stk. 6. Ved fast ejendom forstås i denne lov:
1) en fast ejendom eller en del af en fast ejendom, 2) en ideel anpart af en fast ejendom, 3) en andel i en andelsboligforening, og 4) en aktie eller andet adkomstdokument med tilknyttet brugsret til en  

 bolig.
Kapitel 2 Generelle bestemmelser Kontantpris § 2. Ved kontantpris forstås den pris, hvortil ejendommen kan  

 erhverves kontant uden overtagelse af lån.
Værdiansættelse § 3. Ved værdiansættelse af en ejendom med henblik på køb eller  

 salg skal den erhvervsdrivende angive, hvilken kontantpris ejendommen skønnes  

 at kunne sælges til inden for en bestemt periode.
Den erhvervsdrivende skal  

 herved tage hensyn til markedsforholdene, ejendommens beliggenhed og  

 indretning samt bygningernes alder og tilstand.
 Stk. 2. Den erhvervsdrivende skal rådgive forbrugeren om behov og  

 mulighed for en byggeteknisk gennemgang af ejendommen.
Kontantprisudbud § 4. Ejendommen skal udbydes til kontantprisen.
Ejendommen kan dog  

 udbydes med opfordring til at afgive tilbud, men i så fald med oplysning om  

 en skønnet kontantpris.
 Stk. 2. Salg kan betinges af overtagelse af indestående lån, men  

 ikke af aftale om finansiering i øvrigt.
 Oplysning om pris i annoncer m.v.
§ 5. I annoncer og anden markedsføring skal der gives oplysning om  

 ejendommens kontantpris, jf. § 4, stk. 1, 1. pkt., eller dens skønnede  

 kontantpris, jf. § 4, stk. 1, 2. pkt.
Der skal endvidere gives oplysning om  

 ejendommens beliggenhed og størrelse.
Ejendomskøb og privatøkonomi § 6. Rådgivning om, hvorvidt en forbruger har råd til køb af en  

 fast ejendom, skal gives på grundlag af den fornødne gennemgang og vurdering  

 af kendte oplysninger om forbrugerens indtægter og udgifter.
Rådgiveren skal  

 angive, hvilken brutto- og nettoudgift, jf. § 19, der på grundlag af et  

 detaljeret budget er råd til.
Rådgiveren skal endvidere angive, hvilket  

 kontantprisniveau budgettet giver mulighed for at købe ejendom indenfor, samt  

 hvilke muligheder forbrugeren har for at få et køb finansieret.
Særlige rådgiverinteresser § 7. Har rådgiveren en særlig økonomisk eller personlig interesse  

 i forbrugerens valg af finansiering, forsikring eller andre ydelser i  

 tilknytning til omsætning af fast ejendom, skal rådgiveren gøre forbrugeren  

 bekendt med forholdet.
Stk. 2. Modtager rådgiveren provision eller andet vederlag som  

 følge af formidling eller fremskaffelse af finansiering, forsikring eller  

 andre ydelser i tilknytning til omsætning af fast ejendom, skal rådgiveren  

 gøre forbrugeren bekendt hermed.
Rådgiveren skal endvidere gøre forbrugeren  

 bekendt med adgangen til at få oplyst provisionens størrelse og på  

 forespørgsel oplyse denne.
Kapitel 3 Ejendomsformidling Adgangen til erhvervsudøvelse som ejendomsformidler § 8. Virksomhed som ejendomsformidler må kun drives af:
1) ejendomsmæglere, der er registrerede, jf. § 25, 2) advokater med ret til udøvelse af advokatvirksomhed efter  

 retsplejeloven, og 3) pengeinstitutter, der er omfattet af lov om banker og sparekasser,  

 realkreditinstitutter, der er omfattet af realkreditloven eller lov om Dansk  

 Landbrugs Realkreditfond, og forsikringsselskaber, der er omfattet af lov om  

 forsikringsvirksomhed.
Stk. 2. Det er en betingelse for udøvelse af virksomhed som  

 ejendomsformidler, at der foreligger behørig sikkerhed for opfyldelsen af  

 ethvert pengekrav, en forbruger måtte få mod vedkommende i anledning af  

 dennes virksomhed som ejendomsformidler.
Erhvervs- og Selskabsstyrelsen  

 fastsætter regler herom, herunder om sikkerhedens tidsmæssige udstrækning.
Stk. 3. Kun de personer og virksomheder, der er nævnt i stk. 1, må  

 have ejerinteresser i eller være leverandør af navn og forskrifter for  

 forretningsgange til ejendomsformidlingsvirksomheder.
Erhvervs- og  

 Selskabsstyrelsen kan fastsætte regler om udøvelse af  

 ejendomsformidlingsvirksomhed i selskabsform.
Stk. 4. Ejendomsformidlingsvirksomhed kan drives fra et eller  

 flere forretningssteder.
Hvert forretningssteds formidlingsvirksomhed skal  

 være ledet af en ejendomsmægler eller en advokat.
Har en  

 ejendomsformidlingsvirksomhed flere forretningssteder, skal hvert  

 forretningssted være ledet af en ejendomsmægler eller en advokat, som skal  

 have denne opgave som hovedbeskæftigelse, og som ikke samtidig må lede et  

 andet forretningssted.
Stk. 5. Et dødsbo, en ægtefælle, der sidder i uskiftet bo, et  

 konkursbo eller en værge for en umyndiggjort kan uanset stk. 1 og 3 fortsætte  

 driften af, have ejerinteresser i eller være leverandør af navn og  

 forskrifter for forretningsgange til en ejendomsformidlingsvirksomhed med  

 henblik på afvikling eller afhændelse.
Adgangen hertil gælder dog kun indtil  

 1 år efter dødsfaldet, konkursdekretets afsigelse eller umyndiggørelsen.
Opdraget § 9. En erhvervsdrivende, som påtager sig hverv som formidler ved  

 køb og salg af fast ejendom, skal med omsorg for begge parters interesser  

 virke for, at der bliver handlet, og at handlen bliver gennemført inden for  

 en periode, til en pris og på vilkår, som er nærmere aftalt med opdragsgiver.
Formidlingsaftalen § 10. Aftale om formidlingsopdrag skal være skriftlig.
Aftalen  

 skal bl.a. indeholde vilkår om opdragets varighed og vederlæggelse.
Erhvervs-  

 og Selskabsstyrelsen fastsætter nærmere regler om aftalens indhold.
 Stk. 2. Formidleren kan ikke gøre krav på vederlag på andet  

 grundlag end en aftale, som er i overensstemmelse med stk. 1.
Vederlag § 11. Formidleren kan i aftalen kun betinge sig vederlag, hvis:
1) der indgås en købsaftale inden formidlingsaftalens ophør, eller 2) der efter formidlingsaftalens ophør indgås en købsaftale på grundlag af  

 formidlerens indsats og uden en anden formidlers medvirken, dog kun såfremt  

 det må antages, at indgåelsen af købsaftalen er blevet udskudt for at holde  

 formidleren ude.
Stk. 2. Går formidlerens opdrag ud på salg, bortfalder  

 vederlagskravet, hvis handlen ikke bliver gennemført på grund af den anviste  

 købers forhold.
Går opdraget ud på køb, bortfalder vederlagskravet, hvis  

 handlen ikke bliver gennemført på grund af den anviste sælgers forhold.
 Stk. 3. Foranstaltninger, som indgår i formidlingsopdraget, kan  

 kun kræves betalt som en del af det aftalte vederlag.
 Stk. 4. Det kan aftales, at vederlaget omfatter nærmere angivne  

 nettoudgifter, som formidleren afholder til betaling for opgaver, der efter  

 aftalen skal udføres af tredjemand.
Opdragets varighed § 12. Opdragstiden må ikke være længere end 6 måneder.
Aftalen kan  

 forlænges med højst 3 måneder ad gangen.
 Stk. 2. Aftalen kan siges op uden varsel.
Stk. 3. Siges aftalen op af forbrugeren, har formidleren kun krav  

 på et rimeligt vederlag for det udførte arbejde, hvis det er aftalt.  

 Vederlaget kan ved et salgsopdrag kun under særlige omstændigheder overstige  

 1/4 af det vederlag, der ville være udløst, hvis der var handlet til den  

 kontantpris, hvortil ejendommen var udbudt.
Har formidleren tilsidesat sine  

 pligter, har formidleren ikke krav på vederlag.
Oplysningspligt § 13. Formidleren skal rådgive sin opdragsgiver og give begge  

 parter de oplysninger, som er af betydning for handlen og dennes  

 gennemførelse.
Formidleren skal:
1) rådgive begge parter om behov og mulighed for en byggeteknisk  

 gennemgang af ejendommen, og 2) gøre begge parter bekendt med rapporten fra en byggeteknisk gennemgang  

 af ejendommen, hvis en sådan foreligger.
Undersøgelsespligt § 14. Formidleren skal i fornødent omfang foretage undersøgelser  

 samt indhente og kontrollere oplysninger med henblik på, at udkast til  

 købsaftale indeholder en betryggende regulering af forholdet mellem parterne,  

 således at handlens efterfølgende berigtigelse er af ekspeditionsmæssig  

 karakter.
Partsrepræsentation § 15. Ingen må være formidler for begge parter i samme handel.
Forbrugerorienteret rådgivning § 16. Formidlerens rådgivning skal opfylde de krav, der stilles  

 til en sagkyndig ejendomsformidling, som alene er bestemt af parternes  

 interesser og forhold.
Stk. 2. Har formidleren en særlig økonomisk eller personlig  

 interesse i, om en handel indgås, eller i parternes valg af finansiering,  

 forsikring eller andre ydelser i tilknytning til omsætning af fast ejendom,  

 skal formidleren gøre begge parter bekendt hermed.
Formidleren skal give  

 opdragsgiver oplysning herom i formidlingsaftalen.
Formidleren skal give den  

 anden part skriftlig oplysning herom samtidig med, at denne part forelægges  

 de vilkår eller forhold, som formidleren har en særlig interesse i.
 Stk. 3. Oplysningspligten efter § 7, stk. 2, om provision gælder i  

 forhold til begge parter og skal opfyldes som angivet i stk. 2.
Salgsopdrag § 17. Den kontantpris, hvortil ejendommen skal udbydes, aftales på  

 grundlag af formidlerens værdiansættelse.
 Stk. 2. I øvrigt skal formidleren:
1) udarbejde forslag til finansiering, jf. § 18, 2) beregne brutto- og nettoudgift, jf. § 19, 3) beregne salgsprovenu, jf. § 20, 4) udarbejde en salgsopstilling indeholdende de for en købsbeslutning  

 nødvendige oplysninger med ejendommens nøgletal, 5) udarbejde udkast til købsaftale, og 6) yde sælger fornøden bistand i forbindelse med handlens efterfølgende  

 berigtigelse.
 Stk. 3. Erhvervs- og Selskabsstyrelsen kan fastsætte nærmere  

 regler om opdragets indhold og udførelse.
Finansieringstilbud § 18. Ejendommen skal udbydes med oplysning om indestående lån,  

 der kan overtages, og med forslag til finansiering.
Erhvervs- og Selskabs  

 styrelsen fastsætter nærmere regler herom.
Stk. 2. Selv om en købsaftale indeholder vilkår om overtagelse af  

 indestående lån eller finansiering i øvrigt, er køber i forhold til sælger og  

 formidler berettiget til at finansiere købet på anden måde, såfremt dette kan  

 ske uden tab eller væsentlig ulempe for sælger.
Dette gælder, uanset om  

 formidleren har en selvstændig interesse i, at finansieringen tilrettelægges  

 som aftalt.
Ejerudgift og anvendelsesudgift § 19. Ejendommen skal udbydes med oplysning om den årlige brutto-  

 og nettoudgift, der er forbundet med at eje og anvende ejendommen.  

 Bruttoudgiften udgør summen af ejerudgift, jf. stk. 2, og anvendelsesudgift,  

 jf. stk. 3. Nettoudgiften beregnes ved i bruttoudgiften at indregne  

 eventuelle skattebesparelser eller skatteudgifter, der er en følge af at eje  

 ejendommen og den foreslåede finansiering.
Ved køb skal køber gøres bekendt  

 med de nævnte udgifter beregnet på grundlag af købsaftalens vilkår.
 Stk. 2. Ved den årlige ejerudgift forstås de samlede årlige  

 udgifter forbundet med at eje ejendommen beregnet på grundlag af den  

 foreslåede eller aftalte finansiering og foreliggende oplysninger om  

 ejendomsskat, forsikring m.v.
 Stk. 3. Ved den årlige anvendelsesudgift forstås et skøn over de  

 årlige udgifter til energi, vand og andre forbrugsafhængige forhold samt  

 løbende vedligeholdelse.
 Stk. 4. Erhvervs- og Selskabsstyrelsen kan fastsætte nærmere  

 regler om, hvorledes udgifterne i stk. 1-3 skal beregnes og oplyses.  

 Erhvervs- og Selskabsstyrelsen kan bestemme, at det er tilstrækkeligt at  

 oplyse, at udgiften til forbrugsafhængige forhold og løbende vedligeholdelse  

 ikke indgår i anvendelsesudgiften, og at denne ikke indgår i brutto- og  

 nettoudgiften.
Salgsprovenu § 20. Ved salgsprovenu forstås det beløb, sælger vil få til fri  

 rådighed efter ejendommens salg og handlens berigtigelse.
Ved udbud skal der  

 foretages en særskilt beregning af salgsprovenu alt efter, om ejendommen  

 sælges til kontantprisen eller med overtagelse af lån.
Ved salg skal  

 beregningen ske på grundlag af købsaftalens vilkår.
Formidlerens fuldmagt § 21. Formidleren kan ikke forpligte opdragsgiveren over for  

 tredjemand uden særskilt fuldmagt.
Frit formidlervalg § 22. Aftale om andet end ejendomsformidling mellem en  

 erhvervsdrivende og en forbruger må ikke indeholde vilkår om, at et  

 ejendomsformidlingsopdrag skal gives til en bestemt ejendomsformidler eller  

 et medlem af en formidlerkæde.
Er et sådant vilkår aftalt, er aftalen i sin  

 helhed ikke bindende for forbrugeren, mens den, bortset fra vilkåret, er  

 bindende for den erhvervsdrivende.
 Stk. 2. Stk. 1 gælder dog ikke for en aftale om en gældsordning  

 vedrørende pantesikret gæld i ejendommen, hvis:
1) der som led i gældsordningen indrømmes debitor en ikke uvæsentlig  

 lempelse af betalingsvilkårene, 2) det er et led i gældsordningen, at ejendommen skal sælges, og 3) kreditor har en væsentlig interesse i salgsresultatet.
Forbud mod sammenkædning af ydelser § 23. Bortset fra krav om byggeteknisk gennemgang må  

 ejendomsformidling ikke betinges af, at parterne aftager ydelser, som ikke er  

 nødvendige for formidlingshvervets korrekte udførelse.
 Stk. 2. Tilsidesættes forbudet i stk. 1, har formidleren ikke krav  

 på vederlag.
Erstatningsansvar § 24. Lider forbrugeren tab som følge af, at formidleren  

 tilsidesætter sine pligter efter loven eller aftalen, har forbrugeren ret til  

 erstatning efter dansk rets almindelige regler.
Har forbrugeren fulgt et råd  

 fra en formidler, som har en særlig interesse heri, jf. § 16, stk. 2 og 3,  

 påhviler det dog formidleren at godtgøre, at formidleren har opfyldt sine  

 pligter efter loven og aftalen.
Ejendomsmæglere § 25. Erhvervs- og Selskabsstyrelsen fører et register over  

 ejendomsmæglere.
Personer, der er optaget i dette register, må benytte  

 betegnelsen ejendomsmægler.
Ingen andre må benytte denne betegnelse eller  

 betegnelser, der kan forveksles hermed.
 Stk. 2. Ret til at blive optaget i registret har enhver person,  

 som:
1) har bopæl her i landet, 2) er myndig og ikke under lavværgemål, 3) ikke er i betalingsstandsning, 4) ikke er under konkurs, 5) ikke driver et erhverv eller indtager en stilling, som efter regler,  

 fastsat af Erhvervs- og Selskabsstyrelsen, er uforenelig med virksomhed som  

 ejendomsformidler, 6) opfylder de nærmere krav til teoretisk indsigt vedrørende  

 ejendomsformidling, som Erhvervs- og Selskabsstyrelsen fastsætter, 7) opfylder de nærmere krav til praktisk kunnen vedrørende  

 ejendomsformidling, som Erhvervs- og Selskabsstyrelsen fastsætter, 8) er dækket af sikkerhed efter § 8, stk. 2, 9) ikke har udvist en sådan adfærd, at der er grund til at antage, at  

 vedkommende ikke vil drive virksomhed som ejendomsformidler på forsvarlig  

 måde, 10) ikke har forfalden gæld til det offentlige på 50.000 kr. eller  

 derover, og 11) betaler et af Erhvervs- og Selskabsstyrelsen fastsat gebyr for  

 registrering.
 Stk. 3. En registrering slettes:
1) når vedkommende dør, 2) hvis betingelserne i stk. 2, nr. 1, 2, 4, 5 eller 8 ikke længere er  

 opfyldt, 3) hvis vedkommende har gjort sig skyldig i grov eller oftere gentagen  

 forsømmelse i udøvelsen af virksomhed som ejendomsformidler, og Erhvervs- og  

 Selskabsstyrelsen finder, at de udviste forhold giver grund til at antage, at  

 vedkommende ikke fremtidig vil udøve sådan virksomhed på forsvarlig måde,  

 eller 4) hvis vedkommende har forfalden gæld til det offentlige på 100.000 kr.  

 eller derover.
 Stk. 4. Sletning af registrering i henhold til stk. 3, nr. 3, kan  

 ske på tid fra 1 til 5 år eller indtil videre.
Stk. 5. En afgørelse om sletning af registrering i henhold til  

 stk. 3, nr. 3 eller 4, kan af den, afgørelsen vedrører, forlanges indbragt  

 for domstolene.
Begæring herom skal fremsættes inden 4 uger efter, at  

 afgørelsen er meddelt den pågældende.
Erhvervs- og Selskabsstyrelsen  

 indbringer i givet fald sagen for domstolene.
Sagen anlægges mod den  

 pågældende i den borgerlige retsplejes former.
Anmodning om sagsanlæg  

 vedrørende stk. 3, nr. 3, har opsættende virkning.
Anmodning om sagsanlæg  

 vedrørende stk. 3, nr. 4, har ikke opsættende virkning, men retten kan ved  

 kendelse bestemme, at den pågældende under sagens behandling skal have adgang  

 til at udøve virksomhed som ejendomsmægler.
Ankes en dom vedrørende stk. 3,  

 nr. 4, hvorved en sletning af registrering som ejendomsmægler ikke findes  

 lovlig, kan den ret, der har afsagt dommen, eller den ret, hvortil sagen er  

 indbragt, bestemme, at virksomhed som ejendomsmægler ikke må udøves under  

 ankesagens behandling.
 Stk. 6. Ophører grunden til, at en registrering som ejendomsmægler  

 er slettet, skal den pågældende på ny optages i registret efter anmodning og  

 uden betaling af gebyr.
Ejendomsmægleres ejendomsformidlingsvirksomhed § 26. En ejendomsmægler har ret til at betegne sig som uafhængig  

 ejendomsmægler, hvis den pågældende:
1) ikke har forpligtet sig til at virke for afsætningen af finansielle  

 eller andre produkter med tilknytning til omsætning af fast ejendom, 2) ved formidling af produkter som nævnt i nr. 1 fører enhver provision  

 eller anden fortjeneste, som modtages fra udbyderen, videre til forbrugeren,  

 og 3) i det hele driver virksomhed som ejendomsformidler på en sådan måde, at  

 der ikke kan rejses tvivl om vedkommendes uafhængighed.
 Stk. 2. Ingen andre må benytte denne betegnelse eller betegnelser,  

 der kan forveksles hermed.
 Stk. 3. En ejendomsmægler, som har forpligtet sig til at virke for  

 afsætningen af finansielle eller andre produkter med tilknytning til  

 omsætning af fast ejendom, skal drive sin virksomhed under anvendelse af et  

 navn, hvortil er føjet agent for eller tilsvarende med tilføjelse af navnet  

 på vedkommende samarbejdspartner eller -partnere.
Advokaters ejendomsformidlingsvirksomhed § 27. Bestemmelsen i § 26, stk. 3, gælder også for advokater.
Pengeinstitutters, realkreditinstitutters og forsikringsselskabers  

 ejendomsformidlingsvirksomhed § 28. Optræder et pengeinstitut, et realkreditinstitut eller et  

 forsikringsselskab som ejer af, med væsentlige ejerinteresser i eller som  

 leverandør af navn og forskrifter for forretningsgange til en eller flere  

 ejendomsformidlingsvirksomheder, skal forbindelsen til vedkommende  

 pengeinstitut, realkreditinstitut eller forsikringsselskab umiddelbart fremgå  

 af ejendomsformidlingsvirksomhedens navn eller en tilføjelse hertil på en  

 måde, som skal godkendes af Erhvervs- og Selskabsstyrelsen.
Kapitel 4 Lovens ufravigelighed § 29. Loven og de i medfør af loven udstedte regler kan ikke  

 fraviges til skade for en forbruger.
Kapitel 5 Lovens administration Myndighed § 30. Loven administreres af Erhvervs- og Selskabsstyrelsen, som  

 bistås af et rådgivende udvalg vedrørende ejendomsomsætning.
Stk. 2. Det rådgivende udvalg vedrørende ejendomsomsætning består  

 af en formand, en næstformand og 6 andre medlemmer, som alle udnævnes af  

 Erhvervs- og Selskabsstyrelsen.
Formand og næstformand skal repræsentere  

 juridisk og økonomisk sagkundskab og være uafhængig af  

 ejendomsomsætningsinteresser.
Af de øvrige 6 medlemmer udnævnes 1 efter  

 indstilling fra Dansk Ejendomsmæglerforening, 1 efter indstilling fra  

 Advokatrådet, 1 efter indstilling fra Forbrugerrådet. 1 efter indstilling fra  

 Parcelhusejernes Landsforening og Grundejernes Landsorganisation i forening  

 samt 2 efter indstilling fra Assurandør-Societet, Finansrådet og  

 Realkreditrådet i forening.
Erhvervs- og Selskabsstyrelsen fastsætter  

 udvalgets forretningsorden.
Anke § 31. Industriministeren kan fastsætte regler om klageadgang for  

 afgørelser, der træffes af Erhvervs- og Selskabsstyrelsen, herunder at  

 afgørelserne ikke kan indbringes for højere administrativ myndighed.
Kapitel 6 Straffebestemmelser § 32. Overtrædelse af bestemmelserne i § 3, stk. 2, §§ 4, 5, 7, 8 og 10, §  

 12, stk. 1 og 2, § 13, 2. pkt., § 15, § 16, stk. 2 og 3, § 18, stk. 1, § 19,  

 § 22, stk. 1, 1. pkt., § 23, § 25, stk. 1, 3. pkt., § 26, stk. 2 og stk. 3,  

 §§ 27 og 28 straffes med bøde, medmindre strengere straf er forskyldt efter  

 den øvrige lovgivning.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af § 8, stk. 2 og 3, § 10, stk. 1, § 17, stk. 3, §  

 18, stk. 1, § 19, stk. 4, og § 25, stk. 2, nr. 5, kan der fastsættes straf af  

 bøde for overtrædelse af bestemmelser i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Kapitel 7 Ikrafttrædelsesbestemmelser m.v.
Ændring af næringsloven § 33. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991, foretages følgende  

 ændringer:
 1. § 1, stk. 1, nr. 6, ophæves.
 2. § 2, stk. 2, affattes således:
»Stk. 2. Enhver, der driver næring som nævnt i § 1, stk. 1,  

 nr. 4 og 5, skal have næringsbrev, jf. dog § 5, stk. 2, 2. pkt., og § 22,  

 stk. 4.« 3. I § 2, stk. 4, ændres »§ 1, stk. 1, nr. 4-6«  

 til: »§ 1, stk. 1, nr. 4 og 5«.
 4. § 2, stk. 5, affattes således:
»Stk. 5. Næringsbrev til den i § 1, stk. 1, nr. 5, nævnte  

 næring kan nægtes under de omstændigheder, der er nævnt i borgerlig  

 straffelovs § 78, stk. 2.« 5. Overskriften til kapitel 5 affattes således: »  

Auktionsholdere og vekselerere«.
 6. § 23 ophæves.
 7. § 24 affattes således:
»§ 24. Næringsbrev som auktionsholder eller vekselerer udstedes af  

 politimesteren på det sted, hvor eller hvorfra næringsvirksomheden agtes  

 drevet, i København af magistraten.
Næringsbrev giver ret til at drive næring  

 i og fra politikredsen.« 8. I § 27, stk. 1, ændres »§ 1, stk. 1, nr. 1-6«  

 til: »§ 1, stk. 1, nr. 1-5« og »§ 23, stk. 4, 2. pkt., og stk.  

 5,» udgår.
 Ændring af lov om ydelse af juridisk bistand samt om inkasso- og  

 detektivvirksomhed m.v.
 § 34. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. juni 1986,  

 foretages følgende ændringer:
 1. Efter § 2 indsættes:
» § 2a.
Ejendomsformidlere samt disses medarbejdere, bortset  

 fra advokater, må ikke udfærdige de til tinglysning bestemte dokumenter om  

 overdragelse af fast ejendom.« 2. I § 5 indsættes efter 1. pkt. som nyt 2. pkt.:
»Overtrædelse af bestemmelsen i § 2a straffes dog alene med bøde,  

 medmindre højere straf er forskyldt efter anden lovgivning.« Ophævelse af ejendomsmæglerloven § 35. Lov om ejendomsmæglere, jf. lovbekendtgørelse nr. 182 af 25.  

 marts 1988, ophæves.
Ikrafttræden § 36. Loven træder i kraft den 1. januar 1994. Dog træder § 8,  

 stk. 2, 2. pkt., § 25, stk. 1, 1. og 2. pkt., stk. 2-6, §§ 30, 31, 32, stk.  

 2, og § 37 i kraft den 1. juli 1993.
Overgangsregler § 37. Enhver, der den 1. juli 1993 har beskikkelse som  

 ejendomsmægler eller næringsbrev som ejendomshandler i medfør af den hidtil  

 gældende lovgivning, vil kunne blive optaget i Ejendomsmæglerregistret uden  

 at skulle opfylde betingelserne i § 25, stk. 2, nr. 6, 7, 10 og 11, hvis  

 ansøgning herom indgives til Erhvervs- og Selskabsstyrelsen senest den 1.  

 november 1993. For ejendomshandlere gælder dog, at de i en sammenhængende  

 periode på mindst et år, inden for de sidste fem år forud for den 1. juli  

 1993, som hovederhverv skal have drevet selvstændig virksomhed som  

 ejendomshandler.
 Stk. 2. Erhvervs- og Selskabsstyrelsen kan under ganske særlige  

 omstændigheder optage personer i Ejendomsmæglerregisteret, uanset at disse  

 ikke opfylder betingelserne i stk. 1.
 Stk. 3. Er ansøgning efter stk. 1 indgivet rettidigt, men ikke  

 færdigbehandlet ved lovens ikrafttræden, kan vedkommende indtil sagen er  

 færdigbehandlet, uanset § 8, stk. 1, nr. 1, fortsat drive virksomhed som  

 ejendomsformidler på grundlag af beskikkelse som ejendomsmægler eller  

 næringsbrev som ejendomshandler i medfør af den hidtil gældende lovgivning.
Færøerne og Grønland § 38. Loven gælder ikke for Færøerne og Grønland, men kan ved kgl.  

 anordning sættes i kraft for Grønland med de afvigelser, som landsdelens  

 særlige forhold tilsiger.
Bemærkninger til lovforslaget Almindelige bemærkninger 1. Indledning Lovforslaget har til formål at sikre forbrugerne gennemsigtighed,  

 valgfrihed, sikkerhed og effektivitet i forbindelse med omsætning af fast  

 ejendom.
Forslaget og de hertil knyttede bemærkninger bygger på betænkning  

 nr. 1241, der er afgivet i december 1992 af Udvalget vedrørende omsætning af  

 fast ejendom.
 Lovforslaget ophæver den gældende ejendomsmæglerlovgivning.
 Omsætning af fast ejendom er underkastet den generelle erhvervsregulerende  

 og forbrugerbeskyttende lovgivning, hvis overordnede formål er dels at sikre  

 en effektiv konkurrence (konkurrenceloven), som udspilles i overensstemmelse  

 med god markedsføringsskik (markedsføringsloven), dels at sikre en rimelig  

 kontraktsmæssig balance gennem en mulighed for tilsidesættelse af urimelige  

 aftalevilkår (aftaleloven).
Omsætning af fast ejendom angår meget betydelige værdier.
Det gælder ikke  

 blot for parterne i den enkelte handel, men også totalt for samfundet.  

 Samtidig er ejendomsomsætning både økonomisk, juridisk og teknisk  

 kompliceret.
Lovforslaget fastsætter derfor de specielle regler, der er  

 nødvendige som supplement til de generelle love.
 Som følge af de meget betydelige ændringer, der igennem de seneste år er  

 sket på ejendomsmarkedet, foreslås i overensstemmelse med anbefalingen i  

 udvalgets betænkning en række væsentlige nydannelser i lovgivningen om  

 ejendomsomsætning.
2. Udvalget vedrørende omsætning af fast ejendom En arbejdsgruppe nedsat af Regeringen med repræsentanter for  

 Justitsministeriet, Boligministeriet og Industriministeriet afgav i februar  

 1990 en redegørelse om brancheglidning og franchising på  

 ejendomsformidlings-området, Betænkning 1195/1990.
 Arbejdsgruppen anbefalede bl.a. iværksættelse af et egentligt  

 udvalgsarbejde med henblik på en bredere undersøgelse af udviklingen inden  

 for ejendomsomsætningen med henblik på den fremtidige regulering af  

 ejendomsomsætningen.
 Regeringen besluttede at følge arbejdsgruppens anbefaling ved at nedsætte  

 Udvalget vedrørende omsætning af fast ejendom.
Udvalget har i sit arbejde skullet overveje de udestående spørgsmål  

 vedrørende handel med ejendomme, som der ikke er taget endelig stilling til,  

 jf.
Betænkning 1195/90:
 - om det er påkrævet at opretholde en lovgivning, hvorefter det kræves, at  

 ejendomsmæglere beskikkes, og at ejendomshandlere skal have næringsbrev.
 - i hvilket omfang det, hvis særlig adkomst til at drive erhvervet ikke  

 findes påkrævet, er nødvendigt at have en særlig lovgivning på dette område.
 - om forbuddet mod, at ejendomsmæglere og ejendomshandlere driver  

 virksomhed i selskabsform, bør ophæves.
 - om der bør være begrænsninger i, hvad der kan aftales i franchiseaftaler  

 og samarbejdskontrakter.
 - om de ændringer, der i september 1990 er foretaget i bekendtgørelse nr.  

 973 af 18. december 1986 om ejendomsmægleres og ejendomshandleres virksomhed,  

 har haft den tilsigtede virkning.
 Udvalget har på baggrund heraf skullet fremkomme med forslag til ændringer  

 i lovgivningen, som skønnes formålstjenlige med henblik på at sikre en  

 effektiv ejendomsomsætning, der bygger på en hensigtsmæssig og  

 konkurrencebetinget udvikling i erhvervsstrukturen og tilgodeser forbrugernes  

 behov for et varieret udbud af kvalificerede ydelser til lavest mulige  

 omkostninger og priser.
Udvalget har haft professor Børge Dahl, Juridisk Institut,  

 Handelshøjskolen i København som formand og har bestået af medlemmer, der  

 repræsenterer Dansk Ejendomsmæglerforening, Advokatrådet,  

 Assurandør-Societetet, Finansrådet, Realkreditrådet, Forbrugerrådet,  

 Parcelhusejernes Landsforening, Justitsministeriet, Den Danske  

 Dommerforening, Boligministeriet, Erhvervs- og Selskabsstyrelsen,  

 Forbrugerstyrelsen, Konkurrencerådets Sekretariat og Industriministeriet, Udvalget står - bortset fra nedenstående særstandpunkter - samlet bag  

 betænkningens lovudkast.
 1. Dansk Ejendomsmæglerforening har ønsket, at når pengeinstitutter,  

 realkreditinstitutter og forsikringsselskaber driver formidlervirksomhed,  

 skal det ske i selvstændige datterselskaber og fra selvstændige lokaler.  

 Parcelhusejernes Landsforening støtter kravet om, at det skal foregå fra  

 selvstændige lokaler.
 Regeringen er imidlertid enig med Udvalgets flertal i, at der ikke er  

 behov for sådanne restriktioner.
2. Justitsministeriet, Assurandør-Societetet, Finansrådet og  

 Realkreditrådet finder det ikke godtgjort under udvalgsarbejdet, at der er  

 behov for lovudkastets § 24, stk. 2, om ejendomsformidleres ansvar for  

 rigtigheden af salgsprovenuberegninger, beregninger af ejerudgift og  

 værdiansættelser.
De pågældende finder, at der på de nævnte punkter er tale  

 om en betydelig skærpelse af ejendomsformidleres ansvar.
Regeringen finder, at behovet for en eventuel skærpelse af  

 rådgivningsansvaret for ejendomsformidlere i de nævnte situationer må  

 forudsætte en bredere undersøgelse af rådgivningsansvaret i forhold til  

 forbrugere på andre erhvervsområder.
Derfor er den ansvarsregel, som  

 udvalgets flertal har foreslået, ikke medtaget i lovforslaget.
 Bortset herfra er indholdet i det fremsatte lovforslag i alt væsentligt i  

 overensstemmelse med udvalgets lovudkast.
 3. Lovforslagets indhold.
 Lovforslaget fastlægger i kapitel 1 lovens område, kapitel 2 indeholder en  

 række generelle bestemmelser om udbud og rådgivning i forbindelse med  

 ejendomsomsætning, kapitel 3 fastsætter reglerne om ejendomsformidling, og  

 kapitlerne 4 - 7 omhandler lovens ufravigelighed, administration,  

 straffebestemmelser og ikrafttrædelsesbestemmelser m.v.
1. Lovforslagets område er erhvervsmæssig formidling, rådgivning og  

 udbud vedrørende omsætning af fast ejendom i forhold vedrørende forbrugere.  

 Den gældende ejendomsmæglerlovgivning omfatter i modsætning til lovforslaget  

 også formidling i forhold vedrørende erhvervsdrivende.
På den anden side  

 indeholder lovforslaget en række bestemmelser om udbud og rådgivning  

 vedrørende fast ejendom, som også andre erhvervsdrivende end  

 ejendomsformidlere skal efterleve.
Således er rådgivere, der erhvervsmæssigt  

 rådgiver i forbindelse med omsætning af fast ejendom, omfattet af  

 lovforslaget, ligesom f.eks. udstykningsfirmaers direkte salg af villagrunde  

 og typehusfirmaers salg af grunde med projekt eller hus omfattes af  

 forslaget.
At lovforslaget ikke omfatter formidling i forhold til erhvervsdrivende,  

 betyder, at enhver kan optræde som formidler i sådanne forhold.
For f.eks.  

 landbrugsejendomme er det da også almindeligt med bistand fra  

 landboorganisationernes konsulenter.
I øvrigt er der en flydende overgang  

 mellem ejendomsformidling og virksomhedsformidling.
At lovforslaget ikke  

 omfatter formidling i forhold til erhvervsdrivende indebærer derimod ikke, at  

 forslagets regler om formidlingsopgavens indhold og udførelse er uden  

 betydning i sådanne forhold.
For al formidling gælder, at den skal ske i  

 overensstemmelse med god skik, og lovforslaget vil få en vis afsmittende  

 effekt på kravene til god skik ved formidling i forhold til erhvervsdrivende.
 Lovforslaget vil på denne måde bidrage til at imødekomme mindre  

 erhvervsdrivendes behov for en sikring af en kundeorienteret, kvalitetsmæssig  

 rådgivning og bistand.
 2. For at øge gennemsigtigheden foreslås, at udbud af fast ejendom skal  

 ske til en kontantpris , jf. lovforslagets § 4, stk. 1.
 Endvidere skal ved udbud oplyses om indestående, overtagelige lån og  

 forslag til finansiering, jf. § 18, samt om den årlige brutto- og nettoudgift  

 forbundet med at eje og anvende ejendommen, jf. § 19. Erhvervs- og  

 Selskabsstyrelsen kan fastsætte nærmere bestemmelser om disse oplysninger.
Kontantprisprincippet vil i høj grad medvirke til at øge  

 sammenligneligheden af priser på ejendomme især i en tid, hvor lån ydes på  

 forskellige vilkår, herunder løbetider på op til 30 år.
Hidtil har det i det  

 væsentlige været den månedlige ydelse og den nominelle købesum, der  

 sammenlignes.
Dette vanskeliggør prissammenligninger.
Kontantprisprincippet  

 betyder også, at køberen bliver mere motiveret til selvstændigt at overveje,  

 hvilken finansiering vedkommende ønsker for den købte ejendom.
I det hele  

 taget bevidstgøres køberen i langt højere grad om, at der er tale om to  

 forskellige beslutninger, nemlig dels en beslutning om køb, dels en  

 beslutning om finansiering.
 Som følge af det udvalgsarbejde, som ligger til grund for lovforslaget,  

 har Dansk Ejendomsmæglerforening allerede gjort udbud til kontantpris til et  

 normkrav.
Kontantprisen defineres som den pris, hvortil ejendommen kan erhverves  

 kontant uden overtagelse af lån, jf. § 2. Selv om ejendommen skal udbydes til  

 kontantprisen, er det ikke givet, at ejendommen handles kontant.
Køber kan  

 f.eks. vælge et af ejendomsformidleren foreslået finansieringstilbud.
 En række af forslagets bestemmelser bygger på kontantprisprincippet: Ved  

 værdiansættelse af en ejendom med henblik på køb eller salg, skal den  

 erhvervsdrivende angive, hvilken kontantpris ejendommen skønnes at kunne  

 sælges til inden for en bestemt periode, jf. § 3. Når en ejendomsformidler  

 påtager sig et salgsopdrag, skal der, jf. forslagets § 17, stk. 1, træffes  

 aftale om udbudsprisen på grundlag af formidlerens værdiansættelse efter § 3.  

 I annoncer og anden markedsføring skal kontantprisen anføres, jf. § 5.  

 Rådgivning af en forbruger om, hvorvidt vedkommende har råd til køb af en  

 ejendom, skal bl.a. angive, hvilket kontantprisniveau vedkommende har  

 mulighed for at købe ejendom indenfor, jf. § 6. Salgsprovenu skal ved udbud  

 beregnes særskilt alt efter, om ejendommen sælges til kontantprisen eller med  

 overtagelse af lån, jf. § 20.
 Salg kan betinges af overtagelse af indestående lån, men ikke af aftale om  

 finansiering i øvrigt, jf. § 4, stk. 2. I forhold til sælger og formidler er  

 køber uanset aftale om køb med overtagelse af indestående lån eller anden  

 form for finansiering berettiget til at finansiere købet på anden måde,  

 såfremt det kan ske uden tab eller væsentlig ulempe for sælger, jf. § 18,  

 stk. 2.
3. Ifølge lovforslaget har kun registrerede ejendomsmæglere, advokater,  

 pengeinstitutter, realkreditinstitutter og forsikringsselskaber adgang til  

 at udøve erhverv som ejendomsformidler, jf. § 8, stk. 1. Ingen andre end  

 disse erhvervsgrupper må have ejerinteresser i eller være leverandør af navn  

 og forskrifter for forretningsgange til ejendomsformidlingsvirksomheder, jf.  

 § 8, stk. 3. Selv om der således foreslås en væsentlig liberalisering af  

 adgangen til erhvervet, findes der fortsat behov for at beskytte forbrugerne  

 mod ukyndige eller useriøse ejendomsformidlere.
Forslaget bygger samtidig på,  

 at de finansielle virksomheder i forvejen er under tilsyn og har en størrelse  

 og karakter, der burde sikre seriøsitet i virksomhedsudøvelsen.
For både ejendomsmæglere og advokater gælder, at det offentlige påser, at  

 de fornødne kvalitetskrav er opfyldte.
Også når ejendomsformidlingsvirksomhed  

 udøves af pengeinstitutter, realkreditinstitutter og forsikringsselskaber, er  

 det fundet rigtigst at sikre kravene om kvalitet tilgodeset gennem en regel  

 om, at hvert forretningssteds formidlingsvirksomhed skal være ledet af en  

 ejendomsmægler eller en advokat.
Denne regel gælder også i tilfælde, hvor  

 en ejendomsmægler har flere forretningssteder (filialer), jf. § 8, stk. 4.
Lovforslagets bestemmelser om adgangen for pengeinstitutter,  

 realkreditinstitutter og forsikringsselskaber til at udøve  

 ejendomsformidlingsvirksomhed tilsigter ikke at fortrænge de særlige love  

 om de finansielle virksomheder.
Bank- og sparekasseloven,  

 realkreditloven, lov om Dansk Landbrugs Realkreditfond og  

 forsikringsvirksomhedsloven vil derfor også regulere, på hvilken måde de  

 finansielle virksomheder kan engagere sig i ejendomsformidlingsvirksomhed.
Lovforslaget bygger på den forudsætning, at der ikke er afgørende  

 betænkeligheder ved, at rådgivere og ejendomsformidlere har interesser i  

 afsætning af produkter med tilknytning til fast ejendom, hvis blot  

 forbrugerne sikres valgfrihed, gennemsigtighed og beskyttelse mod eventuelle  

 misbrugstilfælde.
Sådan et samvirke kan føre til produktudvikling,  

 samproduktion og pakkeløsninger, som kan være attraktive.
I punkt 7-9 er der  

 redegjort for lovforslagets bestemmelser til sikring af valgfrihed m.v. for  

 forbrugerne.
Erhvervs- og Selskabsstyrelsen fører et register over ejendomsmæglere, jf.  

 § 25, stk. 1. Betingelserne for optagelse i registret omfatter visse  

 uddannelses- og praksiskrav med udgangspunkt i, hvad der gælder i dag for  

 ejendomsmæglere.
Efter lovforslagets overgangsregel, jf. § 37, vil enhver,  

 der efter gældende regler har beskikkelse som ejendomsmægler eller  

 næringsbrev som ejendomshandler, have ret til at blive optaget i registret  

 uden at skulle opfylde lovforslagets uddannelses- og praksiskrav.
Der stilles  

 ikke i dag uddannelsesmæssige krav for at få næringsbrev som ejendomshandler.  

 For ejendomshandlere kræves efter overgangsordningen mindst et års  

 selvstændig virksomhed inden for de sidste 5 år.
Betegnelsen ejendomshandler vil således efter overgangsperiodens udløb  

 bortfalde.
Det vil herefter kun være ejendomsmæglere, som er registrerede i  

 Erhvervs- og Selskabsstyrelsen, og advokater (samt de finansielle  

 institutter), der kan påtage sig ejendomsformidling.
 Ejendomsformidlingsvirksomhed kan forenes med anden virksomhed, for så  

 vidt der ikke er tale om virksomhed, som efter regler fastsat af Erhvervs- og  

 Selskabsstyrelsen er uforenelig med virksomhed som ejendomsformidler, jf. §  

 25, stk. 2, nr. 5.
4. Lovforslaget indeholder særlige regler om »uafhængige  

 ejendomsmæglere«, som får eneret til denne benævnelse.
Betingelserne  

 er bl.a., at de pågældende ikke har forpligtet sig til at virke for  

 afsætningen af finansielle eller andre produkter med tilknytning til  

 omsætning af fast ejendom, og at der ikke må kunne rejses tvivl om de  

 pågældendes uafhængighed, jf. § 26, stk. 1 og 2. Disse regler sikrer  

 ejendomsmæglere uden bindinger en let adgang til over for brugerne at  

 udskille sig som en særlig gruppe.
 5. Den foreslåede regulering indebærer, at der i et fremtidigt marked på  

 den ene side kan være uafhængige ejendomsmæglere, på den anden side  

 ejendomsformidlingsvirksomhed integreret i et finansielt institut og  

 herimellem ejendomsmæglere, der samarbejder med en finansiel virksomhed  

 eventuelt som franchisetager i forhold til et selskab, som ejes af en  

 finansiel virksomhed.
 6. Hvad enten virksomheden som ejendomsformidler udøves af den ene eller  

 den anden af de berettigede, skal der foreligge behørig sikkerhed for  

 opfyldelsen af ethvert pengekrav, en forbruger måtte få mod vedkommende, jf.  

 § 8, stk. 2.
 7. Lovforslaget indeholder en række bestemmelser til sikring af  

gennemsigtighed for forbrugerne.
 I de tilfælde, hvor en formidler eller en rådgiver har en særlig interesse  

 i, hvilket valg forbrugeren træffer, skal rådgiveren henholdsvis formidleren  

 oplyse om forholdet, jf. § 7, stk. 1, og § 16, stk. 2. Hvis rådgiveren eller  

 formidleren modtager provision eller andet vederlag, skal forbrugeren gøres  

 bekendt hermed, og med at vedkommende kan få oplyst størrelsen af  

 provisionen, jf. § 7, stk. 2, og § 16, stk. 3. Bestemmelsen indebærer en  

 generalisering af den orienteringspligt, som påhviler ejendomsformidlere  

 efter den gældende regel i ejendomsmæglerbekendtgørelsens § 5, stk. 1. Den er  

 dog udvidet således, at der ikke blot skal afgives oplysning om, hvorvidt der  

 modtages provision, men på forespørgsel også oplysning om provisionens  

 størrelse.
 Er en ejendomsformidlingsvirksomhed direkte eller indirekte ejet af eller  

 franchisetager i forhold til pengeinstitutter, realkreditinstitutter eller  

 forsikringsvirksomhed, skal forbindelsen umiddelbart fremgå af  

 ejendomsformidlervirksomhedens navn eller en tilføjelse til det, jf. § 28.  

 Erhvervs- og Selskabsstyrelsen skal godkende navn eller tilføjelse.
 En ejendomsformidler, som har forpligtet sig til at virke for afsætning af  

 produkter med tilknytning til omsætning af fast ejendom, skal i tilslutning  

 til sit navn angive vedkommende samarbejdspartnere, jf. § 26, stk. 3.
 8. Til beskyttelse af forbrugerne fastslår lovforslaget, at en  

 ejendomsformidlers rådgivning skal opfylde de krav, der stilles til en  

 sagkyndig ejendomsformidling, som alene er bestemt af parternes interesser og  

 forhold, jf. § 16, stk. 1. Har en forbruger fulgt et råd fra en formidler,  

 som har en særlig interesse heri, har formidleren i en sag om erstatning af  

 tab som følge af pligtforsømmelse bevisbyrden for at have opfyldt sine  

 pligter, jf. § 24.
9. Til sikring af valgfrihed for forbrugerne forbyder lovforslaget  

 sammenkædning af ydelser.
Ejendomsformidling kan således ikke betinges af, at  

 parterne aftager ydelser, som ikke er nødvendige for formidlingen, jf. § 23,  

 stk. 1. Undtaget herfra er et krav om en byggeteknisk gennemgang.
Der er tale  

 om videreførelse af en tilsvarende bestemmelse i  

 ejendomsmæglerbekendtgørelsens § 6, stk. 1.
 Endvidere indeholder forslaget en bestemmelse om, at aftale om andet end  

 ejendomsformidling ikke må indeholde vilkår om, at et  

 ejendomsformidlingsopdrag skal gives til en bestemt ejendomsformidler, jf. §  

 22, stk. 1.
 10. For at skabe klarhed om formidlingsopdragets indhold foreslås,  

 at en aftale om formidlingsopdrag skal være skriftlig, og at den bl.a. skal  

 indeholde vilkår om opdragets varighed og vederlæggelse, jf. § 10.
Formidleren har kun krav på vederlag, hvis der bliver indgået en  

 købsaftale, jf. § 11. Formidlerens vederlagskrav er således  

 resultatafhængigt, og som noget nyt er formidlerens betalingskrav  

 begrænset til vederlagskravet.
Der kan således aldrig blive tale om betaling  

 for f.eks. annoncering på anden måde end som en del af det vederlag, der  

 udløses ved køb.
Derimod kan vederlaget bestå af andet end et aftalt fast  

 beløb eller en bestemt provisionssats.
Det kan f.eks. aftales, at forbrugeren  

 - ved indgåelse af købsaftale - i nærmere angivet omfang skal betale  

 formidlerens dokumenterede nettoudgifter ved bestemte foranstaltninger, som  

 skal udføres af tredjemand.
 Endvidere er der i § 12 fastsat bestemmelser om opdragstid, opsigelse m.v.
 11. Det fastslås, at ingen må være formidler for begge parter i samme  

 handel, jf. § 15. Der ligger dog ikke heri en opgivelse af det hidtidige  

 krav om, at en ejendomsformidler skal udføre hvervet med omsorg for begge  

 parters interesser, jf. § 9.
12. For at fremme en betryggende ejendomsomsætning er en væsentlig  

 forudsætning, at parterne handler på det bedst mulige  

 beslutningsgrundlag.
Derfor stiller forslaget krav til formidleren i form  

 af en sådan oplysnings- og undersøgelsespligt, at beslutningsgrundlaget  

 indeholder alle relevante oplysninger.
 Formidleren skal give begge parter de oplysninger, der er af betydning for  

 handelen og dennes gennemførelse, jf. § 13. Bestemmelsen stiller direkte krav  

 om, at parterne er rådgivet om mulighed for en byggeteknisk  

 gennemgang, og at parterne, hvis en sådan rapport foreligger, er gjort  

 bekendt med den.
Ejendomsformidleren har, jf. forslagets § 14, pligt til at foretage  

 undersøgelser og indhente og kontrollere oplysninger med henblik på, at  

 udkast til købsaftale indeholder en betryggende regulering af forholdet  

 mellem parterne.
Den efterfølgende papirgang bliver således af ren  

 ekspeditionsmæssig karakter.
Den samme aftale bør ikke indgås to gange, først  

 i form af en slutseddel og siden i form af et skøde.
Endelig indeholder forslagets § 17 en opregning af de minimumskrav, der  

 gælder for formidleren i forbindelse med et salgsopdrag.
Som noget nyt skal  

 formidleren yde sælger fornøden bistand i forbindelse med handelens  

 efterfølgende berigtigelse.
 Forslaget indeholder ikke tilsvarende bestemmelser om købsopdraget, idet  

 en købers bistandsbehov varierer for meget, til at det vil være  

 hensigtsmæssigt at opstille specificerede minimumskrav til ydelsens indhold.
 13. Lovforslagets bestemmelser kan ikke fraviges til skade for en  

 forbruger, jf. § 29.
14. Loven skal som den gældende lovgivning administreres af Erhvervs-  

 og Selskabsstyrelsen, jf. § 30. Ligesom Erhvervs- og Selskabsstyrelsen i  

 administrationen af den gældende lovgivning bistås af  

 Ejendomsmæglerkommissionen, foreslås det, at Erhvervs- og Selskabsstyrelsen  

 bistås af et rådgivende udvalg vedrørende ejendomsomsætning.
Udvalget  

 foreslås dog givet en noget bredere repræsentation end  

 Ejendomsmæglerkommissionen.
 15. Ejendomsmæglerloven ophæves ved lovens ikrafttræden, jf. § 35.  

 Dermed ophæves også bestemmelsen i ejendomsmæglerlovens § 6, stk. 3,  

 hvorefter ejendomsmæglere og disses medarbejdere ikke må udfærdige de til  

 tinglysning bestemte dokumenter om overdragelse af fast ejendom.  

Skødeskrivningsforbudet foreslås i § 34 overført til lov om ydelse af  

 juridisk bistand samt om inkasso- og detektivvirksomhed m.v., jf.  

 lovbekendtgørelse nr. 565 af 28. juni 1986.
4. Høring Lovforslaget er samtidig med fremsættelsen sendt i høring i følgende  

 organisationer:
 Advokatrådet, Amtrådsforeningen i Danmark, Arbejderbevægelsens  

 Erhvervsråd, Assurandør-Societetet, Danmarks Nationalbank, Dansk  

 Arbejdsgiverforening, Dansk Ejendomsmæglerforening, Dansk Erhvervsjordbrug,  

 Dansk Franchisegiver-Forening, Dansk Industri, Dansk Ingeniørforening, Dansk  

 Metalarbejderforbund, Danske Andelsselskaber, Danske Dagblades Forening,  

 Danske Elværkers Forening, Danske Fjernvarmeværkers Forening, Danske  

 Husmandsforeninger, Danske Investeringsforeningers Fællesrepræsentation, De  

 Danske Landboforeninger, Den Danske Dommerforening, Det Danske Handelskammer,  

 Detailhandelens Fællesråd, Entreprenørforeningen, Finansrådet,  

 Forbrugerrådet, Foreningen af Danske Brugsforeninger (FDB), Foreningen af  

 Danske Børsmæglerselskaber, Foreningen af Finansholdingsselskaber, Foreningen  

 af Registrerede Revisorer, Foreningen af Statsautoriserede Revisorer,  

 Grundejernes Landsorganisation, Håndværksrådet, Ingeniør-Sammenslutningen,  

 Kommunernes Landsforening, Landbrugsrådet, Landsorganisationen i Danmark,  

 Liberale Erhvervs Råd, Oliebranchens Fællesrepræsentation, Parcelhusejernes  

 Landsforening samt Realkreditrådet.
5. Økonomiske og administrative konsekvenser af lovforslaget Vedtagelsen af lovforslaget forventes på sigt at medføre en øget  

 administrativ belastning i Erhvervs- og Selskabsstyrelsen svarende til 1  

 årsværk.
I en overgangsperiode på op til 2 år må det påregnes, at etablering af  

 ejendomsmæglerregister, gennemførelsen af overgangsordningen, udstedelse af  

 administrative forskrifter samt en øget sagsmængde vedrørende lovfortolkning  

 vil indebære en ekstrabelastning svarende til 2 årsværk.
Herudover må  

 påregnes lønudgifter til formandskabet for det rådgivende udvalg.
 Der påregnes herudover udgifter til etablering og drift af EDB-register  

 m.m. i størrelsesordenen 200.000 kr.
 Udgifterne finansieres ved omprioritering.
Bemærkninger til lovforslagets enkelte bestemmelser Til § 1 Forslaget gælder i forholdet mellem erhvervsdrivende på den ene side og en  

 privat forbruger på den anden side jf. stk. 3.
Det angives i stk. 1 og 3, hvilke erhvervsmæssige aktiviteter  

 lovforslaget omfatter.
Dog gælder § 25 stk. 1., 3. pkt. i alle forhold.
Lovforslaget omfatter, jf. stk. 1, nr. 1, erhvervsmæssigt udbud og  

 salg af fast ejendom, når denne aktivitet er rettet mod forbrugere.
Herunder  

 falder også det offentliges udbud, som kan sidestilles med erhvervsmæssigt  

 udbud.
Udstykningsfirmaets direkte salg af villagrunde, typehusfirmaets salg  

 af grund med projekt eller hus o.s.v. omfattes således af lovforslaget.  

 Herved sikres det, at udbuddet sker på samme måde, som hvis en formidler  

 havde været involveret.
Det er i § 1, stk. 4, angivet, hvilke af  

 lovforslagets regler der udover de generelle bestemmelser i kapitel 2 gælder  

 for denne aktivitet.
I det omfang lovforslaget gælder for erhvervsmæssigt udbud og salg af fast  

 ejendom, regulerer det forholdet mellem en ejendomshandels parter, hvad  

 information i udbudsmateriale og købsaftale m.v. angår.
Bortset herfra  

 regulerer lovforslaget alene parternes forhold til de formidlere og  

 rådgivere, som er involveret i handelsprocessen.
Parternes indbyrdes forhold  

 er kun underkastet regulering som en refleksvirkning af reguleringen af de  

 professionelle medvirkendes forhold og i det omfang, det har været nødvendigt  

 for at opnå de med lovforslaget tilstræbte mål.
Lovforslaget omfatter først og fremmest forbrugerrelateret erhvervsmæssig  

 formidling af køb og salg af fast ejendom, jf. stk. 1, nr. 2.  

 Omsætning af fast ejendom omfatter køb og salg.
Formidling af leje falder  

 således uden for lovforslagets område.
Under omsætning af fast ejendom falder  

 i første række køb og salg af et parcelhus, en (beboelses-) ejerlejlighed, et  

 sommerhus og en parcel- eller sommerhusgrund.
Køb og salg af  

 »time-share« omfattes, hvis der er tale om køb af en ejendomsret,  

 ikke hvis der er tale om erhvervelse af en lejeret.
Reglerne om tilbudspligt i lejelovens kap.
XVI omhandler nogle specielle  

 situationer, der ikke omfattes af lovforslaget.
Hvis en formidler medvirker,  

 må denne iagttage såvel lejelovens regler om tilbudspligt som dette forslags  

 formidlingsregler, i det omfang de er relevante.
Reglerne om tilbudspligt i  

 byfornyelseslovens § 14 forvaltes af kommunen og omhandler nogle specielle  

 situationer, der ikke omfattes af lovforslaget.
Ligeledes omhandler reglen i  

 lov om boligbyggeri § 66, stk. 2, nogle specielle situationer, der ikke  

 omfattes af lovforslaget.
Lov om andelsboligforeninger m.m. § 3, stk. 1,  

 vedrører forhold, der - hvis overdragelsen af ejendommen kan opfattes som  

 erhvervsmæssig - også omfattes af dette lovforslag; de to love skal gælde  

 hver for sig, på samme måde som f.eks. ejerlejlighedslovens § 16a og dette  

 forslags § 24.
Ifølge stk. 1, nr. 3, gælder lovforslaget endvidere for anden  

 erhvervsmæssig rådgivning og bistand vedrørende omsætning af fast ejendom,  

 såfremt denne aktivitet på tilsvarende måde er forbrugerrelateret.
Dette  

 gælder, hvad enten aktiviteten vedrører de økonomiske, tekniske eller  

 juridiske aspekter af en ejendomshandel.
Det betyder, at lovforslaget gælder,  

 når f.eks. et pengeinstitut udfører økonomisk rådgivning for en forbruger i  

 forbindelse med omsætning af fast ejendom.
Lovforslaget omfatter ligeledes  

 værdiansættelse, som omhandlet i § 3, foretaget af f.eks. en rådgivende  

 ingeniør.
I det hele gælder lovforslaget for enhver erhvervsdrivende, der som  

 led i sit erhverv yder rådgivning og bistand vedrørende omsætning af fast  

 ejendom.
Det er dog kun reglerne i kapitel 2, som direkte gælder for sådan  

 rådgivning og bistand.
Indgår der imidlertid i en erhvervsdrivendes opdrag  

 elementer, som ellers hører ind under et formidlingsopdrag, stilles, efter  

 omstændighederne via det generelle krav om god skik, de samme krav til  

 information og ydelseskvalitet vedrørende sådanne elementer, som når de  

 udføres i henhold til et formidlingsopdrag.
 Endvidere fremgår det af stk. 2, at lovforslagets § 22 i øvrigt  

 gælder for enhver erhvervsvirksomhed uanset dennes art og forhold til  

 vedkommende forbruger, samt at lovforslagets § 25, stk. 1, 3. pkt. gælder i  

 alle forhold.
Ifølge stk. 3 gælder lovforslaget, bortset fra § 25, stk. 1, 3.  

 pkt., kun erhvervsmæssige aktiviteter, der er rettet imod eller udføres for  

 en forbruger.
Det er en forudsætning, at den erhvervsdrivende vidste eller  

 burde have vidst, at aktiviteten var rettet mod eller udførtes for  

 forbrugere.
Den erhvervsdrivende har bevisbyrden for, at aktiviteten ikke er  

 omfattet af lovforslaget.
Den erhvervsdrivende må således sikre sig, hvem han  

 optræder i forhold til.
Det fremgår af stk. 4, 1. pkt., at reglerne i lovforslagets kap 3.  

 om ejendomsformidling kun gælder med hensyn til erhvervsmæssig formidling af  

 køb og salg af fast ejendom.
For at sikre forbrugerne samme  

 beslutningsgrundlag, uanset om en formidler medvirker, fastslår stk. 4, 2.  

 pkt., at de i så henseende relevante dele af kapitlet om ejendomsformidling  

 også skal opfyldes ved erhvervsmæssigt udbud og salg af fast ejendom.
Stk. 5 definerer lovforslagets forbrugerbegreb.
Definitionen er  

 udformet i overensstemmelse med den almindelige civilretlige  

 forbrugeraftaledefinition i forbrugeraftalelovens § 1, stk. 2 og 3,  

 købelovens § 4a, stk. 1, og kreditaftalelovens § 1, stk. 1 og 3. Lovforslaget  

 gælder, hvad enten en enkelt person, en familie eller et kollektiv køber  

 bolig, modtager rådgivning om køb eller salg af fast ejendom m.v.
En andelsboligforening er også at anse som forbruger i lovforslagets  

 forstand.
Det betyder, at salg af en ejendom til en andelsboligforening kan  

 være omfattet af lovforslaget.
Stk. 6 fastslår, hvad der i lovforslaget forstås ved fast ejendom.  

 Fast ejendom omfatter ikke blot, hvad der traditionelt forstås herved, men  

 også en del heraf eller en ideel anpart.
Også køb og salg af f.eks. en andel  

 i en andelsboligforening er at anse som omsætning af fast ejendom.
Står  

 andelsboligforeningen imidlertid som udbyder, er udbuddet ikke  

 erhvervsmæssigt og derfor ikke omfattet af lovforslaget, medmindre en  

 formidler er sat på opgaven.
Det er uden betydning for lovforslagets anvendelighed, hvor den pågældende  

 ejendom er beliggende.
Når f.eks. en ejendomsmægler her i landet til  

 forbrugere udbyder et hus i Spanien, finder forslaget anvendelse.
Til § 2 § 2 definerer kontantprisen, der efter lovforslaget gøres til en  

 nøglefaktor i reguleringen af omsætning af fast ejendom.
Det fastslås i  

 bestemmelsen, at der ved kontantpris forstås den pris, hvortil ejendommen kan  

 erhverves kontant uden overtagelse af lån, d.v.s. lånemæssigt ubehæftet.
Ved  

 lån forstås prioriteter, der er baseret på aftale, og som afdrages og  

 forrentes.
Lån omfatter realkreditlån, pengeinstitutlån, sælgerpantebreve  

 o.s.v.
Udenfor falder derimod vejgæld, kloakgæld og lignende, der er pålagt  

 ejendommen som en byrde.
Lån omfatter således de prioriteter, som  

 traditionelt er indgået i købesummen, men ikke de byrder, som traditionelt er  

 holdt uden for købesummen og overtaget uden for denne.
Til § 3 Det fremgår af stk. 1, at den erhvervsdrivende ved værdiansættelsen  

 skal angive, hvilken kontantpris ejendommen skønnes at kunne sælges til inden  

 for et givet tidsrum.
Den værdiansættelse, som reguleres i lovforslaget, er  

 den, der sker i forbindelse med køb og salg af fast ejendom, d.v.s. den  

 værdiansættelse, som er direkte relateret til omsætningssituationen.
Udenfor  

 falder værdiansættelser af fast ejendom i andre situationer, f.eks.  

 værdiansættelser, der foretages med henblik på skifteopgørelser og opgørelser  

 ved dannelse af selskaber (apportindskud).
Ved værdiansættelsen skal den erhvervsdrivende, der påtager sig opgaven,  

 tage hensyn til markedsforholdene, de fysiske omstændigheder omkring  

 ejendommen samt andre relevante forhold.
Det er ikke tilladt den  

 erhvervsdrivende at tage et generelt forbehold for eventuelle skjulte  

 mangler.
Stk. 2 pålægger den erhvervsdrivende at rådgive forbrugeren, der  

 kan være såvel sælger som køber, om behov og mulighed for en byggeteknisk  

 gennemgang.
Dette indebærer, at der generelt skal være orienteret om risikoen  

 for skjulte mangler og reglerne om mangelsansvar samt om mulighederne for at  

 imødegå risikoen ved en byggeteknisk gennemgang og forsikringstegning.  

 Tillige skal der være rådgivet om de juridiske konsekvenser af, at der ikke  

 foreligger en rapport fra en byggeteknisk gennemgang.
Er der ud fra  

 principperne om god skik særlig anledning hertil i den konkrete sag, skal den  

 erhvervsdrivende tage et konkret forbehold om nødvendigheden af en  

 byggeteknisk gennemgang og begrunde, hvorfor forbeholdet er nødvendigt.
Har  

 en formidler taget et sådant forbehold over for sin opdragsgiver, kan der  

 være særlig anledning til at gøre den anden part opmærksom på dennes behov  

 for at søge bistand hos egen rådgiver.
Hvad god skik kræver til opfyldelse af  

 bestemmelsen, er uafhængigt af vedkommende erhvervsdrivendes professionelle  

 baggrund, som imidlertid efter omstændighederne kan indebære en skærpelse.
Det er op til den erhvervsdrivende at godtgøre, at forbrugeren har fået  

 den omhandlede rådgivning.
Bevisbyrden påhviler således den erhvervsdrivende.
 Overtrædelse af § 3, stk. 2, er strafbelagt, jf. § 32. Endvidere kan  

 tilsidesættelse af pligterne efter bestemmelsen udløse et erstatningskrav.
Til § 4 § 4 indeholder den grundlæggende regel for kontantprisprincippet.
Hovedreglen fremgår af stk. 1, 1. pkt., hvorefter ejendommen skal  

 udbydes til kontantprisen, således som denne er defineret i § 2. Bestemmelsen  

 er ikke til hinder for, at en ejendom udliciteres/bortauktioneres.
I så fald  

 skal der imidlertid gives oplysning om en skønnet kontantpris.
Udbydes  

 ejendommen således, at et indestående lån skal overtages, jf. stk. 2, skal  

 kontantprisen være den, som vil give sælger det samme provenu som uden  

 overtagelse af lånet.
Indestående lån skal altså indgå i kontantprisen med  

 det kontante beløb, hvormed de kan indfries.
Efter stk. 2 kan salg alene betinges af overtagelse af indestående  

 lån, men ikke af aftale om finansiering i øvrigt.
Reglen sikrer, at køber har  

 mulighed for selv at tilrettelægge finansieringen af ejendomskøbet.
Set med  

 køberøjne kunne det være ønskeligt at være fuldstændigt frit stillet med  

 hensyn til finansiering, således at udbudet til kontantprisen indebar, at der  

 også kunne købes til en kontantpris.
En sådan regel ville imidlertid kunne  

 skabe problemer for sælger, afhængigt af om lånet kan opsiges og i givet fald  

 til hvilken kurs, om opsigelse/overtagelse kræver kreditors samtykke o.s.v.  

 Samtidig synes det også rimeligt, at den sælger, som ikke blot har en  

 ejendom, men også mener at have et attraktivt lån, har mulighed for at sælge  

 ejendommen i kombination med lånet.
Det centrale til understøttelse af  

 kontantprisprincippet og det ønskelige i, at køber har den primære mulighed  

 for at tilrettelægge sin finansiering, synes tilstrækkeligt sikret ved  

 forbudet mod at betinge salget af aftale om finansiering i øvrigt.
Hvis en ejendomsformidler ved salgsopdrag af hensyn til egen indtjening  

 f.eks. formår sælger til at optage almindeligt udbudte lån, inden ejendommen  

 udbydes til salg, og derefter betinger salg af overtagelse af dette lån, kan  

 købers mulighed for selv at tilrettelægge finansieringen blive illusorisk.
En  

 sådan omgåelse må imødegås ud fra kravet om god ejendomsformidlerskik, jf.  

 bemærkningerne til § 9, og rådgivningspligten i § 16, stk. 1.
Til § 5 Bestemmelsen angiver det absolutte minimumsindhold af information i  

 forbindelse med markedsføringen af fast ejendom.
Efter markedsføringsloven  

 kan der blive tale om at stille yderligere krav, f.eks. hvis der er tale om  

 større annoncer, som indeholder oplysning om finansiering.
Bestemmelsen  

 tjener til understøttelse af kontantprisprincippet.
Det er kontantprisen, der  

 under alle omstændigheder skal angives.
Ejendommens beliggenhed kan angives ved område, kvarter eller lignende.  

 Det er ikke et krav, at den nøjagtige postadresse oplyses.  

 Størrelsesangivelsen er for huse og lejligheder boligarealet, for grunde  

 grundarealet.
For huse skal tillige det samlede grundareal angives.  

 Vildledende arealangivelser er i strid med markedsføringslovens § 2, stk.1.
Til § 6 Bestemmelsen er rettet mod alle rådgivere, der giver sig af med denne type  

 af rådgivning.
Den er ikke detaljeret i sit indhold, og overtrædelse er ikke  

 strafsanktioneret.
Tilsidesættelse udløser derimod civilretlige sanktioner  

 efter almindelige regler, således at der efter omstændighederne ikke kan  

 kræves vederlag for økonomigennemgangen, ligesom der efter omstændighederne  

 kan blive tale om erstatningsansvar.
Bestemmelsen har bl.a til formål at understøtte kontantprisprincippet,  

 idet forbrugeren får mulighed for at benytte kontantprisen som et  

 udgangspunkt og på dette grundlag foretage en vurdering af sine  

 finansieringsmuligheder før en handel indgås.
I øvrigt kan dens indhold  

 præciseres via kravene til god skik.
Det kontantprisniveau, som køber har råd til, vil være påvirket af,  

 hvilken kommune ejendommen er beliggende i.
Forskellen i det kommunale  

 beskatningsniveau, daginstitutionstakster og daglige transportudgifter vil  

 have betydning for, hvilket niveau forbrugeren har råd til at placere sig på.  

 Søger forbrugeren hus, der kan ligge i en af to kommuner, må der derfor  

 foretages to beregninger.
Til § 7 § 7 omhandler situationer, hvor rådgiver har særlige økonomiske  

 eller personlige interesser i forbrugerens eventuelle valg af produkter.
Der  

 vil altid foreligge en sådan særlig interesse, hvis rådgiveren står i  

 samarbejdsforhold til udbydere af produkter af den art, rådgivningen angår.  

 Bestemmelsen gør den gældende regel i ejendomsmæglerbekendtgørelsens § 5,  

 stk. 1, generelt anvendelig på rådgivning inden for lovforslagets område.  

 Bestemmelsen er i lovforslagets § 16, stk. 2 og 3, udbygget og præciseret for  

 så vidt angår ejendomsformidling.
Har rådgiveren en særlig interesse i, hvilket valg forbrugeren træffer,  

 skal forbrugeren, efter stk. 1, være orienteret herom, således at  

 denne er opmærksom på forholdet.
Det ville være betænkeligt, hvis forholdet  

 kunne holdes skjult.
Lægges det åbent frem, vil rådgiveren omvendt være  

 motiveret til at gøre sig umage for, at der ikke af den grund kan rejses  

 kritik.
 Den erhvervsdrivende har bevisbyrden for at oplysningerne er givet,  

 hvilket i almindelighed medfører, at de må gives skriftligt.
 Tilsidesættelse af oplysningspligten er et loyalitetsbrud, som indebærer  

 misligholdelse, hvorved den erhvervsdrivende kan miste kravet på vederlag  

 helt eller delvist og efter omstændighederne ifalde erstatningsansvar.
Hvis den erhvervsdrivende modtager provision eller andet vederlag som  

 følge af formidling eller fremskaffelse af produkter i tilknytning til  

 omsætning af fast ejendom, fastslår stk. 2, at dette udtrykkeligt skal  

 oplyses over for forbrugeren.
Det skal tydeligt fremgå, at provisionen  

 tilfalder vedkommende erhvervsdrivende.
Samtidig giver bestemmelsen  

 forbrugeren adgang til at få oplysning om størrelsen af en sådan provision.  

 Dette er en udvidelse i forhold til den gældende regel i  

 ejendomsmæglerbekendtgørelsens § 5, stk. 1. Oplysning om provisionens  

 størrelse vil for forbrugeren klargøre, hvilken betydning forholdet kan have  

 for rådgiveren.
Med denne oplysning skabes der i øvrigt grundlag for en  

 overvejelse af prisen for rådgivningen, videreførsel af provisionen til  

 forbrugeren o.s.v.
Adgangen til at få provisionens størrelse oplyst på  

 forespørgsel, svarer til prismærkningslovens ordning vedrørende organiseret  

 rabat.
Oplysningspligten vedrørende provision m.v. omfatter ikke kun den til  

 den enkelte transaktion knyttede provision, men også årsbonus eller lignende  

 former for vederlag.
Om bevisbyrden gælder det samme, som er anført om stk.  

 1.
Til § 8 Efter bestemmelsens stk. 1 er det alene ejendomsmæglere, advokater  

 samt forsikringsselskaber og penge- og realkreditinstitutter, der må udøve  

 selvstændig virksomhed som ejendomsformidler.
Bestemmelsen ændrer ikke bank- og sparekasseloven, realkreditloven eller  

 forsikringsvirksomhedsloven.
Det beror derfor på disse love, om  

 ejendomsformidling kan udøves i f.eks. et realkreditinstitut eller kun  

 udskilt fra et realkreditinstitut, og om kun franchisemodellen eller andre  

 modeller i givet fald skal være tilladt.
Tilsvarende skal de regler, der  

 efter anden lovgivning gælder for advokaters virksomhed, tillige respekteres  

 af advokater.
 Det bestemmes i stk. 2, at virksomheden som selvstændig  

 ejendomsformidler er betinget af, at der er behørig sikkerhed for ethvert  

 pengekrav, en forbruger måtte få mod formidleren i anledning af dennes  

 formidlingsvirksomhed.
Der skal således for det første være sikkerhed for deponerede beløb og for  

 beløb modtaget af formidleren til videreekspedition.
Der skal desuden være  

 sikkerhed for erstatningskrav, for krav på tilbagebetaling af vederlag o.s.v.  

 Sikkerheden skal dække også selv om formidleren bedragerisk tilegner sig  

 beløb eller groft uagtsomt påfører forbrugeren tab.
Sikkerheden skal være behørig, d.v.s. så tilpas omfattende, at den  

 gennemsnitlige, normalt forekommende risiko er afdækket.
Den skal være  

 opbygget således, at den forbruger, hvis krav ikke opfyldes af formidleren,  

 skal kunne gøre kravet gældende direkte over for garantistiller.
Erhvervs- og Selskabsstyrelsen fastsætter regler om, hvad der skal forstås  

 ved behørig sikkerhed, og hvorledes det dokumenteres, at sådan sikkerhed til  

 enhver tid foreligger.
Styrelsen fastsætter endvidere regler om sikkerhedens  

 tidsmæssige udstrækning.
Det kan således bestemmes, at sikkerheden skal  

 stilles for en periode, som er kortere end den, hvori krav kan gøres gældende  

 mod ejendomsformidleren, således at krav mod den stillede sikkerhed forældes  

 efter en absolut frist, uanset at kravet mod ejendomsformidleren har længere  

 forældelsestid.
Kravene bør ikke sættes så højt, at kun de finansielle institutter kan  

 drive virksomhed som ejendomsformidlere.
Kravene skal derimod reflektere den  

 gennemsnitlige risiko forbundet med formidling af fast ejendom i forhold til  

 den enkelte virksomheds omsætning.
 Reglerne skal give plads for fleksible, let administrerbare løsninger.  

 Tilslutning til kollektive ordninger kan være en sådan mulighed.
Kravene kan variere alt efter, hvem der udøver virksomhed som  

 ejendomsformidler.
Hensyn kan således f.eks. tages til, at advokater i  

 forvejen skal være ansvarsforsikrede, og at der er særlige regler til  

 beskyttelse af klientmidler.
I stk. 3, 1. pkt., er det fastsat, at kun personer og virksomheder,  

 omfattet af stk. 1, må have ejerinteresser i ejendomsformidlingsvirksomheder.  

 Efter bestemmelsen skal samtlige ejerandele i en  

 ejendomsformidlingsvirksomhed kunne føres tilbage til en af de i stk. 1  

 nævnte personer eller virksomheder.
Det er således udelukket, at der indgår  

 fremmede ejerinteresser i en ejendomsformidlingsvirksomhed.
Af bestemmelsen fremgår endvidere, at kun de nævnte personer og  

 virksomheder, må være leverandør af navn og forskrifter for forretningsgange  

 til ejendomsformidlingsvirksomheder.
Bestemmelsen sigter i første række på  

 franchisearrangementer, som de i dag kendes fra en række større  

 ejendomsmæglerkæder.
Bestemmelsen gælder hvad enten det sker direkte eller  

 med ejerinteresser i et leverandørselskab.
Bestemmelsen udelukker således, at  

 andre end de i stk. 1 nævnte personer og virksomheder optræder som  

 franchisegivere.
Derimod kan de nævnte personer og virksomheder gå sammen om  

 oprettelsen af et franchisegiverselskab og også i øvrigt via selskabsdannelse  

 gå ind i et samarbejde om udførelse af ejendomsformidlingsvirksomhed.  

 Lovforslaget respekterer dog også her de begrænsninger, der måtte gælde efter  

 lovgivningen for de erhvervsgrupper, som ud over ejendomsmæglere, kan indgå i  

 et sådant samarbejde.
Stk. 3, 2. pkt., åbner mulighed for at drive  

 ejendomsmæglervirksomhed i selskabsform.
Selskaberne har mulighed for at  

 oprette flere forretningssteder, jf. stk. 4. Begrænsninger i et sådant  

 selskabs virksomhedsområde skal følge, hvad der måtte blive bestemt i henhold  

 til § 25, stk. 2, nr. 5. Det er forudsat, at der skal gælde stort set de  

 samme begrænsninger med hensyn til ejerskab, som gælder for øvrige liberale  

 erhverv - med de for advokater, fastsatte regler som model - såfremt man  

 ønsker, at markedsføre selskabet som et »ejendomsmæglerselskab«  

 eller under et navn, hvori »ejendomsmægler« indgår.
Der er dog  

 intet til hinder for, at ejendomsmæglere driver erhvervet i selskabsform  

 sammen med andre, der har ret til at drive sådan virksomhed, jf. stk. 1.
Stk. 4 fastslår, at ethvert forretningssted, hvorfra der drives  

 ejendomsformidlingsvirksomhed, skal have en ejendomsmægler eller en advokat i  

 spidsen for formidlingsvirksomheden.
Bestemmelsen er iøvrigt en klargøring og  

 præcisering af reglen i den gældende ejendomsmæglerbekendtgørelses § 3, stk.  

 1, om filialdrift.
Bestemmelsen er suppleret med et krav om, at  

 ejendomsmægleren eller en advokat, som leder formidlingsvirksomheden skal  

 have denne opgave som sin hovedbeskæftigelse, ved virksomhedsudøvelse fra  

 flere forretningssteder.
Det er hermed ønsket at styrke den ansvarlige leders  

 engagement i virksomhedens drift og således også i betjeningen af  

 forbrugerne.
Efter stk. 5 er det muligt for et dødsbo, en ægtefælle, der sidder  

 i uskiftet bo, et konkursbo eller en værge for en umyndiggjort at fortsætte  

 driften af ejendomsfomidlingsvirksomheden, uanset at kravet i stk 1, om at  

 ejendomsformidlingsvirksomhed alene må drives af en ejendomsmægler, en  

 advokat eller en finansiel virksomhed, ikke kan opfyldes.
Tilsvarende giver  

 bestemmelsen mulighed for, at et dødsbo m.v. midlertidigt kan besidde  

 ejerinteresser m.v. i ejendomsformidlingsvirksomhed uanset bestemmelsen i  

 stk. 3. Bestemmelsen svarer til næringslovens § 8. Herved gives der mulighed  

 for, at ejendomsformidlingsvirksomheden kan afvikles eller afhændes på en  

 hensigtsmæssig måde.
Bestemmelsen er dog begrænset til en periode på 1 år  

 efter dødsfaldet, konkursdekretets afsigelse eller umyndiggørelsen.
Ligeledes  

 er det et krav, at den fortsatte drift eller ejerinteresse sker med henblik  

 på afvikling eller afhændelse.
Der skal således i 1 års-perioden foretages  

 aktive bestræbelser på at afhænde virksomheden eller afvikle de aftaler, der  

 er indgået af den oprindelige ejendomsformidler.
Perioden på maksimalt 1 år  

 kan ikke forlænges.
For at sikre, at den fortsatte drift sker under  

 betryggende vilkår, skal driften fortsat ske under ledelse af en  

 ejendomsmægler eller en advokat og med den fornødne sikkerhed for pengekrav.  

 Opfyldes betingelserne for en videreførsel ikke, vil dette kunne medføre  

 strafansvar, jf. § 32.
 Bestemmelsen skal ses i sammenhæng med § 25, stk. 3, hvorefter en  

 registrering som ejendomsmægler ikke slettes uanset, at ejendomsmægleren  

 anmelder betalingsstandsning.
Bestemmelsen er en nyskabelse i forhold til de gældende regler for bl.a.  

 advokater og revisorer.
Dog gælder en tilsvarende regel ved advokaters død  

 vedrørende besiddelsen af aktier/anparter i et advokatselskab, jf.§§ 8 og 10,  

 stk. 2, i bkg. nr. 824 af 10. december 1990 om advokatselskaber.
 Bestemmelsen er indsat af hensyn til opdragsgiver, ejendomsformidlerens  

 kreditorer samt de eventuelle efterladte efter en ejendomsmægler eller en  

 advokat.
Til § 9 Bestemmelsen, som svarer til den gældende ejendomsmæglerbekendtgørelses §  

 4, er lovforslagets generalklausul, der omhandler ejendomsformidlerens  

 pligter.
Formidleren skal udøve sin virksomhed med en afbalanceret hensyntagen til  

 begge parters interesser, i det øjemed at handlen sker inden for en periode  

 og til en pris og på vilkår som aftalt med opdragsgiver.
I øvrigt kan  

 formidleren kun optræde som formidler for den ene part i en handel, jf. § 15.
Kravet om god ejendomsformidlerskik, som findes i den gældende  

 bekendtgørelses § 4, er ikke medtaget i lovforslaget.
Det hænger sammen med  

 det helt generelle forhold, at lovforslaget er et supplement til de generelle  

 erhvervsregulerende love, herunder markedsføringsloven, og at det af  

 markedsføringsloven fremgår, at al erhvervsvirksomhed skal være i  

 overensstemmelse med god markedsføringsskik, hvilket overført til dette  

 område vil sige i overensstemmelse med god ejendomsformidlerskik.
I øvrigt  

 bygger kravet om god skik også på almindelige kontrakts- og  

 erstatningsretlige regler.
Det forhold, at en ejendomsformidler skal virke med omsorg for begge  

 parters interesser, indebærer ikke, at ejendomsformidleren skal være  

 fuldstændig neutral og upartisk i sin virksomhed.
Han skal først og fremmest  

 løse det hverv, som han har fået af sin opdragsgiver.
At ejendommen er udbudt  

 til en højere pris end den pris, som formidleren ved en værdiansættelse har  

 skønnet, at den ville kunne sælges til, medfører ikke, at formidleren ved et  

 salgsopdrag skal fraråde køberen at købe ejendommen, fordi han finder den af  

 sælger forlangte pris noget for høj.
Prisforlangendet kan dog blive så højt,  

 at en professionel formidler har pligt til at sige fra.
I øvrigt skal han  

 drage omsorg for begge parters interesser i overensstemmelse med de regler  

 som lovforslaget indeholder, og som i øvrigt følger af kravet om god  

 ejendomsformidlerskik.
Det er kun tilsyneladende, at fortielse ved  

 salgsopdrag kan være i sælgers interesse, eftersom de købsretlige regler om  

 forholdet mellem parterne i en handel sanktionerer fortielse.
Det er altså  

 også i opdragsgivers interesse, at det grundlag, hvorpå der handles, er fuldt  

 oplyst, og at handlens vilkår er rimeligt afbalancerede.
Da der er tale om  

 udøvelse af et professionelt hverv, er der snævre grænser for, i hvilket  

 omfang formidleren kan lade sig bruge til at tilgodese opdragsgivers  

 interesser på den anden parts bekostning.
At hvervet skal udøves med omsorg for begge parters interesser, betyder  

 efter omstændighederne også, at formidleren skal henvise den anden part til  

 at søge råd hos egen rådgiver.
Pligten hertil skal ses i lyset af, at  

 formidleren ikke må optræde som formidler for begge parter i samme handel,  

 jf. § 15. En formidler, som har en særlig interesse i, at køberen vælger den  

 foreslåede finansiering, må snarere end en formidler uden en sådan interesse  

 gøre opmærksom på dette forhold.
Formidleren har pligt til at virke for, at der bliver handlet.
Formidleren  

 må således afsøge markedet for interessenter.
Tilsidesættes denne pligt, og  

 bliver der handlet, uden at formidleren har gjort noget aktivt for en handel,  

 har formidleren ikke krav på vederlag - hverken helt eller delvist.
Til § 10 Bestemmelsens stk. 1, som viderefører den gældende regel i  

 ejendomsmæglerbekendtgørelsens § 13, indeholder regler om, at  

 formidlingsopdraget skal være skriftligt og bl.a. indeholde vilkår om  

 opdragets varighed og vederlæggelse.
Nyt i bestemmelsen er, at Erhvervs- og  

 Selskabsstyrelsen fastsætter de nærmere regler om aftalens indhold.
Disse  

 minimumskrav skal sikre, at indholdet i aftalen bliver i overensstemmelse med  

 lovforslagets formål og øvrige indhold.
Kravene kan tilpasses  

 markedsudviklingen, og Erhvervs- og Selskabsstyrelsen kan i medfør af  

 bestemmelsen også fastsætte nærmere regler om formidlingsaftaler vedrørende  

 købsopdrag, såfremt der skulle vise sig at være behov herfor.
Aftalen skal i øvrigt indeholde bestemmelser om, hvem der er aftaleparter,  

 hvad det er for en slags handel formidleren skal søge at formidle, og ved  

 salg, hvilken ejendom det drejer sig om.
Det må også være angivet, hvorledes  

 aftalen kan opsiges eller forlænges.
Hvis der mellem opdragsgiver og  

 formidler er aftalt særlige forhold, hvad angår begrænsninger eller  

 betingelser vedrørende opgavens løsning og vederlæggelse, skal disse forhold  

 indgå i den skriftlige aftale om formidlingsopdraget.
 Når der stilles så relativt udførlige krav til aftalens indhold, skyldes  

 det, at forbrugerne ikke kan forventes at have nogen særlig indsigt i, hvad  

 opdraget omfatter, og derfor vil have meget forskellige forventninger hertil.
Er der tale om et eneformidlingsopdrag, hvor kun een formidler må have  

 ejendommen til salg ad gangen, skal dette klart være angivet.
Er der  

 yderligere tale om, at der skal betales vederlag også, hvis opdragsgiver uden  

 formidlerens medvirken finder en kontrahent, skal dette også være klart  

 angivet.
Bestemmelsen gælder også for en aftale, hvorved formidlingsopdraget  

 forlænges.
Skriftlighedskravet kan for en sådan forlængelsesaftale opfyldes  

 ved en underskrevet påtegning på den oprindelige aftale med angivelse af  

 forlængelsesperioden.
 Det er forudsat, at Erhvervs- og Selskabsstyrelsen har mulighed for at  

 bestemme, f.eks. for salgsopdrag, at resultatafhængigt vederlag skal  

 relateres til kontantprisen og ikke må afhænge af finansieringsvalget, og for  

 købsopdrag under hvilke forudsætninger formidleren har krav på vederlag.
 Det fremgår af stk. 2, at formidleren ikke kan gøre krav på  

 vederlag, hvis den indgåede aftale om formidlingsopdraget ikke opfylder  

 betingelserne i stk. 1 samt de bestemmelser, der fastsættes i medfør heraf.
Til § 11 Når der i indledningen til stk. 1 tales om, hvad der kan aftales  

 med hensyn til vederlag, skal dette ses i sammenhæng med bestemmelsen i § 10  

 om formidlingsaftalen.
Det fremgår af § 10, at aftalen skal indeholde vilkår  

 om vederlæggelse, samt at vederlag alene kan kræves i overensstemmelse med de  

 aftalte vilkår.
Heraf følger at § 11 ikke er en kontraktsudfyldende regel,  

 men en regel, som angiver grænserne for, hvad der kan aftales.
Ifølge nr. 1 er vederlaget optjent, når der indgås en købsaftale  

 inden formidlingsaftalens ophør, og denne er bindende for både sælger og  

 køber.
Det følger endvidere af bestemmelsen i nr. 1, at formidleren ikke  

 alene kan betinge sig vederlag, når han selv formidler købsaftalen, men også  

 når sådan aftale inden for opdragstiden formidles af anden formidler, eller  

 når salg gennemføres uden mellemmand.
En handel, der skal kunne udløse salærkrav, skal være gyldig og uden  

 forbehold og betingelser, jf. dog om handel med betinget skøde i  

 bemærkningerne til stk. 2. Foreligger der forbehold eller betingelser, skal  

 disse være fjernet før et salærkrav kan udløses.
Et optjent salær forfalder  

 ved salgsopdrag, når der fra køber erlægges en betaling, der er stor nok til  

 at dække salæret.
Formidleren kan, som anført ovenfor, have optjent sit vederlag ved  

 købsaftalens indgåelse.
Hvis formidlerens vederlagskrav begrænses til de  

 tilfælde, hvor en handel kommer i stand i opdragstiden, ville en sælger og en  

 køber kunne udnytte formidlerens salgsindsats, hvis de blev enige om at vente  

 med at indgå købsaftalen, til formidlingsaftalen var ophørt.
Det er derfor  

 nødvendigt med en bestemmelse, som også sikrer formidleren vederlag, når en  

 handel gennemføres efter dette tidspunkt på grundlag af formidlerens indsats.  

 Denne bestemmelse findes i nr. 2. Formidleren har dog ikke krav på  

 vederlag, hvis en anden formidler medvirker efter aftalens ophør.
Skulle  

 formidler nr. 2 have handlet illoyalt i forhold til formidler nr. 1, vil  

 denne eventuelt kunne gøre et krav gældende mod nr. 2.
Bestemmelsen gælder kun for formidlingsopdrag.
Formidleren skal således  

 have påtaget sig at finde en køber (salgsopdrag) eller en ejendom  

 (købsopdrag).
Bestemmelsen i stk. 2 indebærer, at vederlagskravet bortfalder,  

 hvis handlen ikke gennemføres på grund af den anviste købers, henholdsvis  

 sælgers forhold.
Som eksempel herpå kan nævnes, at køber efter at have  

 underskrevet bindende købsaftale ikke kan opnå finansiering af købet, eller  

 at sælger ikke kan skaffe den nødvendige finansiering til indfrielse af  

 eksisterende lån i forbindelse med kontanthandel.
En handel er i almindelighed gennemført, når der er tinglyst  

 anmærkningsfrit endeligt skøde og betalingerne i forbindelse med handlens  

 indgåelse er klaret foruden den aftalte låneovertagelse, aflysning af lån  

 o.s.v.
Det forhold, at der er solgt på et betinget skøde, og at betingelsen  

 er, at køber betaler et beløb om f.eks. et år, fratager imidlertid ikke  

 formidleren kravet på vederlag.
Stk. 3 fastslår, at formidleren for arbejde med  

 formidlingsopdraget kun kan kræve betaling i form af aftalt vederlag for  

 gennemført handel.
Inden for denne begrænsning kan der imidlertid indgås  

 aftale om, f.eks. at vederlaget er et fast beløb, en procentsats af den  

 opnåede kontantpris, efter regning for en del, jf. stk. 4 o.s.v.
Vederlaget  

 kan også variere med omfanget af ydelsen; aftalte variationer i dette er  

 imidlertid uden betydning for formidlerens forpligtelser efter lovforslaget i  

 forhold til den anden part, jf. bemærkningerne til § 29.
Det er i stk. 4 fastslået, at det aftalte vederlag kan omfatte  

 nærmere angivne nettoudgifter, som formidleren afholder til betaling for  

 opgaver, der efter aftalen skal udføres af tredjemand, f.eks. til  

 annoncering.
For at ejendomsformidleren kan få dækning for sådanne udlæg,  

 kræves det, at aftalen skal være indeholdt i den i § 10 omhandlede skriftlige  

 formidlingsaftale, at det skal dreje sig om nærmere angivne foranstaltninger,  

 og at disses omfang er angivet.
Såfremt disse betingelser er opfyldt og  

 handlen gennemføres, kan ejendomsformidleren få dokumenterede nettoudgifter  

 refunderet.
Dette indebærer, at alene udgiften til tredjemand med fradrag af  

 ydet rabat og bonus (nettoudgiften) kan viderefaktureres til opdragsgiver.
Nærmere regler herom kan dog fastsættes af Erhvervs- og Selskabsstyrelsen  

 i medfør af § 10, stk. 1, 2. pkt.
Der kan således via regeludstedelse ske en  

 begrænsning af, hvilke udgifter der kan faktureres særskilt, som en del af  

 det resultatafhængige vederlag, til udgifter vedrørende specielle  

 foranstaltninger, som er af individuel karakter eller kan variere stærkt.  

 Herved bør det sikres, at der ikke skabes mulighed for, at en formidler  

 lægger opgaverne ud i »underentreprise«, at princippet om  

 resultatafhængig betaling undermineres, og at udgifterne får lov at løbe  

 løbsk.
Til § 12 Bestemmelsen fastsætter den maksimale tid for opdragets varighed.  

 Endvidere indeholder den regler om opsigelse af opdraget og om  

 ejendomsformidlerens maksimale vederlag, hvor opdraget opsiges af  

 opdragsgiver før udløbet af den aftalte kontraktperiode.
Der er ikke tale om  

 kontraktsudfyldende regler, men om regler, som angiver grænserne for, hvad  

 der kan aftales.
Det fremgår af stk. 1, at opdraget gives for en bestemt periode,  

 der ikke må være længere end 6 måneder.
Varigheden skal altså aftales  

 konkret.
Der er dog mulighed for forlængelse på 3 måneder ad gangen.  

 Forlængelse på uændrede vilkår kan ske ved påskrift på den oprindelige  

 aftale, jf. § 10. Det følger af bestemmelsen, at det først vil være muligt at  

 forlænge opdraget med op til 3 måneder ved udløbet af en opdragsperiode.
 Det fremgår af stk. 2, at opdraget kan opsiges uden varsel.  

 Bestemmelsen omfatter den situation, hvor opsigelsen gives før udløbet af den  

 aftalte kontraktperiode.
Bestemmelsen er ny.
Efter de gældende regler i  

 ejendomsmæglerbekendtgørelsens § 13, stk. 2, er det tilladt at aftale et  

 varsel på 30 dage.
Formidlerens interesse ligger imidlertid alene i at kunne  

 få godtgørelse for forgæves indsats, og ikke i at hindre, at opdragsgiveren  

 efter opsigelse umiddelbart engagerer en ny formidler.
Det synes derfor mest  

 enkelt at give opdragsgiveren ret til at sige op uden varsel på samme måde,  

 som han med øjeblikkelig virkning kan forbyde videre arbejde med opdraget.  

 Adgang til opsigelse uden varsel svarer i øvrigt til, hvad der gælder, når  

 intet andet er aftalt, jf. Østre Landsrets dom af 29. marts 1976, UfR 1976 s.  

 632.
Bestemmelsen i stk. 3 er en videreførelse af gældende ret.
Hvis  

 aftalen opsiges af forbrugeren, har formidleren krav på et rimeligt vederlag  

 under hensyntagen til det faktisk udførte arbejde, forudsat at et vilkår  

 herom er med i formidlingsaftalen.
Udgangspunktet er således, at der skal  

 betales efter regning med dokumentation for udført arbejde, samt at prisen  

 skal være rimelig i forhold hertil.
Lyder regningen på et beløb, som er  

 større end 1/4 af det vederlag, der ville være udløst, hvis der var handlet,  

 må formidleren i almindelighed nøjes med nævnte 1/4, der fungerer som en  

 højestepris i denne situation.
Dette gælder også selv om regningen står i et  

 rimeligt forhold til det udførte arbejde, medmindre der foreligger særlige  

 omstændigheder, som gør dette urimeligt.
Som følge af indførelse af  

 kontantprisprincippet er kontantprisen indført som referenceramme for  

 maksimeringen til det kvarte vederlag.
Til § 13 Bestemmelsen pålægger formidleren en omfattende oplysningspligt.  

 Formidleren skal udover at rådgive sin opdragsgiver, give begge parter  

 oplysninger om faktiske og retlige forhold af betydning for handlen.
Det  

 drejer sig især om oplysninger om ejendommen, men også oplysninger om, hvad  

 der gælder af bestemmelser om ejendomshandel.
Specielt fremhæves vigtigheden  

 af den byggetekniske gennemgang.
Dette er et væsentligt element i den  

 foreslåede lovgivning.
Bestemmelsen er ikke udtømmende.
Formidleren må bl.a.  

 også orientere om gældsovertagelsesproblematikken, ved finansieringstilbud om  

 kurssikringsmuligheder og efter omstændighederne om  

 partsrepræsentationsreglen i § 15.
Er der ved værdiansættelsen taget konkret forbehold om nødvendigheden af  

 en nærmere byggeteknisk gennemgang, skal formidleren sikre, at begge parter  

 er orienteret herom og om baggrunden herfor.
Det bemærkes, at der efter  

 omstændighederne kan være tale om så alvorlige, ukendte risici, at det vil  

 være i strid med god skik at medvirke til en handel uden at få forholdet  

 klarlagt.
 Såfremt der foreligger en rapport fra en byggeteknisk gennemgang, skal  

 formidleren sørge for, at begge parter er bekendt med denne.
 Som det er tilfældet i § 3, stk. 2, er det op til formidleren at godtgøre,  

 at parterne har fået de omtalte oplysninger.
 Tilsidesættelse af § 13, 2. pkt., er sanktioneret med straf, jf. § 32.  

 Tilsidesættelse af § 13 er i øvrigt sanktioneret efter de almindelige  

 civilretlige regler, jf. § 24, 1. pkt.
Til § 14 Bestemmelsen fastslår, at ejendomsformidleren har pligt til at foretage  

 undersøgelser samt indhente og kontrollere oplysninger, der er nødvendige for  

 udarbejdelse af købsaftalen.
Før der skrives under på købsaftalen, bør  

 ejendomsformidleren have afklaret og bragt alle forhold i orden, og der bør  

 ikke efterfølgende være behov for yderligere afklaring og kontrol.
Det følger endvidere af bestemmelsen, at ejendomsformidleren skal drage  

 omsorg for, at udkast til købsaftale indeholder en betryggende regulering af  

 parternes retstilling.
Den efterfølgende papirgang ved berigtigelsen bliver  

 således af ren ekspeditionsmæssig karakter.
 Dette formindsker ikke den pligt og det ansvar, som en eventuel rådgiver  

 for handlens anden part har for at foretage kontrol af oplysninger, der er  

 nødvendig til varetagelse af dennes interesser.
Bestemmelsen fastslår ikke, i hvilke tilfælde formidleren skal udarbejde  

 udkast til købsaftale.
Efter § 17, stk. 2, nr. 5, er dette tilfældet i  

 forbindelse med et salgsopdrag.
Ved købsopdrag vil det bero på  

 formidlingsaftalens indhold.
Til § 15 Reglen er ny og er medtaget, fordi ingen formidler kan varetage købers og  

 sælgers interesser lige godt i den samme ejendomshandel.
Begge parter kan  

 have brug for at have hver deres rådgiver, som de betaler direkte hver for  

 sig.
Det er ikke nødvendigvis de samme ydelser, som sælger og køber  

 efterspørger i forbindelse med handlen.
Deres interesser med hensyn til  

 f.eks. pris og kvalitet er modstående.
Formidleren skal således koncentrere  

 sin indsats om sin parts behov, dog med skyldig hensyntagen til den anden  

 part, jf. § 9, hvorefter formidleren skal udføre hvervet med omsorg for begge  

 parters interesser.
 Bliver der tale om en byttehandel mellem 2 parter, der begge har givet  

 deres ejendom til formidling hos samme formidler, må formidleren træffe  

 aftale med parterne om, hvad de hver især skal betale i vederlag, og i øvrigt  

 henvise dem til at søge særskilt rådgivning.
 Bestemmelsen er ikke til hinder for, at en part, der ønsker at sælge,  

 sættes i forbindelse med en part, der ønsker at købe, f.eks. via en database.  

 Bestemmelsen vedrører kun de betalte formidlingsopdrag på henholdsvis sælger-  

 og købersiden.
Bestemmelsen indebærer ikke, at det er forbudt en formidler med  

 salgsopdrag at medvirke til at afslutte en bindende aftale, selv om køber  

 vælger ikke at have egen rådgiver.
Bestemmelsen forhindrer derimod, at  

 formidleren i denne situation optræder som rådgiver for køberen om punkter,  

 hvor parterne har modstående interesser.
Formidlingsvirksomhedens organisationsform er afgørende for, hvornår der  

 foreligger een, hvornår flere formidlere.
At en formidlingsvirksomhed har  

 flere butikker, indebærer ikke, at der foreligger flere formidlere i  

 bestemmelsens forstand - omvendt vil der være flere formidlere, hvis en række  

 selvstændige formidlere samarbejder i en kæde.
Et interessentskab skal anses  

 som een virksomhed, således at een deltager ikke kan være salgsformidler, en  

 anden købsformidler.
Til § 16 Af stk. 1 fremgår det, at formidlerens rådgivning kvalitetsmæssigt  

 skal leve op til de krav, der stilles til uvildig rådgivning.
Rådgivningen  

 skal således baseres på professionelt markedskendskab og relateres til  

 forbrugerens præferencer.
Det er udbudet på markedet og forbrugerens  

 interesser og forhold, som skal styre rådgivningens indhold, ikke rådgiverens  

 eventuelle særlige interesser i, hvilket valg forbrugeren træffer.
Stk. 2 pålægger formidleren at informere sælger og køber om  

 samarbejdsrelationer m.v.
Den fastlægger både, på hvilken måde og hvornår  

 sådan information skal gives.
Opstår interessen efter det tidspunkt, hvor  

 besked efter 2. og 3. pkt. skal gives, skal der efter 1. pkt. gives besked  

 umiddelbart efter det tidspunkt, hvor interessen opstår.
Forholdet kan være  

 af en sådan betydning, at forbrugeren kan hæve aftalen, f.eks. hvis en  

 uafhængig ejendomsmægler, jf. § 26, stk. 1, indgår en aftale omfattet af §  

 26, stk. 3, og dermed ikke længere opfylder betingelserne for at være  

 uafhængig.
Om konsekvenserne af, at informationen ikke bliver givet, henvises  

 i øvrigt til bemærkningerne til § 7.
Der foreligger en særlig interesse som omtalt i bestemmelsen, hvis  

 ejendomsformidleren indtræder som den ene part i handlen.
I så fald følger  

 det i øvrigt af reglen i § 15, at formidleren må frasige sig hvervet og  

 derfor ikke kan få vederlag for handlen.
 Stk. 3 indebærer, at oplysningspligten efter § 7, stk. 2, om  

 provision gælder i forhold til begge parter og skal opfyldes som angivet i §  

 16, stk. 2.
Til § 17 Bestemmelsen opstiller minimumskravene vedrørende salgsopdraget og  

 indeholder en bemyndigelse for Erhvervs- og Selskabsstyrelsen til at  

 fastsætte nærmere regler om opdragets indhold og udførelse.
 I bestemmelsen er for visse funktioner henvist til andre bestemmelser,  

 hvori disse funktioner er nærmere reguleret.
Bestemmelsen er ikke udtømmende.
Den almindelige regel om  

 formidlingsopdraget findes i § 9, der suppleres af en række andre  

 bestemmelser i lovforslaget om ejendomsformidlerens pligter, særligt §§ 13,  

 14 og 16. Det følger heraf og af god ejendomsformidlerskik, at formidleren  

 f.eks. ikke kan se bort fra køberens økonomi.
I en tid, hvor overtagelse af  

 indestående realkreditlån ikke er en selvfølge, men ofte meddeles efter en  

 personlig kreditvurdering af køber, og hvor det heller ikke er en selvfølge,  

 at en hvilken som helst køber vil kunne optage realkreditlån, er det af  

 særlig betydning for sælger, at ejendomsformidleren har pligt til  

 selvstændigt at interessere sig for købers forhold.
Herved skabes der større  

 sikkerhed for, at en underskrevet købsaftale også fører til en gennemført  

 handel.
Pligtens nærmere indhold vil afhænge af god ejendomsformidlerskik.  

 Pligten påhviler formidler af hensyn til sælger, og den legitimerer ikke  

 samtidig optræden som finansieringsrådgiver for køber, jf. § 15. Skal der  

 udstedes et sælgerpantebrev, må formidler undersøge, om det kan afhændes på  

 sædvanlige vilkår.
Det er ved bestemmelsen forudsat, at formidleren skal afklare  

 forsikringsmæssige forhold, herunder på hvilke vilkår køber vil kunne tegne  

 almindelig brand-, svampe- og insektskadeforsikring.
Erhvervs- og  

 Selskabsstyrelsen kan, jf. stk. 3, fastsætte nærmere regler herom og f.eks.  

 om, at formidleren skal undersøge og orientere om værdien af et pantebrev,  

 der indgår i en handel, som det er tilfældet efter de gældende regler i  

 ejendomsmæglerbekendtgørelsens § 12.
Som efter de gældende regler i ejendomsmæglerbekendtgørelsens § 11, har  

 ejendomsformidleren efter stk. 2, nr. 5, pligt til, såfremt  

 forhandlinger om salg af fast ejendom fører til en aftale, at udfærdige  

 udkast til en købsaftale.
Det er ikke her angivet i detaljer, hvad der skal  

 fremgå af købsaftalen, men det er forudsat, at Erhvervs- og Selskabsstyrelsen  

 kan fastsætte nærmere regler herom.
Det fremgår af stk. 2, nr. 6, at der skal ydes sælger fornøden  

 bistand i forbindelse med handlens efterfølgende berigtigelse.
Dette skal  

 ikke forstås således, at der er tale om en pligt til at gennemføre  

 berigtigelsen, men alene om fornødent at bistå sælger med en stillingtagen  

 til de papirer og spørgsmål, der ofte opstår i forbindelse med en  

 berigtigelse, som foretages af en anden end ejendomsformidleren.
Det er forudsat, at oplysningen om værdiansættelsen skal gives skriftligt,  

 ligesom det er forudsat, at Erhvervs- og Selskabsstyrelsen kan bestemme, at  

 oplysningerne om ejendommens nøgletal i salgsopstillingen skal gives i  

 skemaform.
Såfremt der etableres en fælles database på  

 ejendomsformidlingsmarkedet, kan Erhvervs- og Selskabsstyrelsen med hjemmel i  

 stk. 3 fastsætte regler om basens anvendelse i forbindelse med det enkelte  

 salgsopdrag.
Til § 18 Denne bestemmelse skal ses i sammenhæng med kontantprisprincippet i § 2,  

 kontantprisudbudet og retten til at gøre et salg betinget af overtagelse af  

 eksisterende lån, men ikke af aftale om finansiering i øvrigt, jf. § 4, stk.  

 2, samt med formidlerens pligt til som en del af formidlingsopdraget at  

 udarbejde et forslag til finansiering, jf. § 17, stk. 2, nr. 1.
 I henhold til stk. 1 er der pligt til at udbyde en ejendom med  

 oplysninger om indestående overtagelige lån og med forslag til finansiering.  

 Herved sikres det, at køber ved siden af oplysning om kontantprisen også får  

 andre relevante økonomiske oplysninger, således at forbrugeren ud fra egne  

 forhold og egne præferencer kan træffe et rationelt valg vedrørende  

 finansiering af et ejendomskøb.
Efter bestemmelsen fastsætter Erhvervs- og Selskabsstyrelsen nærmere  

 regler.
Reglerne bør indeholde krav om en beskrivelse af såvel indestående  

 lån som det foreslåede finansieringstilbud med angivelse af lånetype, gæld,  

 rentevilkår, løbetid, konvertibilitet m.v., ligesom reglerne bør foreskrive  

 pligt til at oplyse prisen på den samlede finansieringspakke, om muligt  

 udtrykt ved et enkelt nøgletal beregnet i overensstemmelse med principperne i  

 kreditaftaleloven.
Efter stk. 2 er køber, såfremt sælger holdes skadesløs, berettiget  

 til at finansiere købet på en anden måde end fastlagt i købsaftalen.
Herved  

 gives der køber mulighed for efterfølgende at ændre en aftalt finansiering,  

 når blot sælger holdes skadesløs.
Selv om dette kan medføre tab af f.eks.  

 provision for formidleren, har denne intet krav på at blive holdt skadesløs.
Kravet om, at sælgeren ikke må påføres tab, indebærer, at sælger skal  

 stilles, som han økonomisk er stillet efter den indgåede aftale på det  

 tidspunkt, hvor køber meddeler, at han vil disponere om.
Formidler har efter  

 § 17, stk. 1 og 2, pligt til at vejlede sælger med hensyn til, om dette er  

 tilfældet.
Hvor værdifuld denne adgang til omlægning er for køber, beror på, hvor  

 hurtigt det sker.
Er den aftalte finansiering bragt på plads i forhold til en  

 finansierende tredjemand, er det i reglen ikke omkostningsfrit i forhold til  

 denne at disponere om.
Til § 19 Det er for en købsbeslutning afgørende, hvad det koster at eje  

 (ejerudgift) og bruge (anvendelsesudgift) en ejendom.
Det er i stk. 1  

 foreslået, at ejendomme udbydes med oplysning herom, og at disse oplysninger  

 gives på grundlag af regler, som sikrer oplysningernes sammenlignelighed.
Efter bestemmelsen stilles derfor krav om, at ejendommen skal udbydes med  

 oplysning om årlig brutto- og nettoudgift.
Heri ligger, at der skal gives  

 oplysning om første års brutto- og nettoudgift og kendte variationer over  

 tid.
I stk. 2 er ejerudgiften defineret.
Ejerudgiften omfatter de faste  

 udgifter forbundet med at eje ejendommen.
Anvendelsesudgiften er defineret i  

stk. 3. Herved forstås de med brug forbundne udgifter, som i reglen  

 varierer fra ejendom til ejendom og fra bruger til bruger.
Det foreslås i stk. 4, at Erhvervs- og Selskabsstyrelsen kan  

 fastsætte nærmere regler om beregning af og oplysning om udgifter nævnt i  

 stk. 1-3. Hvis der foreligger eller udarbejdes en anvendelig norm, hvorefter  

 enhver formidler skal give oplysning om udgiften til opvarmning og  

 vedligeholdelse m.v., bør oplysningerne gives - i modsat fald bør Erhvervs-  

 og Selskabsstyrelsen alene foreskrive pligt til på tydelig måde at give  

 oplysning om, at disse oplysninger ikke indgår i beregningen.
En forskrift  

 om, at det sidste er tilstrækkeligt, fritager ikke formidleren fra at give  

 oplysning om en vedligeholdelsesudgift, som måtte være angivet i en  

 byggeteknisk rapport, eller fra i overensstemmelse med god  

 ejendomsformidlerskik at give de oplysninger, som de konkrete forhold måtte  

 begrunde.
Til § 20 Bestemmelsen definerer salgsprovenu.
Som typiske eksempler på indtægter  

 for sælger ved en handel kan nævnes kontant udbetaling og indtægt ved salg af  

 realkreditobligationer og sælgerpantebreve.
Typiske udgifter kan være  

 udgifter til indfrielse af realkreditlån og private pantebreve, til  

 ejerskifteafdrag/-gebyr, prioriteringsomkostninger, såfremt sælger  

 tilrettelægger den fremtidige finansiering, salgssalær, advokatsalær samt  

 udgift til varmesynsrapport/tilstandsrapport.
Uanset i hvilken form sælger  

 vederlægges, skal salgsprovenuet beregnes og angives med et kontantbeløb.
Spørgsmålet om, hvorledes beregningen af salgsprovenuet skal foretages, må  

 besvares ud fra, hvad god ejendomsformidlerskik kræver.
Den bag et  

 ejerpantebrev, skadesløsbrev og udlæg eventuelt liggende gæld indgår normalt  

 ikke i beregningen, men det skal nævnes, at der ikke er taget hensyn dertil.  

 Tilsvarende bør der gives særskilt oplysning om eventuel skattepligt af  

 provenuet, som følge af forhold som ejertidens længde, ejendommens størrelse  

 og andre let konstaterbare forhold.
I forbindelse med udbud skal provenuet beregnes ud fra 2 forskellige  

 situationer: salg til kontantprisen og salg med overtagelse af de indestående  

 lån.
I princippet skal provenuet være det samme i de to situationer, jf.  

 bemærkningerne til § 4. Når der alligevel kan være forskelle i det faktiske  

 kontantprovenu, skyldes det, at der i de to situationer kan være forskelle i  

 omkostninger knyttet til aktuel og potentiel finansiering og forskelle i,  

 hvem der skal afholde disse omkostninger.
 Aftales der undervejs nye udbudsvilkår, skal der foretages ny beregning af  

 salgsprovenu.
 Ved salg skal der foretages en beregning inden sælgers underskrift,  

 baseret på købsaftalens vilkår.
Til § 21 Bestemmelsen fastslår, at formidlingsaftalen ikke i sig selv indeholder en  

 fuldmagt for formidleren til at forpligte opdragsgiveren over for tredjemand.  

 Dette svarer til det i dag almindeligt aftaleretligt gældende, hvorefter  

 formidleren ikke kan indgå bindende aftaler for opdragsgiveren uden særlig  

 fuldmagt.
Bestemmelsen er således kun medtaget for klarhedens skyld.
Har formidleren fået en særlig fuldmagt, finder de almindelige  

 aftaleretlige regler herom anvendelse.
Det er derfor ikke fundet nødvendigt  

 at fastsætte særlige regler om tilbagekaldelse af fuldmagten.
Ifølge § 12,  

 stk. 2, kan salgsopdraget trækkes tilbage uden varsel, og hermed falder også  

 fuldmagten bort i det interne forhold.
Formidlerens fuldmagt over for  

 tredjemand kan tilbagekaldes efter de gældende fuldmagtsregler.
Det vil være  

 i strid med god ejendomsformidlerskik at benytte en legitimation efter  

 opdragets ophør.
Til § 22 Ved stk. 1 sikres forbrugeren (opdragsgiveren) frit valg af  

 ejendomsformidler.
Bestemmelsen kan f.eks. hindre, at et banklån til en ny  

 bolig betinges af, at låntagers hidtidige bolig skal sælges under anvendelse  

 af en formidler, som vedkommende bank samarbejder med.
En sådan begrænsning  

 af forbrugerens frie adgang til at vælge formidler synes urimelig.
Hertil  

 kommer, at det indebærer konkurrenceforvridning, hvis dominerende positioner  

 på andre felter end ejendomsformidling udnyttes til at skaffe kunder til  

 formidlingsvirksomhederne.
Er et sådant vilkår alligevel indsat i aftalen, kan forbrugeren fastholde  

 resten af aftalen, selv om det påberåbes, at vilkåret om bestemt  

 ejendomsformidler eller ikke specificeret medlem af en formidlerkæde er  

 ugyldigt.
Således vil f.eks. en bank ikke kunne påberåbe sig, at det var en  

 afgørende forudsætning for låneaftalen, at der blev benyttet en bestemt  

 formidler.
Bestemmelsen gælder for enhver erhvervsdrivende, uanset dennes forhold til  

 vedkommende forbruger.
Det er således forbudt for enhver erhvervsdrivende som  

 led i erhvervsvirksomhed i en aftale med en forbruger - uanset denne aftales  

 genstand - at begrænse forbrugerens frie valg af ejendomsformidler.
Ved at  

 inddrage et vilkår om valg af ejendomsformidler i aftalen, bringes forholdet  

 ind under lovforslaget.
Reglen i stk. 2 tager højde for en særlig situation i forbindelse  

 med realkreditinstitutternes debitorpleje.
Samtlige betingelser i nr. 1-3  

 skal være opfyldt.
Til § 23 Det fastslås i stk. 1, at ejendomsformidling, bortset fra krav om  

 byggeteknisk gennemgang, ikke må betinges af, at køber eller sælger aftager  

 andre ydelser end dem, der er nødvendige for formidlingens korrekte  

 udførelse.
Således kan forbrugeren ikke forpligtes til at aftage accessoriske  

 ydelser, som f.eks. en bestemt finansieringsløsning eller bestemte  

 forsikringer.
Tillige hindrer bestemmelsen eksempelvis, at en aftale om  

 formidling af opdragsgivers (sælgers) nuværende bolig betinges af, at købet  

 af ny bolig skal foregå gennem formidleren og/eller med ydelser fra dennes  

 samarbejdspartnere.
 Bestemmelsen svarer til § 6, stk. 1, i den gældende  

 ejendomsmæglerbekendtgørelse.
Bestemmelsen skal forhindre, at formidleren lægger pres på en køber for at  

 få denne til at aftage en ydelse, køber ikke har behov for, eller f.eks. at  

 vælge en bestemt finansiering.
Alle købstilbud skal loyalt forelægges for  

 sælger.
Formidleren har pligt til i sin rådgivning af sælger at anbefale  

 sælger det bedste tilbud, uanset at dette ikke bygger på formidlerens  

 finansieringsforslag.
Bestemmelsen er ikke til hinder for, at køber får et finansieringstilbud.  

 Tværtimod er et sådant obligatorisk, jf. § 18. Og det er heller ikke i strid  

 med bestemmelsen at tilbyde f.eks. en kurssikringsaftale, når blot det er  

 klart, at der er tale om et tilbud, og bestemmelserne i §§ 9 og 16  

 overholdes.
Tilsvarende gælder for tilbud om bygningsfejlsforsikring m.v.
Efter bestemmelsen i stk. 2 har ejendomsformidleren ikke krav på  

 vederlag, hvis forbudet i stk. 1 overtrædes.
I øvrigt henvises til  

 erstatningsreglerne i § 24.
Til § 24 Bestemmelsen indeholder regler om ejendomsformidlerens erstatningsansvar.  

 Andre rådgiveres ansvar afgøres efter de almindelige regler om professions-  

 og rådgivningsansvar.
Af bestemmelsens 1. pkt. fremgår, at forbrugeren (køber eller  

 sælger) har ret til erstatning efter dansk rets almindelige regler, såfremt  

 forbrugeren lider tab som følge af formidlerens tilsidesættelse af sine  

 pligter efter lovforslaget eller den indgåede formidlingsaftale.
I  

 almindelighed påhviler det forbrugeren, som vil kræve erstatning, at bevise,  

 at formidlerens indsats og rådgivning ikke har opfyldt de krav, der stilles  

 til en sagkyndig ejendomsformidling.
Bestemmelsen i 2. pkt. indebærer, at den formidler, som har en  

 særlig interesse i, at forbrugeren følger et bestemt råd, har bevisbyrden  

 for, at han har opfyldt sine pligter, når forbrugeren har fulgt det givne  

 råd.
Det centrale er sammenblandingen af betalt rådgivning for en privat  

 forbruger med afsætning af finansielle produkter for en finansiel producent.  

 Herved har formidleren valgt at placere sig i en dobbeltrolle, som skal ses  

 på baggrund af formidlerens forpligtelse til at give en rådgivning, som skal  

 opfylde de krav, der stilles til sagkyndig ejendomsformidling, og som alene  

 er bestemt af parternes interesser og forhold.
Hertil kommer, at det er via  

 valget af huset, at forholdet til den anden parts formidler bliver etableret.
Til § 25 Efter stk. 1 skal Erhvervs- og Selskabsstyrelsen føre et register  

 over ejendomsmæglere.
Alene personer, som er optaget i registret, må benytte  

 betegnelsen »ejendomsmægler«.
Disse personer kan udøve  

 ejendomsformidlingsvirksomhed, jf. § 8, stk. 1.
 I modsætning til under den gældende lovgivning, hvor der ikke findes et  

 samlet register over personer, der driver ejendomsformidling (ejendomsmæglere  

 og ejendomshandlere), vil den foreslåede bestemmelse sikre, at alle personer  

 - med undtagelse af advokater - der er berettiget til at drive  

 ejendomsformidling (ejendomsmæglere) vil være optaget i Erhvervs- og  

 Selskabsstyrelsens register.
 Et samlet register vil give en bedre mulighed for at sikre, at erhvervet  

 udøves af personer, som har ret til dette efter lovforslaget.
 Stk. 2 opregner de krav, der stilles til personer, for at blive  

 optaget i registret.
En del af kravene er stort set uændret overført fra gældende lovgivning.  

 Det gælder kravet om, at vedkommende har 1) bopæl her i landet, 2) er myndig  

 og ikke under lavværgemål, 3) ikke er i betalingsstandsning, 4) ikke er under  

 konkurs, 5) ikke driver et erhverv eller indtager en stilling, som efter  

 regler, fastsat af Erhvervs- og Selskabsstyrelsen, er uforenelig med  

 virksomhed som ejendomsformidler og 10) ikke har forfalden gæld til det  

 offentlige på 50.000 kr. eller derover.
Nr. 11) om gebyr for registrering  

 afløser den gældende regel om afgift for beskikkelse som ejendomsmægler.
I modsætning til gældende lovgivning er kravet om dansk indfødsret ikke  

 medtaget i forslaget.
Flere internationale aftaler om fri udveksling af  

 tjenesteydelser har gjort dette krav illusorisk, jf. bl.a. bekendtgørelse nr.  

 117 af 19. februar 1992 om fravigelse af indfødsrets- og bopælskrav ved  

 meddelelse af visse beskikkelser.
Med kravene i nr. 6) og 7) er der sket en nyskabelse på  

 ejendomsformidlingsområdet, idet der herved er gjort op med spørgsmålet om  

 fri adgang til at udøve hvervet som ejendomsformidler.
Det skal ikke længere  

 være muligt at udøve hvervet på baggrund af et næringsbrev - med de få krav  

 der stilles til et sådant.
Fremover skal ejendomsmæglere have teoretisk og  

 praktisk uddannelse.
Det bemærkes, at kvalifikationsniveauet som minimum bør  

 være det nuværende uddannelsesniveau til ejendomsmægler, og at der tilstræbes  

 et kvalitetsløft i forhold hertil.
Afgørende nyt i stk. 2 er endvidere kravet i nr. 8) om dokumentation for  

 at være dækket af en sikkerhed efter § 8, stk. 2. For så vidt angår kravet om  

 sikkerhed, kan det for ansatte ejendomsmæglere opfyldes ved, at disse ved  

 optagelsen i registret dokumenterer at være dækket af en af arbejdsgiveren  

 tilvejebragt sikkerhed.
Det er ikke anset for nødvendigt at medtage en  

 speciel bestemmelse herom, idet dette følger direkte af stk. 2, nr. 8.  

 Betingelsen om sikkerhed skal opfyldes af enhver, der ønsker registrering,  

 uanset om den pågældende ved anmodning om registrering tilkendegiver ikke at  

 ville udøve virksomhed som ejendomsformidler.
Reglen i nr. 9) indebærer, at registrering som ejendomsmægler er  

 udelukket, hvis vedkommende ansøger har udvist en adfærd, der bevirker, at  

 det ville være betænkeligt, at lade vedkommende drive  

 ejendomsformidlingsvirksomhed.
For at sikre, at dette krav er opfyldt, er det  

 forudsat at Erhvervs- og Selskabsstyrelsen, som det er tilfældet i dag, i  

 forbindelse med ansøgningen om optagelse vil kræve, at ansøgeren indsender en  

 straffeattest, og at Erhvervs- og Selskabsstyrelsen på baggrund heraf træffer  

 afgørelse om, hvorvidt den pågældende opfylder bestemmelsens vandelskrav.
 I øvrigt vil Erhvervs- og Selskabsstyrelsen ved ansøgninger om  

 registrering som ejendomsmægler kræve afgivelse af en erklæring fra  

 ansøgeren, idet fejlagtige oplysninger i erklæringen vil kunne straffes, jf.  

 borgerlig straffelovs § 163. Krav om indsendelse af erklæring i forbindelse  

 med f.eks. dåbsatteat må således i almindelighed anses for at være  

 tilstrækkelig til at sikre, at betingelserne i nr. 1), 2), 3), 4), 5) og 10)  

 for registrering som ejendomsmægler er opfyldt.
Kravet i nr. 10) om, at der ikke må være forfalden gæld til det offentlige  

 på 50.000 kr., er ubetinget, og er således en stramning i forhold til den  

 gældende lovs regler herom, samt i forhold til reglerne for de øvrige  

 liberale erhverv.
Den, der ønsker at blive registreret, kan undgå problemer  

 ved at bringe gælden ud af verden, og kan det ikke lade sig gøre, synes det  

 økonomiske grundlag for spinkelt, jf. herved § 8, stk. 2.
Det foreslås i stk. 3, at registreringen skal slettes, når visse  

 forhold foreligger.
Nr. 1), 2) og 4) svarer til de gældende regler for  

 bortfald af beskikkelse som ejendomsmægler, jf. dog om nr. 4), hvad der er  

 anført om stk. 2, nr. 10).
Efter bestemmelsen slettes en registrering som ejendomsmægler ikke, hvis  

 ejendomsmægleren anmelder betalingsstandsning.
Dette skal ses i sammenhæng  

 med bestemmelserne i § 8, stk. 5, hvorefter en ejendomsformidlingsvirksomhed  

 kan fortsættes i indtil 1 år efter ejendomsmæglerens dødsfald, konkurs eller  

 umyndiggørelse.
Ved en betalingsstandsning - i modsætning til ved en konkurs  

 - mister ejendomsmægleren ikke hele rådigheden over virksomheden, selv om  

 ejendomsmægleren bliver sat under et af skifteretten beskikket tilsyn.
Et  

 krav om, at registreringen som ejendomsmægler slettes ved betalingsstandsning  

 vil fratage ejendomsmægleren muligheden for at forbedre virksomhedens  

 økonomiske situation.
Som noget nyt er medtaget reglen i nr. 3) om, at registrering slettes,  

 hvis vedkommende har gjort sig skyldig i grov eller oftere gentagen  

 forsømmelse i udøvelsen af virksomhed som ejendomsformidler, og de udviste  

 forhold giver grund til at antage, at vedkommende ikke fremtidig vil udøve  

 virksomhed på forsvarlig måde.
Regler om næringsforbud findes også inden for  

 andre liberale erhverv.
Ved bedømmelse af forhold efter denne bestemmelse  

 skal der lægges vægt på, om der er tale om grov eller oftere gentagen  

 forsømmelse.
Det må erindres, at sletning af registret er ensbetydende med  

 fratagelse af retten til at udøve virksomheden selvstændigt.
Derfor kan  

 mindre fejl og forseelser ikke danne grundlag for fratagelse, men alene for  

 (eventuelt) erstatningskrav, strafansvar m.v.
 Sletning på baggrund af denne bestemmelse vil som udgangspunkt alene ske  

 på baggrund af afsagte straffedomme, men en sletning efter denne bestemmelse  

 vil dog også i særlige tilfælde kunne ske på andet grundlag.
 Bestemmelsen svarer til, hvad der er gældende for statsautoriserede og  

 registrerede revisorer, idet dog fratagelsen af autorisation/sletning i  

 registret kun kan foretages efter en prøvelse i Revisornævnet.
 Da det efter lovforslaget er Erhvervs- og Selskabsstyrelsen, som skal  

 foretage prøvelse af om betingelserne for en sletning efter stk. 3, nr. 3, er  

 opfyldt, er det i stk. 5 fastsat, at styrelsens afgørelse kan  

 forlanges indbragt for domstolene, og at en sådan indbringelse har opsættende  

 virkning.
 Bestemmelsen i stk. 6 svarer til, hvad der gælder for andre  

 liberale erhverv.
Til § 26 Bestemmelsen omhandler kun virksomhed efter § 8, stk. 1, nr. 1.
 Stk. 1 sigter på at give forbrugerne (ejendomssælgere og -købere)  

 et tilbud om en særlig form for ejendomsmæglerbistand, præget af garantier  

 mod afhængighed af andre interesser end forbrugerens.
Bestemmelsen er et væsentligt led i lovforslaget, idet den rendyrker den  

 uafhængige mæglervirksomhed.
Forbrugerne får på denne måde et alternativ til  

 det øvrige mæglermarked, hvor mæglerne, som det fremgår af andre regler i  

 lovforslaget, kan være bundet af aftaler om at søge afsat andre ydelser end  

 blot ejendomsformidling.
 Uden dette alternativ kunne det forekomme betænkeligt at give adgang til  

 frit at kombinere formidling med andre ydelser på et område som  

 ejendomshandel, der ofte kan være af afgørende betydning for forbrugernes  

 økonomi og hele velfærd.
 Stk. 2 indebærer, at en ejendomsmægler får adgang til - og eneret  

 til - at betegne sig som »uafhængig ejendomsmægler«, når  

 virksomheden som mægler drives på en sådan måde, at der ikke kan rejses tvivl  

 om, at mægleren optræder som sælgerens eller køberens uafhængige tillidsmand.
Ejendomsmægleren skal således være helt fri for erhvervsmæssig tilknytning  

 til andre virksomheder af en art, der bevirker, at tilliden til uvildighed  

 kan svækkes.
Mægleren må ikke have bundet sig til fortrinsvis at afsætte,  

 foreslå eller anbefale bestemte finansielle eller andre produkter i  

 tilknytning til ejendomsformidlingen.
Mægleren må ej heller skaffe sig  

 indtægt ved provision og lignende fra tredjemand ved udførelsen af  

 formidlingsopdraget for forbrugeren og må ikke fra tredjemand modtage  

 belønninger eller begunstigelser såsom årsbonus, markedsføringstilskud,  

 studierejser og rentefrie lån.
 Det forudsættes, at Erhvervs- og Selskabsstyrelsen i reglerne efter § 8,  

 stk. 3, fastsætter hvilke betingelser et ejendomsmæglerselskab skal opfylde,  

 for at kunne betegne sig som et »uafhængigt ejendomsmæglerselskab«.
Bestemmelsen i stk. 1 bygger på frivillighed.
Ejendomsmæglerne må selv  

 tage stilling til, om de vil virke som »uafhængige« eller på  

 grundlag af lovforslagets andre regler, og forbrugerne må afgøre, i hvilket  

 omfang de foretrækker den ene eller den anden form for ejendomsformidling.
 Den ejendomsmægler, der benytter betegnelsen »uafhængig«, uden  

 at forudsætningerne herfor er opfyldt, slettes i registret under de  

 betingelser, der er angivet i § 25, stk. 3, nr. 3.
 Lovforslagets øvrige bestemmelser gælder også for uafhængige  

 ejendomsmæglere.
Efter stk. 3 skal den ejendomsmægler, der ved samarbejdsaftaler  

 eller lign. har forpligtet sig til at virke for afsætningen af produkter med  

 tilknytning til omsætning af fast ejendom, drive virksomheden under et navn,  

 hvoraf det tydeligt fremgår, hvem virksomheden samarbejder med.
Med denne  

 bestemmelse tilstræbes det at skabe gennemsigtighed i samarbejdssystemerne  

 inden for ejendomsformidlingsbranchen.
Det skal være muligt for forbrugerne  

 umiddelbart at konstatere, hvem ejendomsmægleren samarbejder med.
 Det følger af § 16, stk. 1, at en formidler ikke må forpligte sig til  

 udelukkende at anbefale eller i øvrigt anvise en bestemt leverandørs  

 produkter.
Til § 27 Der henvises til bemærkningerne til § 26, stk. 3.
Til § 28 § 28 fastslår, at når pengeinstitutter, realkreditinstitutter og  

 forsikringsselskaber, enten direkte eller gennem et selvstændigt selskab, er  

 ejer af, har væsentlige ejerinteresser i eller er franchisegivere for  

 ejendomsformidlingsvirksomheder, stilles der krav om, at den selskabsretlige  

 forbindelse eller anden form for forbindelse umiddelbart skal fremgå af  

 formidlingsselskabets navn.
Bestemmelsen er, ligesom reglerne i § 26, stk. 3,  

 og § 27, indsat for at sikre gennemsigtigheden på  

 ejendomsformidlingsmarkedet.
Væsentlig ejerinteresse foreligger f.eks., når den finansielle virksomhed  

 har bestemmende indflydelse på ejendomsformidlingsvirksomheden.
Væsentlig  

 ejerinteresse vil endvidere foreligge, når ejerinteressen er af en art eller  

 har et sådant omfang, at dette kan give sig udslag i, at  

 ejendomsformidlingsvirksomheden vil føle sig bundet til i muligt omfang at  

 fremme den finansielle virksomheds interesser.
Afgørende herfor er bl.a.  

 ejerandelenes spredning på andre finansielle virksomheder.
Der vil således  

 kunne foreligge væsentlige ejerinteresser fra f.eks. en bank, hvis denne er  

 den eneste bank, der ejer andele i ejendomsformidlingsvirksomheden, uanset  

 ejerandelens størrelse, såfremt samtlige de øvrige ejerandele ejes af f.eks.  

 et realkreditinstitut.
Pligten til at deklarere interessefællesskabet i eller i tilknytning til  

 ejendomsformidlingsselskabets navn skal opfyldes på en sådan måde, at  

 forbrugerne ikke vildledes med hensyn til de selskabsretlige hæftelsesforhold  

 ved at blive bibragt den opfattelse, at forbrugerne entrerer med det bag  

 ejendomsformidlingsselskabet stående finansielle institut.
Kravet er derfor  

 at få tilkendegivet interessefællesskabet og samtidig undgå, at forbrugerne  

 identificerer ejendomsformidlingsselskabet med det bagved stående finansielle  

 selskab.
Hertil kommer, at der kan være tale om flere bagved stående  

 selskaber.
Der er således både principielle og praktiske problemer forbundet  

 med den konkrete opfyldelse af deklarationspligten.
For at sikre en korrekt  

 og hensigtsmæssig form er det overladt til Erhvervs- og Selskabsstyrelsen at  

 godkende den måde, hvorpå forbindelsen angives i eller i tilknytning til  

 virksomhedens navn.
Det skal herved tages i betragtning, at det godkendte  

 skal stå i telefonbogen, på butiksskilte, brevpapir m.v.
Hvis der er tale om  

 en kæde forudsættes det, at det normalt er kædens hovedselskab, der indgiver  

 ansøgning, således at Erhvervs- og Selskabsstyrelsen kan godkende metoden.
I en række eksisterende franchiseaftaler er franchisegiver et selvstændigt  

 selskab, oprettet af et realkreditinstitut, et pengeinstitut eller et  

 forsikringsselskab.
På denne måde kan det ofte blive sløret, hvem den  

 egentlige samarbejdspartner er.
Det er derfor en betingelse, at det  

 umiddelbart fremgår af ejendomsformidlingsvirksomhedens/kædens navn, til  

 hvilket realkreditinstitut, pengeinstitut eller forsikringsselskab, der er  

 knyttet forbindelse.
Til § 29 Bestemmelsen svarer til og skal forstås i overensstemmelse med de  

 tilsvarende bestemmelser i anden forbrugerbeskyttende lovgivning.
En branches  

 kutymer viger således for lovforslagets krav.
 Bestemmelsen er ikke til hinder for hos en ejendomsformidler, at købe  

 enkeltydelser, der ellers indgår i et (samlet) formidlingsopdrag, f.eks.  

 værdiansættelse eller økonomiberegning, når formidlerens udførelse af hvervet  

 kan ske uden tilsidesættelse af de pligter, der påhviler en formidler i  

 forhold til den anden part i en ejendomshandel.
Til § 30 Erhvervs- og Selskabsstyrelsen har hidtil administreret lovgivningen  

 omkring ejendomsformidleres virksomhed.
Der foreslås ingen ændring heri.
 Erhvervs- og Selskabsstyrelsens administration af lovforslaget består dels  

 i at føre Ejendomsmæglerregistret, jf. § 25, dels i at være regeludstedende  

 myndighed, hvor dette er hjemlet i lovforslaget.
Det i stk. 2 nævnte rådgivende udvalg forudsættes bl.a. at skulle  

 bistå Erhvervs- og Selskabsstyrelsen i forbindelse med den regelfastsættelse,  

 som følger af dette lovforslag.
Som det fremgår af bestemmelsen skal udvalget  

 sammensættes af personer med indgående kendskab til ejendomsomsætning.
Det er  

 således et krav, at udvalgets formandskab tilsammen repræsenterer såvel  

 juridisk som økonomisk sagkundskab, hvilket medfører at formanden skal være  

 jurist og næstformanden økonom, eller omvendt.
Det rådgivende udvalg skal  

 holde Erhvervs- og Selskabsstyrelsen løbende orienteret om udviklingen inden  

 for ejendomsomsætningen, så man til stadighed har mulighed for at være ajour  

 med eventuelle problemer på området.
Udvalget behandler således ikke kun  

 forelagte sager, men kan på eget initiativ tage spørgsmål op til behandling.
Til § 31 Bestemmelsen giver industriministeren mulighed for at fastsætte regler om  

 klageadgang for afgørelser truffet af Erhvervs- og Selskabsstyrelsen i medfør  

 af lovforslaget.
Reglen svarer til § 6a i den gældende ejendomsmæglerlov.
 Såfremt industriministeren ønsker, at Erhvervs- og Selskabsstyrelsens  

 afgørelser ikke skal kunne indbringes for anden administrativ myndighed,  

 giver bestemmelsen også mulighed for at fastsætte en sådan regel.
 Efter gældende regler kan Erhvervs- og Selskabsstyrelsens afgørelser i  

 medfør af lov om ejendomsmæglere indbringes for Industriministeriets  

 Erhvervsankenævn, jf. bekendtgørelse nr. 146 af 16. marts 1988 om henlæggelse  

 af visse beføjelser til Erhvervs- og Selskabsstyrelsen samt om klageadgang  

 over visse afgørelser.
Til § 32 Præcise informationspligter, formkrav og handleforbud bør i det  

 bestemmelsen angivne omfang være strafsanktioneret.
Lovforslaget er et supplement til de generelle erhvervsregulerende og  

 forbrugerbeskyttende love, som gælder fuldt ud ved siden af.
Det betyder  

 bl.a., at tilsidesættelsen af lovforslaget om omsætning af fast ejendom vil  

 kunne imødegås med sanktioner efter markedsføringsloven, ikke blot via  

 Forbrugerombudsmanden, men også f.eks. i form af forbudsag anlagt af  

 vedkommende erhvervs- og forbrugerorganisationer.
Til § 33 Ejendomshandlere har hidtil været reguleret i næringsloven.
Som en  

 konsekvens af forslaget om at ophæve adgangen til at drive  

 ejendomsformidlingsvirksomhed under opfyldelse af hidtil gældende krav til  

 ejendomshandlere indeholder § 33 de heraf afledte ændringer i næringsloven.
Til § 34 Det foreslås, at bestemmelsen i den gældende ejendomsmæglerlovs § 6, stk.  

 3, hvorefter ejendomsmæglere og disses medarbejdere ikke må udfærdige de til  

 tinglysning bestemte dokumenter om overdragelse af fast ejendom, flyttes til  

 loven om ydelse af juridisk bistand m.m. (vinkelskriverloven), hvor  

 bestemmelsen mere naturligt hører hjemme.
Bestemmelsen foreslås samtidig  

 ændret i overensstemmelse med lovforslagets § 8.
Det er uden betydning, om ejendomsformidlingsvirksomheden drives  

 personligt eller i selskabsform.
Er der i en ejendomsformidlingsvirksomhed  

 ansat en eller flere advokater med ret til udøvelse af advokatvirksomhed, må  

 disse udfærdige tinglysningsdokumenter.
Efter den gældende ejendomsmæglerlov kan overtrædelse af bestemmelsen som  

 udgangspunkt alene straffes med bøde.
Det foreslås, at denne straframme  

 opretholdes.
Til § 35 Det foreslås i § 35, at ejendomsmæglerloven, som hidtil har  

 reguleret området, ophæves samtidig med lovens ikrafttræden.
 Ved lovens ophævelse bortfalder også de i medfør af loven udstedte  

 bekendtgørelser.
Til § 36 Det foreslås, at loven træder i kraft den 1. januar 1994, dog således at  

 enkelte bestemmelser, der er nødvendige for iværksættelse af registreringen  

 og regeludstedelsen i medfør af loven, træder i kraft den 1. juli 1993.
Til § 37 I § 37 er fastsat de overgangsregler, som er fundet nødvendige, for  

 ikke at fratage en række personer de rettigheder, de har efter gældende lov.  

 Efter overgangsreglerne vil personer, der i dag er beskikket som  

 ejendomsmægler eller har næringsbrev som ejendomshandler, kunne blive optaget  

 i Ejendomsmæglerregistret, uden at skulle opfylde lovforslagets krav til  

 bl.a. uddannelse.
 Ansøgning om optagelse skal efter stk. 1. være Erhvervs- og  

 Selskabsstyrelsen i hænde senest den 1. november 1993. Konsekvensen af, at  

 ansøgningen indgives senere, er, at ansøgeren ikke kan optages i medfør af  

 overgangsreglen i § 37, hvorfor ansøgeren må opfylde samtlige krav for  

 registrering som ejendomsmægler i lovforslagets § 25, stk. 2.
For ejendomshandlere kræves dog, at de pågældende i mindst et år, inden  

 for de sidste fem år, som hovederhverv har drevet selvstændig  

 ejendomshandlervirksomhed.
Således vil der også i en årrække fremover kunne  

 være visse ejendomsformidlere med kun lidt eller ingen teoretisk uddannelse.
Efter stk. 2. kan Erhvervs- og Selskabsstyrelsen i ganske særlige  

 tilfælde optage personer i Ejendomsmæglerregistret, der ikke opfylder  

 betingelserne i stk. 1. Bestemmelsen skal ses på baggrund af den korte  

 overgangsperiode, der er fastsat i forslaget.
Det fremgår af bestemmelsen, at  

 denne kun kan finde anvendelse i ekstraordinære situationer, og at den alene  

 giver Erhvervs- og Selskabsstyrelsen mulighed for at optage disse personer  

 efter en konkret bedømmelse af personernes samlede forhold.
Det er forudsat,  

 at bestemmelsen kun vil finde anvendelse, hvis nægtelse af optagelse i  

 Ejendomsmæglerregistret, i det konkrete tilfælde, må anses for urimelig.
Det  

 er endvidere forudsat, at bestemmelsens anvendelsesområde er begrænset til de  

 særlige situationer, hvor nægtelse af registrering vil lukke en igangværende  

 ejendomsformidlingsvirksomhed, f.eks. fordi den ansvarlige ejendomshandler  

 ikke fuldt ud kan opfylde kravet om 1 års selvstændig virksomhed eller fordi  

 ansøgningen af undskyldelige grunde indgives et par dage for sent.
 Stk. 3 sikrer, at personer, der med baggrund i den hidtil gældende  

 lovgivning har beskikkelse som ejendomsmægler eller næringsbrev som  

 ejendomshandler og har indgivet ansøgning rettidigt, men ikke ved forslagets  

 ikrafttræden, den 1. januar 1994, har fået svar på ansøgning, ikke vil være  

 forpligtet til at ophøre med at drive virksomhed som ejendomsformidler i  

 medfør af § 8, stk. 1.
De personer, der fortsætter driften af deres  

 ejendomsformidlingsvirksomhed, skal dog opfylde samtlige øvrige krav i  

 forslaget, herunder kravet i § 8, stk. 2, om sikkerhed.
Der er således alene  

 tale om, at der undtages fra kravet om registrering i § 8, stk. 1.
Til § 38 Efter § 38 kan loven, ved kgl. anordning sættes i kraft for  

 Grønland.
Dette gælder ikke for Færøerne, da lovforslagets område er et  

 færøsk særanliggende.
Efter 2. behandling den 23. juni 1993 Kapitel 1 Lovens område § 1. Loven gælder for 1) erhvervsmæssigt udbud og salg af fast ejendom, 2) erhvervsmæssig formidling af køb og salg af fast ejendom og 3) anden erhvervsmæssig rådgivning og bistand vedrørende omsætning af fast  

 ejendom.
 Stk. 2. § 22, stk. 1, gælder dog for enhver erhvervsvirksomhed, og  

 § 25, stk. 1, 3. pkt., gælder i alle forhold.
Stk. 3. Bortset fra § 25, stk. 1, 3. pkt., gælder loven kun, når den  

 erhvervsmæssige aktivitet er rettet mod eller udføres for forbrugere, jf.  

 stk. 5, og den erhvervsdrivende vidste eller burde vide dette.
Den  

 erhvervsdrivende har bevisbyrden for, at en sådan aktivitet ikke er omfattet  

 af loven.
 Stk. 4. Kapitel 3 gælder kun for aktiviteter, der er omfattet af  

 stk. 1, nr. 2. Reglerne i § 17, stk. 2, nr. 4, om salgsopstilling, i § 17,  

 stk. 2, nr. 5, om købsaftale, i § 18 om finansieringstilbud og i § 19 om  

 brutto- og nettoudgift gælder dog også for aktiviteter, der er omfattet af  

 stk. 1, nr. 1.
Stk. 5. Ved en forbruger forstås i denne lov en person, som  

 handler med henblik på 1) afhændelse af en ejendom, når ejendommen hovedsagelig har været anvendt  

 ikkeerhvervsmæssigt af vedkommende, eller 2) erhvervelse af en ejendom, når ejendommen hovedsagelig er bestemt til  

 ikke-erhvervsmæssig anvendelse for vedkommende.
Stk. 6. Ved fast ejendom forstås i denne lov 1) en fast ejendom eller en del af en fast ejendom, 2) en ideel anpart af en fast ejendom, 3) en andel i en andelsboligforening og 4) en aktie eller andet adkomstdokument med tilknyttet brugsret til en  

 bolig.
 Stk. 7. For særlige typer af fast ejendom kan Erhvervs- og  

 Selskabsstyrelsen fastsætte regler, som præciserer eller fraviger reglerne i  

 denne lov under hensyn til særlige forhold vedrørende vedkommende type af  

 fast ejendom.
Kapitel 2 Generelle bestemmelser Kontantpris § 2. Ved kontantpris forstås den pris, hvortil ejendommen kan  

 erhverves kontant uden overtagelse af lån.
Værdiansættelse § 3. Ved værdiansættelse af en ejendom med henblik på køb eller  

 salg skal den erhvervsdrivende angive, hvilken kontantpris ejendommen skønnes  

 at kunne sælges til inden for en bestemt periode.
Den erhvervsdrivende skal  

 herved tage hensyn til markedsforholdene, ejendommens beliggenhed og  

 indretning samt bygningernes alder og tilstand.
 Stk. 2. Den erhvervsdrivende skal rådgive forbrugeren om behov og  

 mulighed for en byggeteknisk gennemgang af ejendommen.
Kontantprisudbud § 4. Ejendommen skal udbydes til kontantprisen.
Ejendommen kan dog  

 udbydes med opfordring til at afgive tilbud, men i så fald med oplysning om  

 en skønnet kontantpris.
 Stk. 2. Salg kan betinges af overtagelse af indestående lån, men  

 ikke af aftale om finansiering i øvrigt.
 Oplysning om pris i annoncer m.v.
§ 5. I annoncer og anden markedsføring skal der gives oplysning om  

 ejendommens kontantpris, jf. § 4, stk. 1, 1. pkt., eller dens skønnede  

 kontantpris, jf. § 4, stk. 1, 2. pkt.
Der skal endvidere gives oplysning om  

 ejendommens beliggenhed og størrelse.
Ejendomskøb og privatøkonomi § 6. Rådgivning om, hvorvidt en forbruger har råd til køb af en  

 fast ejendom, skal gives på grundlag af den fornødne gennemgang og vurdering  

 af kendte oplysninger om forbrugerens indtægter og udgifter.
Rådgiveren skal  

 angive, hvilken brutto- og nettoudgift, jf. § 19, der på grundlag af et  

 detaljeret budget er råd til.
Rådgiveren skal endvidere angive, hvilket  

 kontantprisniveau budgettet giver mulighed for at købe ejendom inden for,  

 samt hvilke muligheder forbrugeren har for at få et køb finansieret.
Særlige rådgiverinteresser § 7. Har rådgiveren en særlig økonomisk eller personlig interesse  

 i forbrugerens valg af finansiering, forsikring eller andre ydelser i  

 tilknytning til omsætning af fast ejendom, skal rådgiveren gøre forbrugeren  

 bekendt med forholdet.
Stk. 2. Modtager rådgiveren provision eller andet vederlag som  

 følge af formidling eller fremskaffelse af finansiering, forsikring eller  

 andre ydelser i tilknytning til omsætning af fast ejendom, skal rådgiveren  

 gøre forbrugeren bekendt hermed.
Rådgiveren skal endvidere gøre forbrugeren  

 bekendt med adgangen til at få oplyst provisionens størrelse og på  

 forespørgsel oplyse denne.
Kapitel 3 Ejendomsformidling Adgangen til erhvervsudøvelse som ejendomsformidler § 8. Virksomhed som ejendomsformidler må kun drives af 1) ejendomsmæglere, der er registrerede, jf. § 25, 2) advokater med ret til udøvelse af advokatvirksomhed efter  

 retsplejeloven og 3) pengeinstitutter, der er omfattet af lov om banker og sparekasser,  

 realkreditinstitutter, der er omfattet af realkreditloven eller lov om Dansk  

 Landbrugs Realkreditfond, og forsikringsselskaber, der er omfattet af lov om  

 forsikringsvirksomhed.
 Stk. 2. Pengeinstitutters, realkreditinstitutters og  

 forsikringsselskabers virksomhed som ejendomsformidler skal udøves gennem  

 særskilte anpartsselskaber eller aktieselskaber med selvstændige  

 forretningssteder.
Stk. 3. Det er en betingelse for udøvelse af virksomhed som  

 ejendomsformidler, at der foreligger behørig sikkerhed for opfyldelsen af  

 ethvert pengekrav, en forbruger måtte få mod vedkommende i anledning af  

 dennes virksomhed som ejendomsformidler.
Erhvervs- og Selskabsstyrelsen  

 fastsætter regler herom, herunder om sikkerhedens tidsmæssige udstrækning.
Stk. 4. Kun de personer og virksomheder, der er nævnt i stk. 1, må  

 have ejerinteresser i eller være leverandør af navn og forskrifter for  

 forretningsgange til ejendomsformidlingsvirksomheder.
Erhvervs- og  

 Selskabsstyrelsen kan fastsætte regler om udøvelse af  

 ejendomsformidlingsvirksomhed i selskabsform.
Stk. 5. Ejendomsformidlingsvirksomhed kan drives fra et eller  

 flere forretningssteder.
Hvert forretningssteds formidlingsvirksomhed skal  

 være ledet af en ejendomsmægler eller en advokat.
Har en  

 ejendomsformidlingsvirksomhed flere forretningssteder, skal hvert  

 forretningssted være ledet af en ejendomsmægler eller en advokat, som skal  

 have denne opgave som hovedbeskæftigelse, og som ikke samtidig må lede et  

 andet forretningssted.
Stk. 6. Et dødsbo, en ægtefælle, der sidder i uskiftet bo, et  

 konkursbo eller en værge for en umyndiggjort kan uanset stk. 1 og 4 fortsætte  

 driften af, have ejerinteresser i eller være leverandør af navn og  

 forskrifter for forretningsgange til en ejendomsformidlingsvirksomhed med  

 henblik på afvikling eller afhændelse.
Adgangen hertil gælder dog kun indtil  

 1 år efter dødsfaldet, konkursdekretets afsigelse eller umyndiggørelsen.
Opdraget § 9. En erhvervsdrivende, som påtager sig hverv som formidler ved  

 køb og salg af fast ejendom, skal med omsorg for begge parters interesser  

 virke for, at der bliver handlet, og at handelen bliver gennemført inden for  

 en periode, til en pris og på vilkår, som er nærmere aftalt med opdragsgiver.
Formidlingsaftalen § 10. Aftale om formidlingsopdrag skal være skriftlig.
Aftalen  

 skal bl.a. indeholde vilkår om opdragets varighed og vederlæggelse.
Erhvervs-  

 og Selskabsstyrelsen fastsætter nærmere regler om aftalens indhold.
Erhvervs-  

 og Selskabsstyrelsen kan herved fravige § 11, stk. 3, for så vidt angår  

 betaling til tredjemand for afgivelse af erklæring om forhold, som indgår i  

 beslutningsgrundlaget for en handel.
 Stk. 2. Formidleren kan ikke gøre krav på vederlag på andet  

 grundlag end en aftale, som er i overensstemmelse med stk. 1.
Vederlag § 11. Formidleren kan i aftalen kun betinge sig vederlag, hvis 1) der indgås en købsaftale inden formidlingsaftalens ophør eller 2) der efter formidlingsaftalens ophør indgås en købsaftale på grundlag af  

 formidlerens indsats og uden en anden formidlers medvirken, dog kun såfremt  

 det må antages, at indgåelsen af købsaftalen er blevet udskudt for at holde  

 formidleren ude.
Stk. 2. Går formidlerens opdrag ud på salg, bortfalder  

 vederlagskravet, hvis handelen ikke bliver gennemført på grund af den anviste  

 købers forhold.
Går opdraget ud på køb, bortfalder vederlagskravet, hvis  

 handelen ikke bliver gennemført på grund af den anviste sælgers forhold.
 Stk. 3. Foranstaltninger, som indgår i formidlingsopdraget, kan  

 kun kræves betalt som en del af det aftalte vederlag.
 Stk. 4. Det kan aftales, at vederlaget omfatter nærmere angivne  

 nettoudgifter, som formidleren afholder til betaling for opgaver, der efter  

 aftalen skal udføres af tredjemand.
Opdragets varighed § 12. Opdragstiden må ikke være længere end 6 måneder.
Aftalen kan  

 forlænges med højst 3 måneder ad gangen.
 Stk. 2. Aftalen kan siges op uden varsel.
Stk. 3. Siges aftalen op af forbrugeren, har formidleren kun krav  

 på et rimeligt vederlag for det udførte arbejde, hvis det er aftalt.  

 Vederlaget kan ved et salgsopdrag kun under særlige omstændigheder overstige  

 1/4 af det vederlag, der ville være udløst, hvis der var handlet til den  

 kontantpris, hvortil ejendommen var udbudt.
Har formidleren tilsidesat sine  

 pligter, har formidleren ikke krav på vederlag.
Oplysningspligt § 13. Formidleren skal rådgive sin opdragsgiver og give begge  

 parter de oplysninger, som er af betydning for handelen og dennes  

 gennemførelse.
Formidleren skal 1) rådgive begge parter om behov og mulighed for en byggeteknisk  

 gennemgang af ejendommen og 2) gøre begge parter bekendt med rapporten fra en byggeteknisk gennemgang  

 af ejendommen, hvis en sådan foreligger.
Undersøgelsespligt § 14. Formidleren skal i fornødent omfang foretage undersøgelser  

 samt indhente og kontrollere oplysninger med henblik på, at udkast til  

 købsaftale indeholder en betryggende regulering af forholdet mellem parterne,  

 således at handelens efterfølgende berigtigelse er af ekspeditionsmæssig  

 karakter.
Partsrepræsentation § 15. Ingen må være formidler for begge parter i samme handel.
 Stk. 2. Såfremt en part ikke bistås af egen rådgiver, skal  

 formidleren for den anden part rådgive den pågældende om behov og mulighed  

 for at søge sådan bistand.
Forbrugerorienteret rådgivning § 16. Formidlerens rådgivning skal opfylde de krav, der stilles  

 til en sagkyndig ejendomsformidling, som alene er bestemt af parternes  

 interesser og forhold.
Stk. 2. Har formidleren en særlig økonomisk eller personlig  

 interesse i, om en handel indgås, eller i parternes valg af finansiering,  

 forsikring eller andre ydelser i tilknytning til omsætning af fast ejendom,  

 skal formidleren gøre begge parter bekendt hermed.
Formidleren skal give  

 opdragsgiver oplysning herom i formidlingsaftalen.
Formidleren skal give den  

 anden part skriftlig oplysning herom samtidig med, at denne part forelægges  

 de vilkår eller forhold, som formidleren har en særlig interesse i.
 Stk. 3. Oplysningspligten efter § 7, stk. 2, om provision gælder i  

 forhold til begge parter og skal opfyldes som angivet i stk. 2.
Salgsopdrag § 17. Den kontantpris, hvortil ejendommen skal udbydes, aftales på  

 grundlag af formidlerens værdiansættelse.
Stk. 2. I øvrigt skal formidleren 1) udarbejde forslag til finansiering, jf. § 18, 2) beregne brutto- og nettoudgift, jf. § 19, 3) beregne salgsprovenu, jf. § 20, 4) udarbejde en salgsopstilling indeholdende de for en købsbeslutning  

 nødvendige oplysninger med ejendommens nøgletal, 5) udarbejde udkast til købsaftale og 6) yde sælger fornøden bistand i forbindelse med handelens efterfølgende  

 berigtigelse.
 Stk. 3. Erhvervs- og Selskabsstyrelsen kan fastsætte nærmere  

 regler om opdragets indhold og udførelse.
Finansieringstilbud § 18. Ejendommen skal udbydes med oplysning om indestående lån,  

 der kan overtages, og med forslag til finansiering.
Erhvervs- og  

 Selskabsstyrelsen fastsætter nærmere regler herom.
Stk. 2. Selv om en købsaftale indeholder vilkår om overtagelse af  

 indestående lån eller finansiering i øvrigt, er køber i forhold til sælger og  

 formidler berettiget til at finansiere købet på anden måde, såfremt dette kan  

 ske uden tab eller væsentlig ulempe for sælger.
Dette gælder, uanset om  

 formidleren har en selvstændig interesse i, at finansieringen tilrettelægges  

 som aftalt.
Ejerudgift og anvendelsesudgift § 19. Ejendommen skal udbydes med oplysning om den årlige brutto-  

 og nettoudgift, der er forbundet med at eje og anvende ejendommen.  

 Bruttoudgiften udgør summen af ejerudgift, jf. stk. 2, og anvendelsesudgift,  

 jf. stk. 3. Nettoudgiften beregnes ved i bruttoudgiften at indregne  

 eventuelle skattebesparelser eller skatteudgifter, der er en følge af at eje  

 ejendommen og den foreslåede finansiering.
Ved køb skal køber gøres bekendt  

 med de nævnte udgifter beregnet på grundlag af købsaftalens vilkår.
 Stk. 2. Ved den årlige ejerudgift forstås de samlede årlige  

 udgifter forbundet med at eje ejendommen beregnet på grundlag af den  

 foreslåede eller aftalte finansiering og foreliggende oplysninger om  

 ejendomsskat, forsikring m.v.
 Stk. 3. Ved den årlige anvendelsesudgift forstås et skøn over de  

 årlige udgifter til energi, vand og andre forbrugsafhængige forhold samt  

 løbende vedligeholdelse.
 Stk. 4. Erhvervs- og Selskabsstyrelsen kan fastsætte nærmere  

 regler om, hvorledes udgifterne i stk. 1-3 skal beregnes og oplyses.  

 Erhvervs- og Selskabsstyrelsen kan bestemme, at det er tilstrækkeligt at  

 oplyse, at udgiften til forbrugsafhængige forhold og løbende vedligeholdelse  

 ikke indgår i anvendelsesudgiften, og at denne ikke indgår i brutto- og  

 nettoudgiften.
Salgsprovenu § 20. Ved salgsprovenu forstås det beløb, sælger vil få til fri  

 rådighed efter ejendommens salg og handelens berigtigelse.
Ved udbud skal der  

 foretages en særskilt beregning af salgsprovenu alt efter, om ejendommen  

 sælges til kontantprisen eller med overtagelse af lån.
Ved salg skal  

 beregningen ske på grundlag af købsaftalens vilkår.
Formidlerens fuldmagt § 21. Formidleren kan ikke forpligte opdragsgiveren over for  

 tredjemand uden særskilt fuldmagt.
Frit formidlervalg § 22. Aftale om andet end ejendomsformidling mellem en  

 erhvervsdrivende og en forbruger må ikke indeholde vilkår om, at et  

 ejendomsformidlingsopdrag skal gives til en bestemt ejendomsformidler eller  

 et medlem af en formidlerkæde.
Er et sådant vilkår aftalt, er aftalen i sin  

 helhed ikke bindende for forbrugeren, mens den bortset fra vilkåret er  

 bindende for den erhvervsdrivende.
Stk. 2. Stk. 1 gælder dog ikke for en aftale om en gældsordning  

 vedrørende pantesikret gæld i ejendommen, hvis 1) der som led i gældsordningen indrømmes debitor en ikke uvæsentlig  

 lempelse af betalingsvilkårene, 2) det er et led i gældsordningen, at ejendommen skal sælges, og 3) kreditor har en væsentlig interesse i salgsresultatet.
Forbud mod sammenkædning af ydelser § 23. Bortset fra krav om byggeteknisk gennemgang må  

 ejendomsformidling ikke betinges af, at parterne aftager ydelser, som ikke er  

 nødvendige for formidlingshvervets korrekte udførelse.
 Stk. 2. Tilsidesættes forbudet i stk. 1, har formidleren ikke krav  

 på vederlag.
Erstatningsansvar § 24. Lider forbrugeren tab som følge af, at formidleren  

 tilsidesætter sine pligter efter loven eller aftalen, har forbrugeren ret til  

 erstatning efter dansk rets almindelige regler.
Har forbrugeren fulgt et råd  

 fra en formidler, som har en særlig interesse heri, jf. § 16, stk. 2 og 3,  

 påhviler det dog formidleren at godtgøre, at formidleren har opfyldt sine  

 pligter efter loven og aftalen.
Stk. 2. Er der til skade for forbrugeren foretaget en forkert  

 beregning af provenu ved salg, jf. § 20, 3. pkt., og er forbrugeren i god  

 tro, har forbrugeren krav på godtgørelse af forskellen mellem den forkerte og  

 en korrekt beregning.
Er der til skade for forbrugeren foretaget en forkert  

 beregning af ejerudgift ved køb, jf. § 19, stk. 1, 4. pkt., og er forbrugeren  

 i god tro, har forbrugeren krav på rimelig godtgørelse af forskellen mellem  

 den forkerte og en korrekt beregning.
Har forbrugeren i god tro handlet i  

 tillid til rigtigheden af en værdiansættelse, og afviger denne væsentligt fra  

 en korrekt vl ærdiansættelse, har forbrugeren krav på rimelig godtgørelse af  

 forskellen.
Ejendomsmæglere § 25. Erhvervs- og Selskabsstyrelsen fører et register over  

 ejendomsmæglere.
Personer, der er optaget i dette register, må benytte  

 betegnelsen ejendomsmægler.
Ingen andre må benytte denne betegnelse eller  

 betegnelser, der kan forveksles hermed.
Stk. 2. Ret til at blive optaget i registret har enhver person,  

 som 1) har bopæl her i landet, 2) er myndig og ikke under lavværgemål, 3) ikke er i betalingsstandsning, 4) ikke er under konkurs, 5) ikke driver et erhverv eller indtager en stilling, som efter regler  

 fastsat af Erhvervs- og Selskabsstyrelsen er uforenelig med virksomhed som  

 ejendomsformidler, 6) opfylder de nærmere krav til teoretisk indsigt vedrørende  

 ejendomsformidling, som Erhvervs- og Selskabsstyrelsen fastsætter, 7) opfylder de nærmere krav til praktisk kunnen vedrørende  

 ejendomsformidling, som Erhvervs- og Selskabsstyrelsen fastsætter, 8) er dækket af sikkerhed efter § 8, stk. 3, 9) ikke har udvist en sådan adfærd, at der er grund til at antage, at  

 vedkommende ikke vil drive virksomhed som ejendomsformidler på forsvarlig  

 måde, 10) ikke har forfalden gæld til det offentlige på 50.000 kr. eller derover  

 og 11) betaler et af Erhvervs- og Selskabsstyrelsen fastsat gebyr for  

 registrering.
Stk. 3. En registrering slettes, 1) når vedkommende dør, 2) hvis betingelserne i stk. 2, nr. 1, 2, 4, 5 eller 8, ikke længere er  

 opfyldt, 3) hvis vedkommende har gjort sig skyldig i grov eller oftere gentagen  

 forsømmelse i udøvelsen af virksomhed som ejendomsformidler og Erhvervs- og  

 Selskabsstyrelsen finder, at de udviste forhold giver grund til at antage, at  

 vedkommende ikke fremtidig vil udøve sådan virksomhed på forsvarlig måde,  

 eller 4) hvis vedkommende har forfalden gæld til det offentlige på 100.000 kr.  

 eller derover.
 Stk. 4. Sletning af registrering i henhold til stk. 3, nr. 3, kan  

 ske på tid fra 1 til 5 år eller indtil videre.
Stk. 5. En afgørelse om sletning af registrering i henhold til  

 stk. 3, nr. 3 eller 4, kan af den, afgørelsen vedrører, forlanges indbragt  

 for domstolene.
Begæring herom skal fremsættes inden 4 uger efter, at  

 afgørelsen er meddelt den pågældende.
Erhvervs- og Selskabsstyrelsen  

 indbringer i givet fald sagen for domstolene.
Sagen anlægges mod den  

 pågældende i den borgerlige retsplejes former.
Anmodning om sagsanlæg  

 vedrørende stk. 3, nr. 3, har opsættende virkning.
Anmodning om sagsanlæg  

 vedrørende stk. 3, nr. 4, har ikke opsættende virkning, men retten kan ved  

 kendelse bestemme, at den pågældende under sagens behandling skal have adgang  

 til at udøve virksomhed som ejendomsmægler.
Ankes en dom vedrørende stk. 3,  

 nr. 4, hvorved en sletning af registrering som ejendomsmægler ikke findes  

 lovlig, kan den ret, der har afsagt dommen, eller den ret, hvortil sagen er  

 indbragt, bestemme, at virksomhed som ejendomsmægler ikke må udøves under  

 ankesagens behandling.
 Stk. 6. Ophører grunden til, at en registrering som ejendomsmægler  

 er slettet, skal den pågældende på ny optages i registret efter anmodning og  

 uden betaling af gebyr.
Ejendomsmægleres ejendomsformidlingsvirksomhed § 26. En ejendomsmægler har ret til at betegne sig som uafhængig  

 ejendomsmægler, hvis den pågældende 1) ikke har forpligtet sig til at virke for afsætningen af finansielle  

 eller andre produkter med tilknytning til omsætning af fast ejendom, 2) ved formidling af produkter som nævnt i nr. 1 fører enhver provision  

 eller anden fortjeneste, som modtages fra udbyderen, videre til forbrugeren  

 og 3) i det hele driver virksomhed som ejendomsformidler på en sådan måde, at  

 der ikke kan rejses tvivl om vedkommendes uafhængighed.
 Stk. 2. Ingen andre må benytte denne betegnelse eller betegnelser,  

 der kan forveksles hermed.
 Stk. 3. En ejendomsmægler, som har forpligtet sig til at virke for  

 afsætningen af finansielle eller andre produkter med tilknytning til  

 omsætning af fast ejendom, skal drive sin virksomhed under anvendelse af et  

 navn, hvortil er føjet agent for eller tilsvarende med tilføjelse af navnet  

 på vedkommende samarbejdspartner eller -partnere.
Advokaters ejendomsformidlingsvirksomhed § 27. Bestemmelsen i § 26, stk. 3, gælder også for advokater.
Pengeinstitutters, realkreditinstitutters og forsikringsselskabers  

 ejendomsformidlingsvirksomhed § 28. Optræder et pengeinstitut, et realkreditinstitut eller et  

 forsikringsselskab som ejer af, med væsentlige ejerinteresser i eller som  

 leverandør af navn og forskrifter for forretningsgange til en eller flere  

 ejendomsformidlingsvirksomheder, skal forbindelsen til vedkommende  

 pengeinstitut, realkreditinstitut eller forsikringsselskab umiddelbart fremgå  

 af ejendomsformidlingsvirksomhedens navn eller en tilføjelse hertil på en  

 måde, som skal godkendes af Erhvervs- og Selskabsstyrelsen.
Kapitel 4 Lovens ufravigelighed § 29. Loven og de i medfør af loven udstedte regler kan ikke  

 fraviges til skade for en forbruger.
Kapitel 5 Lovens administration Myndighed § 30. Loven administreres af Erhvervs- og Selskabsstyrelsen, som  

 bistås af et rådgivende udvalg vedrørende ejendomsomsætning.
Stk. 2. Det rådgivende udvalg vedrørende ejendomsomsætning består  

 af en formand, en næstformand og 6 andre medlemmer, som alle udnævnes af  

 Erhvervs- og Selskabsstyrelsen.
Formand og næstformand skal repræsentere  

 juridisk og økonomisk sagkundskab og være uafhængig af  

 ejendomsomsætningsinteresser.
Af de øvrige 6 medlemmer udnævnes 1 efter  

 indstilling fra Dansk Ejendomsmæglerforening, 1 efter indstilling fra  

 Advokatrådet, 1 efter indstilling fra Forbrugerrådet, 1 efter indstilling fra  

 Parcelhusejernes Landsforening og Grundejernes Landsorganisation i forening  

 samt 2 efter indstilling fra Assurandør-Societetet, Finansrådet og  

 Realkreditrådet i forening.
Erhvervs- og Selskabsstyrelsen fastsætter  

 udvalgets forretningsorden.
Anke § 31. Industriministeren kan fastsætte regler om klageadgang for  

 afgørelser, der træffes af Erhvervs- og Selskabsstyrelsen, herunder at  

 afgørelserne ikke kan indbringes for højere administrativ myndighed.
Kapitel 6 Straffebestemmelser § 32. Overtrædelse af bestemmelserne i § 3, stk. 2, §§ 4, 5, 7, 8  

 og 10, § 12, stk. 1 og 2, § 13, 2. pkt., § 15, § 16, stk. 2 og 3, § 18, stk.  

 1, § 19, § 22, stk. 1, 1. pkt., § 23, § 25, stk. 1, 3. pkt., § 26, stk. 2 og  

 3, §§ 27 og 28 straffes med bøde, medmindre strengere straf er forskyldt  

 efter den øvrige lovgivning.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af § 1, stk. 7, § 8, stk. 3 og 4, § 10, stk. 1, §  

 17, stk. 3, § 18, stk. 1, § 19, stk. 4, og § 25, stk. 2, nr. 5, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Kapitel 7 Ikrafttrædelsesbestemmelser m.v.
Ændring af næringsloven § 33. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991, foretages følgende  

 ændringer:
 1. § 1, stk. 1, nr. 6, ophæves.
 2. § 2, stk. 2, affattes således:
»Stk. 2. Enhver, der driver næring som nævnt i § 1, stk. 1,  

 nr. 4 og 5, skal have næringsbrev, jf. dog § 5, stk. 2, 2. pkt., og § 22,  

 stk. 4.« 3. I § 2, stk. 4, ændres »§ 1, stk. 1, nr. 4-6«  

 til: »§ 1, stk. 1, nr. 4 og 5«.
 4. § 2, stk. 5, affattes således:
»Stk. 5. Næringsbrev til den i § 1, stk. 1, nr. 5, nævnte  

 næring kan nægtes under de omstændigheder, der er nævnt i borgerlig  

 straffelovs § 78, stk. 2.« 5. Overskriften til kapitel 5 affattes således:
 » Auktionsholdere og vekselerere«.
 6. § 23 ophæves.
 7. § 24 affattes således:
»§ 24. Næringsbrev som auktionsholder eller vekselerer  

 udstedes af politimesteren på det sted, hvor eller hvorfra  

 næringsvirksomheden agtes drevet, i København af magistraten.
Næringsbrev  

 giver ret til at drive næring i og fra politikredsen.« 8. I § 27, stk. 1, ændres »§ 1, stk. 1, nr. 1-6«  

 til: »§ 1, stk. 1, nr. 1-5«, og »§ 23, stk. 4, 2. pkt., og  

 stk. 5,» udgår.
 Ændring af lov om ydelse af juridisk bistand samt om inkasso- og  

 detektivvirksomhed m.v.
 § 34. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. juni 1986,  

 foretages følgende ændringer:
 1. Efter § 2 indsættes:
» § 2 a.
Ejendomsformidlere samt disses medarbejdere bortset  

 fra advokater må ikke udfærdige de til tinglysning bestemte dokumenter om  

 overdragelse af fast ejendom.« 2. I § 5 indsættes efter 1. pkt. som nyt 2. pkt.:
»Overtrædelse af bestemmelsen i § 2 a straffes dog alene med bøde,  

 medmindre højere straf er forskyldt efter anden lovgivning.« 3. I § 6 indsættes efter stk. 1 som nyt stykke:
»Stk. 2. § 2 a og § 5, 2. pkt., ophæves den 1. januar  

 1997.« Ophævelse af ejendomsmæglerloven § 35. Lov om ejendomsmæglere, jf. lovbekendtgørelse nr. 182 af 25.  

 marts 1988, ophæves.
Ikrafttræden § 36. Loven træder i kraft den 1. januar 1994. Dog træder § 8,  

 stk. 3, 2. pkt., § 25, stk. 1, 1. og 2. pkt., og stk. 2-6, §§ 30, 31, 32,  

 stk. 2, og § 37 i kraft den 1. august 1993.
Overgangsregler § 37. Enhver, der den 1. august 1993 har beskikkelse som  

 ejendomsmægler eller næringsbrev som ejendomshandler i medfør af den hidtil  

 gældende lovgivning, vil kunne blive optaget i Ejendomsmæglerregisteret uden  

 at skulle opfylde betingelserne i § 25, stk. 2, nr. 6, 7, 10 og 11, hvis  

 ansøgning herom indgives til Erhvervs- og Selskabsstyrelsen senest den 1.  

 november 1993. For ejendomshandlere gælder dog, at de i en sammenhængende  

 periode på mindst et år inden for de sidste fem år forud for den 1. august  

 1993 som hovederhverv skal have drevet selvstændig virksomhed som  

 ejendomshandler.
 Stk. 2. Erhvervs- og Selskabsstyrelsen kan under ganske særlige  

 omstændigheder optage personer i Ejendomsmæglerregisteret, uanset at disse  

 ikke opfylder betingelserne i stk. 1.
 Stk. 3. Er ansøgning efter stk. 1 indgivet rettidigt, men ikke  

 færdigbehandlet ved lovens ikrafttræden, kan vedkommende, indtil sagen er  

 færdigbehandlet, uanset § 8, stk. 1, nr. 1, fortsat drive virksomhed som  

 ejendomsformidler på grundlag af beskikkelse som ejendomsmægler eller  

 næringsbrev som ejendomshandler i medfør af den hidtil gældende lovgivning.
Færøerne og Grønland § 38. Loven gælder ikke for Færøerne og Grønland, men kan ved kgl.  

 anordning sættes i kraft for Grønland med de afvigelser, som landsdelens  

 særlige forhold tilsiger.
