Fremsat den 4. oktober 2000 af  

 udenrigsministeren (Niels Helveg Petersen) Forslag til Lov om Den Internationale Straffedomstol § 1. Statutten for Den Internationale Straffedomstol, jf.  

 bilaget til denne lov, gælder her i landet.
 Stk. 2. Udenrigsministeren kan bestemme, at følgende  

 bestemmelser skal gælde her i landet:
 1)	Procesreglementet og ændringer heraf, jf. statuttens artikel  

 51.
 2)	Vejledende beskrivelser af gerningsindhold og ændringer heraf,  

 jf. statuttens artikel 9.
 3)	Ændringer af statutten, som er vedtaget i medfør af  

 statuttens artikel 121-123.
 § 2. Justitsministeren træffer efter anmodning fra Den  

 Internationale Straffedomstol beslutning om udlevering af personer, mod hvem  

 domstolen har indledt strafforfølgning.
 Stk. 2. Justitsministeren træffer endvidere efter  

 anmodning beslutning om udlevering til fuldbyrdelse af domstolens domme.
 Stk. 3. Kapitel 3 og 4 i lov om udlevering af  

 lovovertrædere finder anvendelse med de fornødne lempelser.
 Stk. 4. Retten afgør efter anmodning fra en person, der  

 er varetægtsfængslet med henblik på udlevering til Den  

 Internationale Straffedomstol, om betingelserne for midlertidig  

 løsladelse efter statuttens artikel 59, stk. 3-5, er opfyldt.
 § 3. Justitsministeren kan bestemme, at straf mv., som er  

 pålagt af Den Internationale Straffedomstol, kan fuldbyrdes her i  

 landet efter reglerne i statuttens kapitel 10.
 Stk. 2. Fuldbyrdelsen skal i videst muligt omfang ske efter  

 danske regler og må ikke medføre skærpelse af  

 domfældtes strafferetlige situation.
Stk. 3. Justitsministerens afgørelse forelægges  

 retten til godkendelse.
Rettens afgørelse træffes ved dom.  

 Retsplejelovens regler om udenretlig vedtagelse af bøde eller  

 konfiskation finder dog tilsvarende anvendelse.
 Stk. 4. Der kan ikke her i landet fastsættes  

 forvandlingsstraf for en bøde, der er idømt af Den  

 Internationale Straffedomstol.
Stk. 5. Erstatning til ofre pålagt af Den Internationale  

 Straffedomstol efter statuttens artikel 75 kan inddrives af justitsministeren  

 ved udpantning og ved indeholdelse i den pågældendes  

 indtægter efter reglerne om inddrivelse af personlige skatter i  

 kildeskatteloven og reglerne i lov om Det Fælles  

 Lønindeholdelsesregister.
Reglerne om inddrivelse af bøder  

 finder i øvrigt tilsvarende anvendelse.
 Stk. 6. Justitsministeren kan fastsætte nærmere  

 regler om fuldbyrdelse her i landet af straf mv., som er pålagt af Den  

 Internationale Straffedomstol, herunder på grundlag af overenskomst med  

 domstolen.
 § 4. En person, der er dømt eller frifundet af Den  

 Internationale Straffedomstol, kan ikke strafforfølges her i landet  

 for den samme handling.
 § 5. Bestemmelserne i straffelovens kapitel 14 om forbrydelser  

 mod den offentlige myndighed og kapitel 17 om falsk forklaring og falsk  

 anklage finder også anvendelse, når forholdet angår Den  

 Internationale Straffedomstol.
 § 6. Udgifter til beskikket forsvarer i forbindelse med  

 afhøringer her i landet efter anmodning fra Den Internationale  

 Straffedomstol afholdes af det offentlige, medmindre retten under  

 særlige omstændigheder bestemmer, at de skal betales af den, der  

 afhøres.
 § 7. Justitsministeren kan fastsætte yderligere  

 bestemmelser til gennemførelse af statutten for Den Internationale  

 Straffedomstol, herunder på grundlag af overenskomst med domstolen.
 § 8. Udenrigsministeren fastsætter tidspunktet for  

 lovens ikrafttræden.
 § 9. Loven gælder ikke for Færøerne og  

 Grønland, men kan ved kongelig anordning helt eller delvis  

 sættes i kraft for disse landsdele med de afvigelser, som de  

 særlige færøske og grønlandske forhold  

 tilsiger.
Bemærkninger til lovforslaget Almindelige  

 bemærkninger Indholdsfortegnelse 1.	Lovforslagets formål 4 2.	Rom-statuttens forhistorie 4 3.	Oversigt over statuttens bestemmelser 8 4.	Gennemgang af statuttens enkelte bestemmelser 9 5.	Lovtekniske spørgsmål 19 6.	Retsforfølgning i Danmark eller ved Den Internationale  

 Straffedomstol, herunder af dansk militært personel 20 7.	Samarbejde med domstolen 21 8.	Udlevering 22 8.1.	Gældende ret 22 8.2.	Regeringens overvejelser 26 9.	International retshjælp 27 9.1.	Gældende ret 27 9.2.	Regeringens overvejelser 27 10.	Forsvarerbistand under afhøringer 29 10.1.	Gældende ret 29 10.2.	Regeringens overvejelser 30 11.	International fuldbyrdelse af straf 30 11.1.	Gældende ret 30 11.2.	Regeringens overvejelser 31 12.	Forholdet til grundloven 35 13.	Lovforslagets økonomiske og administrative  

 konsekvenser 38 14.	Hørte myndigheder mv.
39 1.  

 Lovforslagets formål Lovforslaget har til formål at gennemføre  

 statutten for Den Internationale Straffedomstol i dansk ret.
Statutten  

 indebærer, at der nedsættes en permanent international domstol,  

 som kan retsforfølge de alvorligste internationale forbrydelser:  

 folkedrab, krigsforbrydelser og andre forbrydelser mod menneskeheden.  

 Domstolen skal fungere som supplement til national retsforfølgning i  

 tilfælde, hvor en stat er uvillig eller ude af stand til effektivt at  

 gennemføre efterforskning eller retsforfølgning.
 Med en vedtagelse af lovforslaget giver Folketinget  

 samtykke til, at Danmark ratificerer statutten for Den Internationale  

 Straffedomstol.
 Statutten er optaget som bilag til lovforslaget.
 Lovforslaget er udarbejdet i samarbejde med  

 Justitsministeriet og Forsvarsministeriet.
2.  

 Rom-statuttens forhistorie Forberedelsen af  

 Rom-konferencen Spørgsmålet om en global dømmende  

 myndighed for internationale forbrydelser blev sat på FNs dagsorden  

 allerede i 1947. Først efter ophøret af den kolde krig er det  

 imidlertid lykkedes at opnå fremdrift i dette projekt.
Afgørende  

 herfor var bl.a.
FNs sikkerhedsråds etablering af de to særlige  

 krigsforbrydertribunaler vedrørende det tidligere Jugoslavien (1993)  

 og Rwanda (1994). Inspireret heraf fremlagde FNs folkeretskommission (ILC) i  

 sommeren 1994 et fuldt udarbejdet og kommenteret udkast til statut for en  

 permanent international straffedomstol.
FNs generalforsamling tog i efteråret 1994 vel imod  

 ILCs udkast og iværksatte en forhandlingsproces   først i form  

 af et ad hoc-udvalg og senere i form af en forberedende komité   som  

 skulle tage stilling til ILCs udkast.
De forberedende forhandlinger stod  

 på frem til foråret 1998 og havde i 1997 nået et  

 sådant stade, at FNs 52. generalforsamling kunne beslutte at indkalde  

 en til diplomatkonference, der afholdtes i Rom i perioden 15. juni   17. juli  

 1998 (resolution 52/160).
Gennem hele forberedelsesprocessen var det gruppen af  

 såkaldt ligesindede lande, der drev sagen fremad, dvs. de ca. 45 lande  

 fra alle regionale grupper, der gik ind for at give domstolen en relativt  

 vidtgående kompetence.
Denne gruppe blev anført af Canada,  

 Australien, New Zealand, Sydafrika, Argentina, Tyskland, Holland, de nordiske  

 lande, og   i de senere faser af forhandlingerne   også Storbritannien.  

 Heroverfor stod bl.a.
Kina, Indien, Pakistan, Indonesien, Malaysia og Mexico,  

 men også vestlige lande som USA og Frankrig, der indtog en meget  

 restriktiv holdning.
I perioden 16. marts   3. april 1998 afholdt den  

 forberedende komité sin sjette og afsluttende mødesamling.  

 Komitéen løste sin opgave, for så vidt som det lykkedes  

 at få færdiggjort det traktatudkast, som diplomatkonferencen  

 skulle forholde sig til, og som skulle føre frem til vedtagelse af  

 domstolens statut.
Diplomatkonferencen fik dog præsenteret et  

 forhandlingsoplæg med mange skarpe parenteser og alternative forslag,  

 som afspejlede, at en række politiske problemer fortsat var  

 uløst.
Ved konferencens åbning var det derfor den almindelige  

 vurdering, at det kunne blive meget vanskeligt at nå frem til et  

 endeligt resultat under forhandlingerne i Rom.
Konferencens  

 åbning og generaldebat Konferencen blev åbnet den 15. juni 1998 af FNs  

 generalsekretær, Kofi Annan, som i sin åbningstale understregede  

 straffedomstolens historiske betydning og fremhævede det gennembrud,  

 som ophøret af den kolde krig og tragedierne i det tidligere  

 Jugoslavien og Rwanda havde skabt i processen frem mod domstolens etablering.  

 Mange modstående politiske og juridiske interesser skulle forenes, men  

 hensynet til ofrene for de groveste internationale forbrydelser tilsagde, at  

 udfordringen blev taget op og forventningerne indfriet.
I løbet af konferencens første fire dage  

 blev generaldebatten afviklet.
Helt på linie med den tendens, som  

 gjorde sig gældende under forberedelsesprocessen, var debatten  

 præget af det modsætningsforhold, der bestod mellem de  

 progressive stater, der gik ind for at give domstolen en relativt  

 vidtgående kompetence, og de restriktive stater, som foretrak, at  

 domstolen i større eller mindre udstrækning blev underordnet FNs  

 sikkerhedsråd og/eller staterne.
Forhandlingernes forløb Parallelt med generaldebatten blev substansarbejdet sat i  

 gang med fuld styrke fra konferencens start.
Forhandlingerne var i det  

 væsentlige koncentreret om følgende  

 hovedspørgsmål:
Som det havde været tilfældet siden processens  

 start, var der stor uenighed om, hvilken rolle straffedomstolen burde kunne  

 spille i forhold til de nationale retssystemer, dvs. afgrænsningen  

 af straffedomstolens jurisdiktionskompetence.
Det store flertal af lande  

 ønskede at fastholde den nationale jurisdiktion som den primære,  

 mens domstolen kun skulle spille en komplementær eller subsidiær  

 rolle i situationer, hvor nationale retssystemer var uvillige eller ude af  

 stand til at strafforfølge behørigt, eller i situationer, hvor  

 national strafforfølgning måtte anses for ineffektiv.
Et andet hovedspørgsmål var, om domstolens  

 jurisdiktionskompetence burde indtræde automatisk, når en stat  

 tilsluttede sig domstolens statut.
Eller om der herudover burde indbygges et  

samtykkeregime, således at jurisdiktionskompetencen forudsatte  

 konkret accept fra berørte stater, f.eks. tiltaltes hjemstat.
Bl.a.  

 USA og Frankrig samt en række asiatiske og arabiske udviklingslande  

 advokerede herfor.
Danmark og andre domstolsvenlige lande gik klart ind for  

 den første løsning, der skulle sikre, at stater i  

 søgelyset ikke skulle kunne blokere for domstolens funktion.
Et centralt spørgsmål i denne forbindelse  

 vedrørte adgangen til at rejse sag ved domstolen.
Mens  

 flertallet af lande mente, at samtlige deltagerstater og FNs  

 sikkerhedsråd burde kunne indgive klage, var der stor uenighed om,  

 hvorvidt domstolens anklager burde have kompetence til at indlede  

 efterforskning af egen drift.
Danmark og den øvrige gruppe af  

 ligesindede lande lagde stor vægt på, at anklageren fik en  

 sådan selvstændig kompetence.
Modstand herimod blev især  

 tilkendegivet af USA, Kina og Indien.
Et yderligere spørgsmål, som skilte landene,  

 var, hvor stor indflydelse FNs sikkerhedsråd skulle have.
Nogle  

 lande, heriblandt USA, Rusland og Frankrig, fandt, at Sikkerhedsrådet i  

 så godt som alle tilfælde skulle godkende, at straffedomstolens  

 regler blev bragt i anvendelse.
Danmark og andre ligesindede lande var imod  

 en så vidtgående begrænsning af domstolens virksomhed, idet  

 det dog samtidig blev understreget, at Sikkerhedsrådet på  

 grundlag af FN-pagtens bestemmelser fortsat skulle have hovedansvaret for  

 opretholdelse af international fred og sikkerhed.
I det centrale spørgsmål om, hvilke  

 forbrydelser domstolen skulle have kompetence til at behandle, fandt et  

 flertal af lande, at domstolen alene skulle have kompetence til at  

 pådømme de mest alvorlige forbrydelser.
Det vil sige folkedrab,  

 krigsforbrydelser samt forbrydelser mod menneskeheden, som allerede er  

 anerkendt i gældende folkeret.
Der var ikke enighed om, hvorvidt aggression burde  

 indgå i forbrydelseskataloget.
Uenigheden gik navnlig på,  

 hvorvidt statutten burde udformes på en sådan måde, at  

 domstolen fik en selvstændig   af FNs sikkerhedsråd  

 uafhængig   kompetence til at fastslå, hvorvidt der forelå  

 en aggressionshandling og til i givet fald at placere det strafferetlige  

 ansvar; eller om statutten burde udformes under respekt for  

 Sikkerhedsrådets kompetence i henhold til FN-pagten, således at  

 domstolens opgave udelukkende skulle være at placere et eventuelt  

 individuelt strafferetligt ansvar for en aggression, som  

 Sikkerhedsrådet på forhånd havde konstateret, at en stat  

 havde begået.
Specielt arabiske og afrikanske lande forfægtede  

 førstnævnte synspunkt, mens sidstnævnte synspunkt navnlig  

 blev gjort gældende af de permanente vestlige medlemmer af  

 Sikkerhedsrådet.
Også Danmark fandt, at en løsning af  

 dette spørgsmål burde reflektere Sikkerhedsrådets  

 kompetence i henhold til FN-pagten.
Med hensyn til krigsforbrydelser var der ikke  

 enighed om, hvorvidt statutten burde omfatte forbrydelser begået  

 både i internationale væbnede konflikter og i interne konflikter.  

 Ligeledes var der uenighed om, hvorvidt og   i givet fald   på hvilken  

 måde brug af børnesoldater burde kriminaliseres.
Endvidere var  

 der uenighed om indhold og udformning af en bestemmelse om forbudte  

 våben.
 Fra dansk side blev der bl.a. lagt vægt på, at  

 krigsforbrydelser blev defineret på basis af  

 Genève-konventionerne af 1949 og de dertil knyttede to  

 tillægsprotokoller af 1977, således at statutten kom til at  

 omfatte forbrydelser begået i internationale væbnede konflikter  

 og i interne konflikter.
 Med hensyn til folkedrab var der bred enighed om at  

 udforme definitionen efter de retningslinier, der er indeholdt i  

 folkedrabskonventionen af 1948. Enigheden var knap så udtalt, når  

 det gjaldt definitionen på forbrydelser mod menneskeheden, hvor  

 specielt de arabiske lande advokerede for, at statutten burde afgrænses  

 til forbrydelser i internationale væbnede konflikter og kun  

 forbrydelser af udbredt og systematisk karakter.
Der var til det sidste indgående diskussioner om,  

 hvorvidt domstolen skulle kunne idømme dødsstraf,  

 hvilket blev støttet af en bred kreds af lande med Trinidad og Tobago  

 i spidsen.
Dette kunne selvsagt ikke accepteres af en tilsvarende bred kreds  

 af lande, herunder Danmark.
 Med hensyn til staternes pligt til at samarbejde med  

 domstolen, herunder navnlig reglerne for overførelse af tiltalte  

 til strafforfølgning ved domstolen, viste drøftelserne et  

 fundamentalt skel mellem på den ene side de restriktive stater, som  

 ønskede at udforme statutten på basis af de traditionelle  

 generelle principper for retligt samarbejde mellem stater byggende på  

 disses samtykke fra sag til sag; og på den anden side de mere  

 progressive stater, herunder Danmark, som ønskede at etablere et nyt  

 for domstolen specielt indrettet og relativt indgribende regelsæt til  

 sikring af staternes samarbejde med domstolen.
Omfattende konsultationer fandt sted om domstolens  

 sammensætning og organisation, herunder reglerne om dommernes valg,  

 uafhængighed og kvalifikationer.
Dette gjaldt ligeledes de  

procesretlige bestemmelser, f.eks. om betingelserne for appel og  

 genoptagelse af straffesager.
De her nævnte spørgsmål var  

 genstand for en særdeles detaljeret teknisk/juridisk behandling,  

 præget af vanskeligheder med at forene de bestående forskelle i  

 nationale retssystemer og traditioner.
Et særligt stridsspørgsmål  

 vedrørte finansieringen af domstolens udgifter.
Uenigheden gik  

 her på, hvorvidt domstolen burde finansieres over FNs almindelige  

 budget, eller om finansieringen burde bæres af statuttens  

 deltagerstater.
Anført af Danmark og Sverige gjorde de domstolsvenlige  

 lande gældende, at en fælles finansiering over FNs almindelige  

 budget var en væsentlig forudsætning for domstolens effektive  

 funktion og samtidig et vigtigt signal om institutionens betydning for det  

 internationale samfund som helhed.
Tilhængerne af deltagerfinansiering  

   hvortil hørte USA, Rusland, Frankrig, Tyskland, Kina og Japan  

 anførte heroverfor, at domstolen ikke kunne hævde sin status som  

 uafhængigt organ, hvis den blev finansieret over FNs kasse.
 Endelig forsvarede Danmark sit forslag om etablering af en  

revisionsmekanisme, der skal sikre, at statutten kan justeres hen ad  

 vejen i lyset af indhøstede erfaringer; en sådan mekanisme ville  

 tillige kunne tjene det formål at sikre, at nogle af de mest  

 kontroversielle spørgsmål   f.eks. kataloget af forbrydelser  

 eventuelt ville kunne henskydes til senere behandling, når sagen  

 måtte være moden dertil.
For forhandlingerne som helhed var det karakteristisk, at  

 de skar igennem den traditionelle regionale FN-opdeling (Afrika, Asien,  

 Latinamerika, Vesteuropa m.fl. og Østeuropa) i den forstand, at der  

 ikke blev arbejdet ud fra regionale gruppepositioner, men efter hvert lands  

 bedste nationale interesser.
Det anbragte bl.a.
Kina, Indien, Pakistan,  

 Nigeria, Israel, Mexico, USA og Frankrig på samme linie, mens Danmark i  

 gruppen af ligesindede lande var på linie med bl.a.
Jordan, Ghana,  

 Senegal, Sydafrika, Costa Rica, Argentina og Singapore.
Dette  

 forhandlingsmønster skabte visse nye muligheder for at nå frem  

 til en tekst, der kunne nyde bred international støtte.
 Det var endvidere karakteristisk, at mens der stadig var  

 fremdrift i forhandlingerne om de teknisk/juridiske spørgsmål,  

 var der indtil det sidste kun beskedne fremskridt i konsultationerne om de  

 tunge udestående politiske spørgsmål i statuttens kapitel  

 2 koncentreret om kataloget af forbrydelser, domstolens  

 jurisdiktionskompetence, Sikkerhedsrådets rolle og anklagerens mulighed  

 for at rejse sager på eget initiativ.
Pakkeløsningen og dens vedtagelse På denne baggrund fremlagde konferencens ledelse  

 på næstsidste dag et samlet kompromisforslag.
I  

 præsentationen af forslaget blev forslagets karakter af en  

 pakkeløsning understreget.
Som i ethvert ægte kompromis var der  

 søgt en passende balance mellem de modstående interesser, og  

 ingen havde derfor kunnet få deres ønsker opfyldt fuldt ud.
 Hovedelementerne i pakken kan sammenfattes som  

 følger:
Domstolen får kompetence til at behandle de groveste og mest  

 alvorlige internationale forbrydelser, dvs. folkedrab, forbrydelser mod  

 menneskeheden, krigsforbrydelser samt aggression.
Aggression kom  

 således ind i den endelige tekst, men med det forbehold, at  

 definitionen på aggression og de nærmere betingelser for  

 domstolens jurisdiktion i tilfælde af aggression er udskudt til  

 fastlæggelse på en fremtidig revisionskonference.
Forbrydelserne er generelt snævert defineret og forsynet med  

 tærskler, som betyder, at kun forbrydelser i den grove ende og af mere  

 systematisk karakter kan behandles.
Dette gælder navnlig forbrydelser  

 mod menneskeheden og krigsforbrydelser.
Hvad disse sidste angår,  

 må det hilses velkommen, at det lykkedes at få medtaget  

 forbrydelser både i internationale og i interne væbnede  

 konflikter, og at disse forbrydelser bl.a. omfatter inddragelse af  

 børn under 15 år i fjendtligheder samt voldelige overgreb mod  

 kvinder.
Det er dog mindre tilfredsstillende, at listen over forbudte  

 våben ikke omfatter kemiske og bakteriologiske våben, og at  

 afsnittet om interne væbnede konflikter ikke indeholder en bestemmelse  

 om forbudte våben.
Det præciseres i statutten, at dens bestemmelser ikke på  

 nogen måde kan fortolkes som begrænsende eller  

 præjudicerende for allerede gældende eller fremtidige  

 folkeretlige bestemmelser.
Heraf følger bl.a., at forbrydelser, der  

 falder neden for de i statutten fastsatte tærskler eller i  

 øvrigt uden for dens bestemmelser, fortsat vil kunne  

 retsforfølges ved nationale domstole i det hidtidige omfang.
Straffedomstolens jurisdiktionskompetence er komplementær eller  

 subsidiær i forhold til national jurisdiktion, idet den afgrænses  

 til situationer, hvor staten er uvillig eller ude af stand til effektivt at  

 gennemføre strafforfølgning.
Det er af central betydning, at  

 det vil være op til straffedomstolen   og ikke berørte stater  

 at afgøre, hvorvidt der foreligger den fornødne evne eller  

 vilje til national strafforfølgning.
Domstolens jurisdiktionskompetence indtræder automatisk  

 allerede ved staternes tilslutning til statutten.
Dvs. der er ingen  

 særlige samtykkekrav fra deltagerstaterne ud over ratifikation af  

 statutten.
Prisen herfor er dog, at staterne ved tilslutning til statutten i  

 en overgangsperiode på 7 år fra statens tilslutning kan  

 fravælge domstolens kompetence til at behandle krigsforbrydelser, som  

 måtte være begået af dens borgere eller på dens  

 territorium.
Et sådant fravalg vil til enhver tid kunne tilbagekaldes,  

 og 7-årsperioden vil ikke kunne forlænges.
Domstolen har kun jurisdiktion, såfremt den stat, på hvis  

 territorium forbrydelsen er begået, eller tiltaltes hjemstat er  

 deltager i statutten, eller såfremt en ikke-deltagerstat har  

 erklæret sig rede til at acceptere domstolens jurisdiktion med hensyn  

 til den pågældende forbrydelse.
Det lykkedes ikke at få  

 accepteret en bestemmelse, hvorefter domstolen skal have jurisdiktion,  

 såfremt en tiltalt er anholdt i en (tredje)stat, som er deltager i  

 statutten, men ikke er den stat, på hvis territorium forbrydelsen er  

 begået, eller tiltaltes hjemstat.
Klager kan indgives af FNs sikkerhedsråd og af  

 deltagerstaterne.
Af central betydning er det, at anklageren herudover  

 får beføjelse til at rejse sager på eget initiativ.
Denne  

 beføjelse er imidlertid undergivet relativt omfattende regler om ret  

 til indsigelse og retlig prøvelse.
 FNs sikkerhedsråd kan ved resolution i medfør af  

 FN-pagtens kapitel VII i perioder af 12 måneder suspendere domstolens  

 behandling af konkrete sager.
Deltagerstaterne forpligtes til at samarbejde fuldt ud med domstolen,  

 herunder til at efterkomme anmodninger om overførelse af personer til  

 strafforfølgning ved domstolen i overensstemmelse med statutten og  

 procedurerne i national lovgivning.
Den anmodede stat vil kunne udsætte  

 en efterkommelse af anmodningen, indtil domstolen har erklæret sagen  

 antagelig.
Med hensyn til andre former for samarbejde vil en deltagerstat kun  

 kunne afslå bistand, såfremt afslaget kan begrundes i nationale  

 sikkerhedsinteresser.
Såfremt en deltagerstat undlader at efterkomme en  

 anmodning om samarbejde i modstrid med statutten, vil domstolen kunne  

 forelægge sagen for forsamlingen af deltagerstater eller FNs  

 sikkerhedsråd, hvis sagen beror på en henvisning fra  

 Rådet.
 Der kan højst idømmes fængselsstraf   enten  

 på tid (max. 30 år) eller på livstid.
Domstolen får sæde i Haag.
Dens 18 dommere skal  

 vælges for 9 år uden mulighed for genvalg.
Der er i statuttens  

 fyldige kapitler om domstolens sammensætning og straffeprocessuelle  

 spørgsmål lagt vægt på, at domstolen kommer til at  

 fungere i overensstemmelse med grundlæggende  

 retssikkerhedsgarantier.
Med hensyn til de strafferetlige principper for domstolens virke  

 fastslås det generelle princip nullum crimen sine lege,  

 hvorefter der kræves udtrykkelig hjemmel for at idømme  

 strafferetligt ansvar, og hvorefter der ikke kan ske udvidende fortolkning af  

 straffebestemmelser.
Det strafferetlige ansvar begrænses til  

 handlinger, der er foretaget efter statuttens ikrafttræden.
Der kan  

 ikke knyttes strafferetlig immunitet til indtagelse af officiel position m.v.  

 Domstolens jurisdiktion er begrænset til personer, der er fyldt 18  

 år på gerningstidspunktet.
Forbrydelser i henhold til statutten  

 undergives ingen forældelsesfrist.
Endvidere er der fastsat regler for  

 medvirken og forsøg.
 Der etableres en forsamling af deltagerstater, som skal varetage det  

 overordnede tilsyn med domstolens funktion og administration og bl.a.  

 træffe beslutning i sager om manglende efterlevelse af de  

 påhvilende samarbejdsforpligtelser.
 Der lægges op til, at domstolens udgifter skal finansieres ved  

 pålignede bidrag fra deltagerstaterne, ved midler fra FNs almindelige  

 budget   navnlig til dækning af udgifter i forbindelse med henvisning  

 af situationer fra FNs sikkerhedsråd   samt ved frivillige bidrag.
 Der kan ikke tages forbehold over for statutten.
 Statutten træder i kraft, når den er ratificeret af 60  

 stater.
7 år efter statuttens ikrafttræden skal FNs  

 generalsekretær indkalde til en revisionskonference med henblik  

 på at overveje ændringer i statutten.
Denne revisionsmekanisme  

 som er indsat på dansk initiativ   sikrer, at statutten automatisk vil  

 blive underkastet revision i lyset af indhøstede erfaringer.
I konferencens slutakt   som er en del af  

 pakkeløsningen   besluttes det i en særlig resolution at  

 nedsætte en forberedende kommission, som skal forberede, at domstolen  

 kan træde i funktion, når 60 stater har ratificeret statutten.  

 Kommissionen sammensættes af de stater, som har undertegnet slutakten,  

 og dens opgave er blandt andet at udarbejde et udkast til domstolens  

 procesreglement, budgetreglement samt samarbejdsaftale mellem domstolen og  

 FN.
Herudover skal kommissionen udarbejde vejledende beskrivelser af  

 forbrydelsernes gerningsindhold samt forberede en definition på  

 aggression og de betingelser, under hvilke domstolen kan udøve  

 jurisdiktion med hensyn til denne forbrydelse.
Et sådant forslag vil  

 til sin tid skulle forelægges forsamlingen af deltagerstater til  

 behandling og godkendelse.
 I en anden resolution anbefales det, at der på en  

 fremtidig revisionskonference foretages en nærmere overvejelse af,  

 hvorvidt det vil være muligt at nå frem til en acceptabel  

 definition på terrorisme og narkotikaforbrydelser, som vil kunne  

 inkluderes i statuttens forbrydelseskatalog.
Det samlede kompromisforslag  

 blev med stående bifald fra forsamlingen vedtaget uden afstemning i  

 hovedkomiteen.
Ved den efterfølgende behandling i plenarforsamlingen  

 begærede USA afstemning om det samlede forhandlingsresultat.
Ligeledes  

 med stående bifald fra forsamlingen blev dette vedtaget med 120 stemmer  

 for, 7 imod (heriblandt USA, Kina, Indien og Israel) og 21  

 afståelser.
Efter vedtagelsen den 17. juli 1998 blev statutten  

 åbnet for staternes undertegnelse.
Pr. 15. september 2000 er statutten  

 undertegnet af 112 stater, herunder Danmark, der undertegnede statutten den  

 25. september 1998. Pr. samme dato har 20 stater ratificeret statutten,  

 heriblandt Norge, Island, Frankrig, Belgien og Italien.
3. Oversigt  

 over statuttens bestemmelser Statutten, der er optaget som bilag til lovforslaget,  

 indeholder en præambel og 128 artikler, der er fordelt på 13  

 kapitler.
 Kapitel 1 (artikel 1   4) omhandler oprettelsen af  

 domstolen.
Kapitel 2 (artikel 5   21) fastlægger hvilke  

 sager, herunder hvilke forbrydelser, domstolen kan behandle.
Det  

 fastlægges, hvorledes en situation kan henvises til domstolen.
Kapitlet  

 omhandler endvidere forholdet til FNs sikkerhedsråd og forholdet mellem  

 domstolens og nationale domstoles myndighed.
Endelig reguleres betingelserne  

 for antagelsen af en sag og hvilke retskilder, domstolen kan anvende.
Kapitel 3 (artikel 22   33) indeholder almindelige  

 strafferetlige principper, som også kendes fra national strafferet.
Der  

 etableres individuelt strafansvar for fysiske personer.
Kapitlet angiver de  

 almindelige betingelser for, at en person kan straffes af domstolen, herunder  

 krav om tilregnelse, straffrihedsgrunde samt virkningen af ordrer fra  

 overordnede og overordnedes ansvar for underordnedes handlinger.
Kapitel 4 (artikel 34   52) omhandler domstolens  

 sammensætning og administration.
Domstolen består af fire  

 organer: præsidentskabet, domstolsafdelingerne, anklagerens kontor og  

 justitskontoret.
Kapitlet fastlægger blandt andet organernes  

 sammensætning, valg, kvalifikationskrav og funktionstid.
Endvidere  

 fastlægges regler om fritagelse og inhabilitet samt om immuniteter og  

 privilegier.
Nedsættelsen af en enhed under justitskontoret for ofre og  

 vidner er beskrevet.
Afslutningsvis bestemmes, at der skal udarbejdes to  

 yderligere regelsæt: procesreglementet og domstolens regulativ.
Kapitel 5 (artikel 53   61) indeholder regler om  

 efterforskning og retsforfølgning.
Kapitlet fastlægger  

 anklagerens rettigheder og pligter i forbindelse med efterforskningen samt  

 forundersøgelseskammerets kontrolfunktioner i denne forbindelse.  

 Forundersøgelseskammerets udstedelse af anholdelsesbeslutning og  

 fremgangsmåden ved en sådan anholdelse reguleres.
Kapitlet  

 indeholder regler om rettigheder for personer, som er under efterforskning,  

 samt om den indledende domsforhandling efter en persons overførelse  

 til eller frivillige fremmøde ved domstolen.
Kapitel 6 (artikel 62   76) indeholder de  

 processuelle bestemmelser om domsforhandlingen, herunder reglerne om  

 tiltaltes rettigheder, bevisfremlæggelse, bevisførelse samt om  

 behandlingen af oplysninger om national sikkerhed.
Kapitlet indeholder  

 endvidere regler om domsafsigelsen, krav til domstolens beslutningsdygtighed  

 og krav til dommens indhold.
Kapitel 7 (artikel 77   80) angiver de straffe, som  

 domstolen kan idømme.
Den primære straf er fængselsstraf,  

 der i særlige tilfælde kan idømmes på livstid.
Der  

 er mulighed for at anvende bøder som tillægsstraf til  

 fængselsstraf.
Endvidere kan dommen indeholde bestemmelser om  

 konfiskation.
Der oprettes en fond til fordel for ofre for forbrydelser under  

 domstolens jurisdiktion og for ofrenes familier.
Kapitel 8 (artikel 81   85) indeholder de  

 processuelle bestemmelser om appel og genoptagelse.
Kapitlet indeholder  

 endvidere en bestemmelse om erstatning til personer, der har været  

 udsat for ulovlig anholdelse eller fængsling fra domstolens side.
Kapitel 9 (artikel 86   102) omhandler  

 primært deltagerstaters samarbejde med domstolen og procedurerne for  

 dette samarbejde.
Samarbejdet indebærer blandt andet pligt til at  

 anholde eller overføre personer til domstolen, foreløbig  

 anholdelse af personer og optagelse af bevis.
Ydermere indeholder kapitlet  

 bestemmelser om konkurrerende anmodninger om overførelse af personer,  

 samt spørgsmålet om modstridende folkeretlige forpligtelser.
 Kapitel 10 (artikel 103   111) regulerer staternes  

 rolle ved fuldbyrdelse af fængselsstraffe, bøder og konfiskation  

 pålagt af domstolen og indeholder endvidere bestemmelser om  

 benådning, prøveløsladelse og undvigelse.
 Kapitel 11 (artikel 112) fastslår, at der  

 skal oprettes en forsamling af de stater, der deltager i statutten.  

 Forsamlingen skal primært varetage opgaver i forhold til domstolens  

 organer, men har også funktioner i forhold til deltagerstaterne,  

 eksempelvis i tilfælde af en deltagerstats manglende samarbejde med  

 domstolen eller ved en tvist mellem to eller flere deltagerstater om  

 fortolkningen eller anvendelsen af statutten.
 Kapitel 12 (artikel 113-118) indeholder regler om  

 domstolens finansiering.
 Kapitel 13 (artikel 119-128) indeholder statuttens  

 afsluttende bestemmelser, herunder om bilæggelse af tvister.
4. Gennemgang  

 af statuttens enkelte bestemmelser Præamblen Præamblen opregner i 11 afsnit statuttens baggrund,  

 ramme og formål.
Den indeholder ikke bindende bestemmelser, men har  

 betydning for fortolkningen af de enkelte artikler.
Præamblen  

 understreger deltagerstaternes ønske om at fremme internationalt  

 samarbejde om at effektivisere retsforfølgning og bekæmpelse af  

 forbrydelser, der vedkommer det internationale samfund som helhed.
Dette  

 ønske kommer til udtryk ved oprettelsen af »en uafhængig  

 permanent international straffedomstol i tilknytning til FN-systemet«.
Det  

 præciseres, at det fortsat er hver enkelt stats pligt at  

 retsforfølge personer, som er ansvarlige for disse alvorlige  

 forbrydelser, således at domstolen skal supplere national strafferetlig  

 jurisdiktion.
Kapitel 1:  

 Domstolens oprettelse (artikel 1-4) Kapitel 1 regulerer organisatoriske forhold knyttet til  

 oprettelsen af domstolen.
Visse af bestemmelserne bygger på ordninger  

 kendt fra eksisterende internationale domstole, mens andre er nydannelser i  

 lyset af domstolens særlige karakter.
 Artikel 1 opretter domstolen som en permanent institution,  

 der skal have beføjelse til at retsforfølge personer for de  

 alvorligste forbrydelser, der vedkommer det internationale samfund som  

 helhed, og skal supplere national strafferetlig jurisdiktion.
 Artikel 2 bestemmer, at forholdet mellem domstolen og FN  

 fastlægges i en aftale, der skal godkendes af forsamlingen af  

 deltagerstater og derefter indgås af domstolens præsident  

 på domstolens vegne.
 Artikel 3 fastslår, at domstolens sæde skal  

 være i Haag, Nederlandene (»værtsstaten«). Domstolen kan om  

 nødvendigt træde sammen andetsteds.
Artikel 4 om domstolens retlige status og  

 beføjelser fastslår, at domstolen skal være en  

 international juridisk person.
Den skal have en sådan retsevne, som er  

 nødvendig for udøvelsen af dens funktioner og til opfyldelsen  

 af dens formål.
Domstolen har adgang til at udøve sine  

 funktioner og beføjelser på enhver deltagerstats territorium og,  

 efter særlig aftale, på enhver anden stats territorium.
Kapitel 2:  

 Jurisdiktion, antagelighed og anvendelig ret (artikel 5-21) Kapitel 2 fastlægger hvilke sager, herunder  

 hvilke forbrydelser, domstolen kan behandle.
Det fastlægges, hvorledes  

 en situation kan henvises til domstolen.
Kapitlet omhandler endvidere  

 forholdet til FNs sikkerhedsråd og forholdet mellem domstolens og  

 nationale domstoles myndighed.
Endelig reguleres betingelserne for antagelsen  

 af en sag og hvilke retskilder, domstolen kan anvende.
 I henhold til artikel 5 har domstolen jurisdiktion med  

 hensyn til folkedrab, forbrydelser mod menneskeheden og krigsforbrydelser.  

 Disse tre forbrydelseskategorier er defineret nærmere i artikel 6-8.  

 Endvidere nævnes aggression, men det præciseres, at domstolen  

 ikke har jurisdiktion i forhold til denne forbrydelse, før der er  

 opnået enighed om en definition og de betingelser, under hvilke  

 domstolen skal udøve jurisdiktion i denne forbindelse.
Artikel 6 definerer folkedrab.
Bestemmelsen opregner fem  

 typer handlinger, der er forbudt både i fredstid og under væbnede  

 konflikter.
Bestemmelsen omfatter bl.a. drab, alvorlig skade på legeme  

 eller sjæl og tvangsforflyttelse af børn.
Handlingerne skal  

 være begået med forsæt til helt eller delvist at  

 ødelægge en national, etnisk, racemæssig eller  

 religiøs gruppe som sådan.
Ved folkedrab er det disse beskyttede  

 grupper, ikke individerne som sådanne, der anses for ofre.
Definitionen  

 i artikel 6 er stort set identisk med artikel 2 i FN-konventionen af 9.  

 december 1948 om forebyggelse af og straf for folkedrab.
Samme definition  

 anvendes endvidere af de to krigsforbrydertribunaler for det tidligere  

 Jugoslavien og Rwanda.
Folkedrabskonventionen har på det nærmeste  

 universel tilslutning og anses i det væsentlige som udtryk for  

 international sædvaneret.
Af forarbejderne til folkedrabskonventionen  

 fremgår, at hensigten var at værne om »stabile« grupper, hvor  

 tilhørsforholdet til gruppen blev bestemt ved fødslen.
Dette  

 står i modsætning til mere mobile grupper, som en person kan  

 blive medlem af gennem frivillig tilslutning, eksempelvis politiske  

 grupper.
Artikel 7 definerer forbrydelser mod menneskeheden.
I  

 artiklen er 11 typer handlinger beskrevet som forbrydelser mod menneskeheden,  

 der er forbudt både i fredstid og under væbnede konflikter.  

 Bestemmelsen omfatter bl.a. drab, udryddelse, deportation eller tvungen  

 overførsel af en befolkning, tortur, voldtægt,  

 tvangsforsvindinger og apartheid.
Forbrydelser mod menneskeheden regnes i dag  

 som en del af international sædvaneret, men er ikke tidligere  

 kodificeret i en international konvention.
Handlinger skal efter denne  

 bestemmelse være begået som led i et omfattende eller systematisk  

 angreb mod en civilbefolkning.
Begrebet »angreb« er ikke begrænset til  

 militære angreb eller handlinger, hvor brug af fysisk magt er  

 involveret.
I bestemmelsens stykke to defineres en række begreber i  

 relation til forbrydelser mod menneskeheden.
Artikel 8 fastslår, at domstolen skal have  

 jurisdiktion over 50 krigsforbrydelser, som defineret i artikel 8,  

 stk. 2. Domstolen får beføjelse til særligt at  

 pådømme handlinger, der begås som led i en plan eller  

 politik eller som led i en omfattende begåelse af sådanne  

 forbrydelser.
Litra (a) og (b) finder anvendelse i internationale  

 væbnede konflikter, mens litra (c)   (f) finder anvendelse i interne  

 væbnede konflikter.
Litra (a) og (c) bygger på bestemmelser om  

 alvorlige brud på de fire Genèvekonventioner af 1949 om  

 beskyttelse af ofre i væbnede konflikter.
Litra (b) og (d) tager  

 udgangspunkt i andre folkeretlige regler, der finder anvendelse i  

 væbnede konflikter, særligt IV.
Haagerkonvention af 1907 om  

 regler og vedtægter for krig til lands og tillægsprotokollerne af  

 1977 til de nævnte Genèvekonventioner.
Danmark har ratificeret  

 alle disse regelsæt.
Artikel 9 bestemmer, at vejledende beskrivelser af  

 gerningsindhold skal bistå domstolen i fortolkningen og anvendelsen af  

 domstolens forbrydelseskatalog, samt at beskrivelserne skal være i  

 overensstemmelse med statutten.
Et udkast til vejledende beskrivelser af  

 gerningsindhold blev godkendt af Den Forberedende Kommission den 30. juni  

 2000 og skal til sin tid vedtages af forsamlingen af deltagerstater med 2/3  

 flertal.
 Artikel 10 understreger, at intet i statuttens kapitel 2  

 skal fortolkes som begrænsende eller på anden måde  

 foregribe folkeretlige regler, der gælder eller er under udvikling.
 Artikel 11 bestemmer, at domstolen kun har jurisdiktion  

 med hensyn til forbrydelser begået efter statuttens  

 ikrafttrædelse, jf. artikel 126.
Artikel 12 opstiller forudsætningerne for, at  

 domstolen kan udøve jurisdiktion og omfatter de tilfælde, hvor  

 en situation er henvist til domstolen af en deltagerstat, eller hvor  

 anklageren af egen drift indleder efterforskning.
Bestemmelsen omfatter  

 således ikke situationer, der er henvist til domstolen af FNs  

 sikkerhedsråd.
Det fastslås, at domstolen automatisk har  

 jurisdiktion over for stater, der har tilsluttet sig statutten.
Domstolen har  

 imidlertid kun jurisdiktion, såfremt den stat, på hvis  

 territorium forbrydelsen er begået eller tiltaltes hjemstat, er  

 deltager i statutten.
Stater, der ikke har tilsluttet sig statutten, har  

 mulighed for i konkrete tilfælde at acceptere domstolens  

 jurisdiktion.
Artikel 13- 15 regulerer de mekanismer, der kan  

 udløse domstolens jurisdiktion.
Situationer kan henvises til domstolen  

 af deltagerstaterne og Sikkerhedsrådet.
Hertil kommer, at anklageren  

 kan indlede en efterforskning af egen drift efter at være blevet  

 bemyndiget hertil af forundersøgelseskammeret.
 Artikel 16 bestemmer, at Sikkerhedsrådet kan anmode  

 domstolen om at udsætte en efterforskning eller retsforfølgning  

 i 12 måneder, samt at en sådan anmodning kan fornys.  

 Udsættelse forudsætter, at Sikkerhedsrådet har konstateret  

 en trussel mod international fred og sikkerhed i henhold til FN-pagtens  

 kapitel VII.
Artikel 17 og 18 indeholder bestemmelser om antagelsen af  

 en sag.
Artikel 17 angiver betingelserne for antagelsen.
Domstolen skal kun  

 udøve jurisdiktion med hensyn til handlinger, som ikke er eller vil  

 blive retsforfulgt i en stat, fordi national retsforfølgning ikke kan  

 udøves eller må anses for ineffektiv.
Artikel 18 indeholder  

 regler og procedurer for foreløbige afgørelser  

 vedrørende antagelsen af en sag, herunder om overdragelse af  

 retsforfølgningen til en stat.
 Artikel 19 regulerer indsigelser mod domstolens  

 jurisdiktion eller antagelsen af en sag og fastslår blandt andet, at  

 domstolen selv skal sikre sig, at den har jurisdiktion med hensyn til sager,  

 der indbringes for den.
I artikel 20 bekræftes princippet om, at en person,  

 der er endeligt dømt eller frifundet af en domstol, ikke kan stilles  

 for retten på ny for det samme forhold.
Princippet omfatter også  

 retsforfølgning ved nationale domstole, medmindre sådan  

 retsforfølgning alene fandt sted for at beskytte den anklagede mod  

 strafansvar for forbrydelser under domstolens jurisdiktion, eller  

 retsforfølgningen ikke har været ført uafhængigt  

 eller upartisk i henhold til folkerettens principper om retssikkerhed.
 Artikel 21 regulerer hvilke retskilder, domstolen kan  

 anvende, og disse retskilders indbyrdes prioritering.
Kapitel 3:  

 Almindelige strafferetlige principper (artikel 22   33) Kapitel 3 indeholder almindelige strafferetlige  

 principper, som også kendes fra national strafferet.
Der etableres  

 individuelt strafansvar for fysiske personer.
Kapitlet angiver de almindelige  

 betingelser for, at en person kan straffes af domstolen, herunder krav om  

 tilregnelse, straffrihedsgrunde samt virkningen af ordrer fra overordnede og  

 overordnedes ansvar for underordnedes handlinger.
Artikel 22   24 indeholder en række  

 grundlæggende strafferetlige principper.
Artikel 22 fastslår, at  

 en person kun kan ifalde strafansvar i henhold til statutten, hvis den  

 pågældende adfærd på gerningstidspunktet udgør  

 en forbrydelse under domstolens jurisdiktion.
Bestemmelsen foreskriver, at  

 definitionen på en forbrydelse skal fortolkes strikte, samt i  

 tilfælde af uklarhed til fordel for den berørte person.
Det  

 anføres udtrykkeligt i bestemmelsen, at den ikke er til hinder for, at  

 et forhold er en forbrydelse efter folkeretten i øvrigt.
Artikel 23  

 bestemmer, at en person, der er domfældt af domstolen, kun kan  

 idømmes straffesanktioner, der er angivet i statutten.
Artikel 24  

 understreger, at statutten ikke har tilbagevirkende kraft. Ændres de  

 retsregler, der finder anvendelse på en given sag, inden der er faldet  

 endelig dom i sagen, finder de retsregler anvendelse, der er mest gunstige  

 for den tiltalte.
Artikel 25 tillægger domstolen jurisdiktion med  

 hensyn til fysiske personer, og udelukker dermed retsforfølgning ved  

 domstolen af stater eller juridiske personer.
Bestemmelsen slår fast,  

 at der i henhold til statutten kan straffes ikke blot for selve  

 udførelsen af den strafbare handling, men også for medvirken og  

 forsøg.
Det understreges, at bestemmelser i statutten om individuelt  

 strafansvar på ingen måde påvirker staters ansvar i henhold  

 til folkeretten.
 I henhold til artikel 26 har domstolen ikke jurisdiktion  

 med hensyn til personer, der var under 18 år på  

 gerningstidspunktet.
Artikel 27 fastslår, at alle fysiske personer kan  

 straffes uanset deres officielle stilling, herunder som statsledere,  

 regeringsmedlemmer mv.
Bestemmelsen må anses som en kodificering af  

 sædvaneretlige principper, der har udviklet sig siden anden  

 verdenskrig.
Artikel 28 regulerer overordnedes strafansvar for  

 kriminelle handlinger begået af deres underordnede.
Strafansvaret  

 indbefatter tilfælde, hvor den overordnede har undladt at gribe ind for  

 at standse eller hindre strafbare handlinger, eller hvor den overordnede har  

 undladt at iværksætte efterforskning og retsforfølgning af  

 gerningsmændene.
Ansvar for underordnedes handlinger gælder for  

 både militære ledere og civile ledere.
Overordnedes ansvar for  

 aktiv handling henhører under artikel 25. Artikel 28 gælder kun  

 kommandoansvar for forsætlige undladelser og berører ikke  

 artikel 25. Doktrinen om, at ledere kan holdes strafferetligt ansvarlige for  

 handlinger begået af deres underordnede, har et solidt grundlag i  

 folkeretlig sædvaneret.
 Artikel 29 slår fast, at forbrydelser, der  

 henhører under domstolens jurisdiktion, ikke forældes.
Artikel 30 beskriver hvilke subjektive krav, der skal  

 være opfyldt, før domstolen kan anse en tiltalt for  

 strafferetligt ansvarlig.
Det er anført i bestemmelsen, at  

 forbrydelsen i sine væsentlige bestanddele skal være begået  

 med vilje og viden.
Artikel 31   33 beskriver forskellige situationer, der  

 efter omstændighederne kan begrunde straffrihed.
Artikel 31 indeholder  

 diverse straffrihedsgrunde, der også kendes i national strafferet,  

 herunder psykisk lidelse, beruselse, nødværge og tvang.
Artikel  

 32 regulerer i hvilket omfang, vildfarelse kan begrunde fritagelse for  

 strafansvar.
I henhold til artikel 33 fritager det forhold, at en person har  

 handlet efter ordre fra en overordnet, ikke i sig selv den  

 pågældende for strafansvar.
Kapitel 4:  

 Domstolens sammensætning og administration (artikel 34   52) Kapitel 4 omhandler domstolens sammensætning og  

 administration.
Domstolen består af fire organer:  

 præsidentskabet, domstolsafdelingerne, anklagerens kontor og  

 justitskontoret.
Kapitlet fastlægger blandt andet organernes  

 sammensætning, valg, kvalifikationskrav og funktionstid.
Endvidere  

 fastlægges regler om fritagelse og inhabilitet samt om immuniteter og  

 privilegier.
Nedsættelsen af en enhed under justitskontoret for ofre og  

 vidner er beskrevet.
Afslutningsvis bestemmes, at der skal udarbejdes to  

 yderligere regelsæt: procesreglementet og domstolens regulativ.
 I henhold til artikel 34 skal domstolen bestå af  

 fire organer: præsidentskabet, domstolsafdelingerne, anklagerens kontor  

 og justitskontoret.
Artikel 35 regulerer dommernes tjeneste.
Alle dommere  

 vælges som medlemmer af domstolen på fuld tid og skal være  

 tilgængelige for domstolen på dette grundlag.
De dommere, der  

 udgør præsidentskabet, skal gøre tjeneste ved domstolen  

 på fuld tid og afgør i hvilket omfang, at også andre  

 dommere skal gøre tjeneste på fuld tid.
På denne  

 måde etableres en ordning, der sikrer fleksibilitet, ikke mindst i  

 forhold til domstolens varierende arbejdsmængde.
Artikel 36 og 37 beskriver kvalifikationskrav til dommerne  

 og deres indstilling og valg.
I henhold til artikel 36 består domstolen  

 af 18 dommere; et antal, der dog kan forøges efter anmodning fra  

 præsidentskabet.
Dommerne skal være af høj moralsk  

 anseelse, være upartiske og hæderlige og i øvrigt opfylde  

 de betingelser, der i deres eget land kræves for at besidde de  

 højeste dommerembeder.
Dommerne skal endvidere have anerkendt  

 kompetence inden for strafferet og strafferetspleje, eller inden for  

 relevante områder af folkeretten.
Enhver deltagerstat kan indstille  

 kandidater til domstolen.
Kandidaterne fordeles på to lister, alt efter  

 om de besidder strafferetlig eller folkeretlig kompetence.
Dommerne  

 vælges af forsamlingen af deltagerstater.
Udvælgelsen af dommerne  

 skal ske også med henblik på at sikre en så  

 repræsentativ sammensætning af domstolen som muligt.
Dommernes  

 funktionstid er 9 år.
Der gives ikke mulighed for genvalg, dog kan en  

 dommer forblive i embedet med henblik på at afslutte allerede  

 påbegyndte sager.
Artikel 37 fastslår, at ledige dommerhverv skal  

 udfyldes ved afholdelse af valg som nævnt i artikel 36, samt at den  

 valgte dommer gør tjeneste i den resterende del af forgængerens  

 embedsperiode.
Er perioden på tre år eller derunder, kan dommeren  

 genvælges for en fuld periode.
Artikel 38 beskriver præsidentskabet, der  

 består af domstolens præsident og første og anden  

 vicepræsident.
Præsidentskabet vælges for en periode  

 på tre år ved absolut flertal blandt dommerne og kan  

 genvælges én gang.
Præsidentskabet har til opgave at  

 forestå domstolens administration, dog med undtagelse af anklagerens  

 kontor.
 I henhold til artikel 39 opdeles domstolen i tre  

 afdelinger: appelafdelingen, domsafdelingen og  

 forundersøgelsesafdelingen, der igen opdeles i mindre kamre.
 Artikel 40 indeholder bestemmelser til sikring af  

 dommernes uafhængighed i udførelsen af deres funktioner.
 Artikel 41 indeholder bestemmelser om dommeres inhabilitet  

 og fritagelse for udøvelse af funktioner i henhold til statutten.  

 Sådan fritagelse kan ske på anmodning af dommeren selv,  

 anklageren eller en tiltalt.
Artikel 42 fastslår, at anklagerens kontor er et  

 uafhængigt organ ved domstolen, der er ansvarligt for efterforskning og  

 retsforfølgning.
Kontoret ledes af anklageren, der bistås af en  

 eller flere viceanklagere.
Artiklen indeholder bestemmelser om  

 kvalifikationskrav, valgprocedurer og embedsperioder, der i vidt omfang  

 svarer til bestemmelserne i artikel 36 om dommere.
I henhold til artikel 43 er justitskontoret ansvarligt for  

 de ikke-judicielle aspekter af domstolens virke.
Justitskontoret ledes af  

 justitssekretæren, der er underlagt domstolens præsident.  

 Artiklen indeholder bestemmelser om kvalifikationskrav til  

 justitssekretæren og en evt. vicejustitssekretær, valgproceduren  

 og deres embedsperiode.
Justitssekretæren har ansvaret for en enhed til  

 beskyttelse af ofre, vidner og andre, der er i fare på grund af afgivne  

 vidneforklaringer.
Artikel 44 omhandler anklagerens og  

 justitssekretærens udpegelse af det nødvendige kvalificerede  

 personale.
Der skal udarbejdes et personaleregulativ.
Det fastslås, at  

 domstolen undtagelsesvis kan anvende personale, der vederlagsfrit stilles til  

 domstolens rådighed.
 I medfør af artikel 45 skal dommeren, anklageren,  

 viceanklagerne, justitssekretæren og vicejustitssekretæren  

 før tiltrædelsen ved domstolen aflægge en  

 højtidelig erklæring om, at de vil udøve deres hverv  

 upartisk og samvittighedsfuldt.
Artikel 46 regulerer afsættelse af en embedsmand ved  

 domstolen og den nærmere procedure herfor.
Artikel 47 fastslår,  

 at der kan tages disciplinære skridt over for embedsmænd, der har  

 begået mindre alvorlige forseelser end dem, der er omfattet af artikel  

 46.
Artikel 48 omhandler privilegier og immuniteter.
Domstolen  

 skal nyde sådanne privilegier og immuniteter, der er nødvendige  

 til opfyldelsen af domstolens formål.
Dommerne, anklageren,  

 viceanklageren og justitssekretæren skal nyde samme privilegier og  

 immuniteter som chefer for diplomatiske repræsentationer.  

 Formålet med immunitetsreglerne er, at domstolen skal være i  

 stand til at udføre sine funktioner på fuldt ud upartisk vis  

 uafhængig af de enkelte staters nationale myndigheder.
Artiklen  

 indeholder også regler om behandlingen af domstolens øvrige  

 ansatte og om hvorledes, der kan gives afkald på beskyttelsen i henhold  

 til denne artikel.
 Artikel 49 fastslår, at forsamlingen af  

 deltagerstater træffer beslutning om løn, godtgørelser og  

 udgiftsdækning til domstolens højeste embedsmænd.
 I henhold til artikel 50 er domstolens officielle sprog  

 arabisk, kinesisk, engelsk, fransk, russisk og spansk, mens dens arbejdssprog  

 er engelsk og fransk.
Artikel 51 regulerer udfærdigelsen af et  

 procesreglement for domstolen.
Procesreglementet skal bygge på og  

 udfylde statutten og være i overensstemmelse hermed.
Statutten har  

 forrang i tilfælde af uoverensstemmelser.
Den Forberedende Kommission  

 godkendte den 30. juni 2000 et udkast til procesreglement.
Udkastet skal til  

 sin tid vedtages af forsamlingen af deltagerstater med 2/3 flertal.
 Artikel 52 bestemmer, at der skal udarbejdes et regulativ  

 for domstolen vedrørende domstolens daglige virksomhed, og angiver  

 procedurer for vedtagelsen heraf.
Kapitel 5:  

 Efterforskning og retsforfølgning (artikel 53   61) Kapitel 5 indeholder regler om efterforskning og  

 retsforfølgning.
Kapitlet fastlægger anklagerens rettigheder og  

 pligter i forbindelse med efterforskningen samt  

 forundersøgelseskammerets kontrolfunktioner i denne forbindelse.  

 Forundersøgelseskammerets udstedelse af anholdelsesbeslutning og  

 fremgangsmåden ved en sådan anholdelse reguleres.
Kapitlet  

 indeholder regler om rettigheder for personer, som er under efterforskning,  

 samt om den indledende domsforhandling efter en persons overførelse  

 til eller frivillige fremmøde ved domstolen.
Artikel 53 regulerer iværksættelsen af en  

 efterforskning.
Anklageren skal vurdere de oplysninger, der er stillet til  

 rådighed for ham eller hende, med henblik på at træffe  

 beslutning om, hvorvidt der er tilstrækkeligt grundlag for at  

 forfølge en sagen.
Finder anklageren, at der ikke er grundlag for at  

 forfølge sagen, skal forundersøgelseskammeret og den, der har  

 henvist sagen til anklageren, underrettes herom.  

 Forundersøgelseskammeret kan på eget initiativ eller efter  

 anmodning prøve anklagerens beslutning.
Artikel 54 indeholder bestemmelser om anklagerens  

 forpligtelser og beføjelser med hensyn til efterforskning.
Anklageren  

 skal objektivt undersøge alle foreliggende kendsgerninger og beviser  

 samt sikre en effektiv og samtidig hensynsfuld efterforskning.
Anklageren kan  

 gennemføre efterforskning på en stats territorium.
En  

 række efterforskningsskridt, som anklageren kan tage, er angivet.
Artikel 55 fastsætter en række personlige  

 rettigheder for personer, der er under efterforskning i henhold til  

 statutten.
Bestemmelsen bygger i vidt omfang på internationale  

 menneskerettighedskonventioner.
Artikel 56 behandler forundersøgelseskammerets  

 rolle i forbindelse med en enestående mulighed for at foretage  

 efterforskning.
I sådanne tilfælde kan  

 forundersøgelseskammeret på anmodning fra anklageren eller af  

 egen drift træffe særlige foranstaltninger.
Eksempler på  

 sådanne foranstaltninger nævnes.
Endvidere regulerer  

 bestemmelsen, hvornår beviser indhentet i henhold til denne artikel kan  

 tillades ført.
Artikel 57 angiver forundersøgelseskammerets  

 funktioner og kompetence på de forskellige stadier i sagsbehandlingen.  

 Der sondres mellem situationer, hvori kun det samlede kammer (tre dommere)  

 kan afsige kendelse eller træffe afgørelser, og situationer,  

 hvor en enkelt dommer kan udøve kammerets funktioner.  

 Forundersøgelseskammeret tildeles følgende funktioner: ordrer  

 og kendelser i relation til efterforskningen, kendelser for at bistå en  

 person i at forberede sit forsvar, sikring af personers sikkerhed,  

 beskyttelse af oplysninger vedrørende national sikkerhed, bemyndigelse  

 af anklageren til at foretage efterforskning i en deltagerstat uden på  

 forhånd at sikre sig dennes samarbejde samt  

 beskyttelsesforanstaltninger med henblik på konfiskation.
Kammeret er  

 endvidere tillagt en række andre funktioner i den øvrige  

 statut.
Artikel 58 regulerer forundersøgelseskammerets  

 udstedelse af en anholdelsesbeslutning eller stævning om  

 fremmøde.
En anholdelsesbeslutning kan udstedes af kammeret på  

 anmodning fra anklageren, hvis kammeret finder, at der er rimeligt grundlag  

 for at formode, at den pågældende har begået en forbrydelse  

 under domstolens jurisdiktion.
Anholdelse skal endvidere være  

 nødvendig af specifikke grunde nævnt i bestemmelsen.  

 Bestemmelsen angiver forskellige krav til indholdet i anklagerens anmodning  

 og til indholdet i selve anholdelsesbeslutningen.
En anholdelsesbeslutning  

 gælder, indtil domstolen måtte bestemme andet.
Domstolen har  

 mulighed for på grundlag af anholdelsesbeslutningen at anmode om  

 foreløbig anholdelse eller om anholdelse og overførelse til  

 domstolen.
Kammeret kan som alternativ til anholdelsesbeslutningen udstede en  

 stævning om fremmøde, hvis det skønnes  

 tilstrækkeligt.
Artikel 59 regulerer den situation, hvor en deltagerstat  

 har modtaget en anmodning fra domstolen om foreløbig anholdelse eller  

 om anholdelse og overførelse af en person til domstolen.
Skridt til  

 anholdelse skal tages uden ophold.
Personen skal fremstilles for den  

 kompetente judicielle myndighed i forvaringsstaten med henblik på at  

 kontrollere flere forhold, herunder om den tilbageholdte person er den rette,  

 og om den rette procedure er fulgt.
Den nationale myndighed er ikke  

 berettiget til at vurdere, om anholdelsesbeslutningen er korrekt udstedt.
Den  

 anholdte kan anmode den nationale myndighed om midlertidig løsladelse  

 indtil overførelsen.
Bestemmelsen indeholder kriterier, som de  

 nationale domstole skal lægge vægt på i vurderingen af  

 anmodningen.
Forvaringsstaten har pligt til at underrette domstolen om enhver  

 anmodning om midlertidig løsladelse.
Domstolen skal fremkomme med en  

 anbefaling vedrørende denne anmodning.
Personen overføres til  

 domstolen, så snart der foreligger en ordre om en sådan  

 overførelse.
Artikel 60 vedrører den første fase efter en  

 persons overførelse til eller frivillige fremmøde ved  

 domstolen.
Forundersøgelseskammeret skal sikre sig, at personen er  

 blevet underrettet om sine rettigheder i henhold til statutten, herunder  

 retten til midlertidig løsladelse indtil domsforhandlingen.
Kammeret  

 skal løbende prøve sine afgørelser om løsladelse  

 eller tilbageholdelse, og skal sikre sig, at en person ikke tilbageholdes i  

 et urimeligt tidsrum forud for domsforhandlingen.
Kammeret har adgang til at  

 udstede en anholdelsesbeslutning med hensyn til en person, der er  

 midlertidigt løsladt.
Artikel 61 fastslår, at en tiltale skal godkendes  

 på et retsmøde inden domsforhandlingen.  

 Forundersøgelseskammeret kan godkende eller afstå fra at  

 godkende de enkelte tiltalepunkter.
Kammeret kan endvidere vælge at  

 hæve retsmødet og i den forbindelse anmode anklageren om at  

 fremskaffe yderligere beviser eller om at henføre et tiltalepunkt til  

 en anden forbrydelse.
Et tiltalepunkt, som kammeret har afvist at godkende,  

 kan godkendes efterfølgende, hvis anklageren underbygger punktet med  

 yderligere beviser.
Efter godkendelsen kan anklageren ændre tiltalen  

 indtil domsforhandlingens påbegyndelse, hvis kammeret giver tilladelse  

 hertil.
Tiltalen kan frafaldes også efter domsforhandlingens  

 påbegyndelse.
Anholdelsesbeslutninger har ikke virkning for punkter i  

 tiltalen, der efterfølgende er frafaldet.
Når tiltalen er  

 godkendt, nedsættes et domskammer, der som udgangspunkt kan  

 udøve enhver af forundersøgelseskammerets funktioner i relation  

 til sagen.
Kapitel 6:  

 Domsforhandlingen (artikel 62 - 76) Kapitel 6 indeholder de processuelle bestemmelser om  

 domsforhandlingen, herunder reglerne om tiltaltes rettigheder,  

 bevisfremlæggelse, bevisførelse, samt om behandlingen af  

 oplysninger om national sikkerhed.
Kapitlet indeholder endvidere regler om  

 domsafsigelsen, krav til domstolens beslutningsdygtighed og krav til dommens  

 indhold.
Ifølge artikel 62 finder domsforhandlingen som  

 hovedregel sted der, hvor domstolen har sæde.
Det vil sige i Haag.
Artikel 63 fastslår princippet om, at tiltalte skal  

 være til stede under domsforhandlingen.
Domstolen har dog  

 beføjelse til som et ekstraordinært skridt at bortvise tiltalte,  

 hvis han eller hun vedvarende forstyrrer forhandlingen.
I så fald skal  

 domstolen træffe forholdsregler, således at tiltalte kan  

 følge forhandlingen uden for retssalen og instruere sin forsvarer.
Artikel 64 fastlægger rammerne for domstolens  

 beføjelser og domstolens funktioner.
Ifølge bestemmelsen skal  

 domskammeret udøve sine beføjelser i overensstemmelse med  

 statutten og procesreglementet.
Det påhviler kammeret at sikre en  

 retfærdig og effektiv domsforhandling med fuld respekt for tiltaltes  

 rettigheder samt passende beskyttelse af ofre og vidner.
Til sikring heraf  

 skal det pågældende domskammer ved sagens berammelse  

 rådføre sig med parterne og fastlægge fremgangsmåden  

 for sagens førelse.
Bestemmelsen giver et domskammer beføjelse  

 til at henvise foreløbige spørgsmål til  

 forundersøgelseskammeret og til at træffe beslutning om at  

 sammenlægge eller opdele sager med mere end én tiltalt.  

 Domskammeret er endvidere tillagt beføjelse til at udøve  

 forundersøgelseskammerets funktioner før eller under  

 domsforhandlingen, til at træffe beslutning om vidneførelse,  

 samt til om nødvendigt at anmode stater om yderligere bevismateriale.  

 Forhandlingen er offentlig, men dørene kan lukkes til varetagelse af  

 forskellige hensyn.
Domskammeret skal oplæse tiltalepunkterne for  

 tiltalte, der skal have lejlighed til at erklære sig skyldig eller ikke  

 skyldig.
Domskammeret skal endelig sikre, at der føres protokol over  

 domsforhandlingen.
Såfremt tiltalte tilstår sin skyld, kan  

 domstolen ifølge artikel 65 under iagttagelse af en række  

 nærmere beskrevne retssikkerhedshensyn afsige fældende dom uden  

 nærmere bevisførelse fra anklagerens side.
Finder domstolen ikke  

 tilståelsen tilstrækkeligt underbygget, kan den beslutte at  

 gennemføre en egentlig domsforhandling.
Princippet om formodningen for tiltaltes uskyld er  

 fastlagt i artikel 66. Bevisbyrden i skyldspørgsmålet  

 påhviler anklageren.
For at kunne afsige fældende dom skal  

 domstolen være overbevist om, at tiltaltes skyld er bevist ud over  

 enhver rimelig tvivl.
Tiltaltes rettigheder er fastlagt i artikel 67, herunder  

 retten til en offentlig, upartisk og retfærdig rettergang.
Tiltalte  

 skal således informeres om tiltalen på et sprog, som tiltalte  

 forstår og taler, have adgang til en forsvarer eller til at forsvare  

 sig selv, have adgang til en tolk, til at få afhørt vidner og  

 til at fremlægge beviser.
Endvidere fastlægges tiltaltes ret til  

 at nægte at vidne eller udtale sig, uden at dette tillægges  

 vægt ved afgørelse af skyldspørgsmålet.
Endelig  

 pålægges anklageren pligt til at fremlægge sådanne  

 beviser for forsvaret, som går i retning af at vise tiltaltes uskyld.  

 Disse rettigheder er forudsætninger for en retfærdig  

 rettergang.
Domstolen pålægges i artikel 68 sammen med  

 anklageren pligt til under iagttagelse af tiltaltes rettigheder at tage  

 passende skridt med henblik på beskyttelse af ofre og vidner.
Det kan  

 bl.a. ske ved lukning af dørene, fremlæggelse af elektroniske  

 beviser eller ved fremlæggelse af en sammenfatning af beviserne.
Artikel 69 fastlægger de nærmere regler om  

 beviser, bevisførelsen og om afskæring af beviser.
Vidner skal  

 aflægge ed.
Afgivelse af falsk forklaring, bevidst fremlæggelse  

 af falske beviser eller utilbørlig påvirkning af vidner eller  

 embedsmænd er ifølge artikel 70 strafbart.
Vidner skal som  

 hovedregel afgive forklaring personligt.
Deltagerstaterne  

 pålægges pligt til effektivt at retsforfølge med henblik  

 på at straffe strafbare handlinger rettet mod retsplejen begået  

 på den pågældende stats territorium eller af dens  

 statsborgere.
Ifølge artikel 71 kan domstolen pålægge  

 personer, der udviser foragt for retten, bøder eller administrative  

 foranstaltninger, der fastlægges i procesreglementet.
Domstolen vil under efterforskningen og domsforhandlingen  

 være afhængig af at få fremlagt beviser om forhold af  

 afgørende betydning for en aktuel sag.
Sådanne beviser kan  

 være af så følsom karakter (f.eks. vedrøre  

 nationale sikkerhedsinteresser), at besidderen (en stat eller en person)  

 modsætter sig fremlæggelsen.
Artikel 72 regulerer sådanne  

 tilfælde og fremgangsmåden for løsningen af den  

 interessekonflikt, der består mellem den pågældende stat  

 eller person og domstolen.
Fremgangsmåden omfatter skridt til  

 ændring af domstolens anmodning, begrænset  

 bevisfremlæggelse, indhentning af beviserne fra en anden kilde og om  

 fornødent begrundet afslag på at udlevere beviserne.  

 Afslår en stat at fremlægge bevis, kan domstolen under visse  

 nærmere omstændigheder henvise sagen til FNs sikkerhedsråd.  

 Artikel 73 omhandler en stats fremlæggelse af fortrolige beviser, der  

 hidrører fra tredjemand.
I sådanne tilfælde skal samtykke  

 til fremlæggelse indhentes fra tredjemanden.
Når tredjemanden er  

 en deltagerstat, skal den enten give samtykke til fremlæggelse af  

 beviserne eller følge de fremgangsmåder, der er fastlagt i  

 artikel 72 om følsomme beviser.
Artikel 74 indeholder de krav, der stilles til  

 domsafgørelsen.
Artiklen fastslår, at samtlige domskammerets  

 dommere skal være til stede under ethvert stadium i domsforhandlingen  

 og voteringen.
Afgørelsen skal hvile på domskammerets vurdering  

 af bevismaterialet og sagen i dens helhed.
Domstolen skal bestræbe sig  

 på at nå frem til en énstemmig afgørelse.
Ellers  

 skal afgørelse træffes ved dissens.
Hvis afgørelse  

 træffes ved dissens, skal mindretallets synspunkter også  

 reflekteres i dommen.
Dommen skal afsiges for åbne døre.  

 Voteringen er hemmelig.
Dommen skal være skriftlig.
Domstolen fastlægger principperne for tilkendelse af  

 erstatning til ofre m.fl.
Ifølge artikel 75 kan domstolen i  

 forbindelse med en dom afsige kendelse mod en domfældt om dennes  

 betaling af erstatning.
Erstatning kan også tilkendes fra den fond, der  

 oprettes i henhold til artikel 79.
I tilfælde af domfældelse skal domstolen  

 ifølge artikel 76 vurdere hvilken straf, der skal idømmes.  

 Domstolen skal tage hensyn til relevante beviser og anbringender ved  

 strafudmålingen.
I visse tilfælde kan et særligt  

 retsmøde afholdes med henblik på bevisførelse i  

 forbindelse med strafudmålingen.
Kapitel 7:  

 Straffe (artikel 77 - 80) Kapitel 7 angiver de straffe, som domstolen kan  

 idømme.
Den primære straf er fængselsstraf, der i  

 særlige tilfælde kan idømmes på livstid.
Der er  

 mulighed for at anvende bøder som tillægsstraf til  

 fængselsstraf.
Endvidere kan dommen indeholde bestemmelser om  

 konfiskation.
Der oprettes en fond til fordel for ofre for forbrydelser under  

 domstolens jurisdiktion og for ofrenes familier.
Domstolen kan efter artikel 77 idømme  

 fængselsstraf på tid (højst 30 år) eller på  

 livstid.
I tillæg til fængsel kan der idømmes bøde  

 og foretages konfiskation.
Det fremgår af artikel 78, at  

 strafudmålingen skal tage højde for forbrydelsens grovhed og  

 domfældtes personlige forhold.
En eventuel  

 varetægtsfængslingsperiode fratrækkes en  

 fængselsstraf.
Domfældes en person for mere end én  

 forbrydelse, udmåles straf for hver forbrydelse, samt en  

 fællesstraf, dog højst 30 års fængsel eller  

 livsvarigt fængsel.
Forsamlingen af deltagerstater skal oprette en  

 særlig fond til fordel for ofre og deres familier.
Ifølge  

 artikel 79 kan domstolen ved kendelse bestemme, at værdier, der  

 indsamles ved bøder eller konfiskation, overføres til  

 fonden.
 Ifølge artikel 80 skal kapitlets bestemmelser ikke  

 foregribe anvendelsen af nationale straffe efter national lovgivning.
Kapitel 8:  

 Appel og genoptagelse (artikel 81 - 85) Kapitel 8 indeholder de processuelle bestemmelser om appel  

 og genoptagelse.
Kapitlet indeholder endvidere en bestemmelse om erstatning  

 til personer, der har været udsat for ulovlig anholdelse eller  

 fængsling fra domstolens side.
Artikel 81 fastlægger de nærmere kriterier for  

 appel af domstolens afgørelser om frifindelse, domfældelse eller  

 af strafudmålingen.
Appel sker til domstolens appelkammer, jf. artikel  

 39 og 83. Anklageren kan appellere, når der foreligger rettergangsfejl,  

 urigtig bevisbedømmelse eller urigtig retsanvendelse.
Domfældte  

 eller anklageren kan appellere på ethvert grundlag, der påvirker  

 domsforhandlingens eller afgørelsens rimelighed eller  

 pålidelighed.
Appel af strafudmålingen kan ske på grundlag  

 af misforhold mellem forbrydelsen og straffen.
Domfældte holdes som  

 hovedregel varetægtsfængslet under appelsagens behandling.
Ved  

 frifindelse skal tiltalte uden ophold løslades, medmindre domstolen  

 afsiger kendelse om fortsat varetægtsfængsling.
Parterne kan ifølge artikel 82 appellere kendelser  

 bl.a. om jurisdiktion, antagelighed, løsladelse,  

 varetægtsfængsling og om spørgsmål, der vil have  

 væsentlig indflydelse på en retfærdig og effektiv  

 sagsbehandling.
En stat kan appellere forundersøgelseskammerets  

 afgørelser om efterforskning på den pågældende stats  

 territorium.
Afgørelser om erstatning kan appelleres på vegne af  

 de berørte.
En appelsag har som udgangspunkt ikke opsættende  

 virkning.
Appelkammeret tillægges efter artikel 83 de samme  

 beføjelser som domskammeret, jf. navnlig artikel 64. Appelkammeret har  

 beføjelse til at omstøde, omgøre eller hjemvise  

 afgørelsen om skyldspørgsmålet eller  

 strafudmålingen og til at beslutte, at der skal gennemføres en  

 ny domsforhandling for et andet domskammer.
Det kan dog ikke skærpe  

 straffen i tilfælde, hvor domfældte eller anklageren på  

 dennes vegne har appelleret strafudmålingen.
Artiklen indeholder  

 endelig krav til appelkammerets afgørelser.
Artikel 84 åbner mulighed for genoptagelse af en  

 sag, såfremt der foreligger vigtige nye beviser, eller det er blevet  

 klart, at der kan rejses indsigelse om falsk eller forfalskning mod  

 afgørende beviser, der blev lagt til grund under retssagen og på  

 hvilke domfældelsen beror, eller der kan rejses alvorlige indsigelser  

 mod en eller flere dommere, der deltog i domfældelsen.
Appelkammeret  

 kan afvise ubegrundede anmodninger om genoptagelse eller træffe  

 beslutning om genoptagelse af sagen.
Artikel 85 indeholder hjemmel til og nærmere regler  

 om domstolens tilkendelse af erstatning til personer for ulovlig anholdelse  

 eller fængsling.
Kravet skal kunne tvangsfuldbyrdes.
Kapitel 9:  

 Internationalt samarbejde og retslig bistand (artikel 86 - 102) Kapitel 9 omhandler primært deltagerstaters  

 samarbejde med domstolen og procedurerne for dette samarbejde.
Samarbejdet  

 indebærer blandt andet pligt til at anholde eller overføre  

 personer til domstolen, foreløbig anholdelse af personer og optagelse  

 af bevis.
Ydermere indeholder kapitlet bestemmelser om konkurrerende  

 anmodninger om overførelse af personer samt spørgsmålet  

 om modstridende folkeretlige forpligtelser.
Artikel 86 pålægger deltagerstaterne en  

 absolut pligt til at samarbejde fuldt ud med domstolen i dens efterforskning  

 og strafforfølgning af forbrydelser, der falder under dens  

 jurisdiktion.
Deltagerstaternes samarbejde med domstolen må anses for  

 en forudsætning for, at domstolen kan udøve sine funktioner.
I  

 medfør af artikel 87 tillægges domstolen beføjelse til at  

 fremsætte anmodninger til deltagerstaterne om samarbejde.
Bestemmelsen  

 indeholder regler for den nærmere fremgangsmåde for  

 fremsættelse af sådanne anmodninger.
I artikel 88  

 pålægges deltagerstaterne pligt til at sikre  

 tilstedeværelsen af nationale procedurer med henblik på  

 samarbejdet.
Imødekommer en deltagerstat ikke en samarbejdsanmodning,  

 kan domstolen bringe sagen for forsamlingen af deltagerstater eller for FNs  

 sikkerhedsråd.
Bestemmelsen giver endvidere domstolen beføjelse  

 til at fremsætte anmodninger til tredjestater og til internationale  

 organisationer.
Artikel 89 tillægger domstolen beføjelse til  

 at fremsætte anmodninger om anholdelse og overførelse af  

 personer.
Bestemmelsen anvender terminologien »overførelse« og ikke  

 »udlevering«, jf. artikel 102. Deltagerstaterne forpligter sig til at  

 efterkomme sådanne anmodninger.
Bestemmelsen fastlægger den  

 nærmere fremgangsmåde i forbindelse med anholdelse og  

 overførelse af personer.
I artikel 90 reguleres situationer, hvor der  

 foreligger konkurrerende anmodninger om udlevering og overførelse af  

 en person fra domstolen og fra en anden stat.
Bestemmelsen sondrer mellem  

 tilfælde, hvor den pågældende skal retsforfølges for  

 samme forhold, og andre tilfælde.
Som hovedregel skal den anmodede stat  

 i begge tilfælde give domstolens anmodning forrang.
I artikel 91  

 fastlægges de nærmere regler for indholdet af domstolens  

 anmodning om anholdelse og overførelse, herunder krav  

 vedrørende oplysninger til at identificere den pågældende,  

 om anholdelsesbeslutningen og vedrørende ledsagende dokumenter.  

 Domstolen har i medfør af artikel 92 beføjelse til at  

 fremsætte anmodning om foreløbig anholdelse af en  

 eftersøgt person, indtil kravene i artikel 91 kan opfyldes.  

 Bestemmelsen fastlægger den nærmere fremgangsmåde ved og  

 betingelserne for foreløbig anholdelse.
Det påhviler endvidere i medfør af artikel 93  

 deltagerstaterne at yde domstolen anden bistand bl.a. i forbindelse med  

 frembringelse af beviser, der har betydning for domstolens efterforskning  

 eller retsforfølgning.
Det drejer sig bl.a. om identifikation af  

 personer, deres opholdssted, lokalisering af genstande, optagelse af bevis,  

 forkyndelse af dokumenter, undersøgelse af lokaliteter,  

 gennemførelse af ransagning og beslaglæggelse, samt beskyttelse  

 af ofre og vidner.
Artikel 93 indeholder sammen med artikel 96 bestemmelser  

 om betingelserne og den nærmere fremgangsmåde i så  

 henseende.
Artikel 94 og 95 åbner mulighed for en deltagerstats  

 udsættelse af efterkommelsen af domstolens anmodning som følge  

 af igangværende efterforskning, retsforfølgning eller på  

 grund af indsigelse mod en sags antagelighed, jf. artikel 18 eller 19.
Med henblik på at sikre efterkommelse af domstolens  

 anmodninger skal deltagerstaterne i henhold til artikel 97  

 rådføre sig med domstolen i situationer, hvor der opstår  

 problemer med gennemførelse af anmodningerne.
Bestemmelsen opstiller  

 en ikke udtømmende liste over sådanne situationer.
 Domstolen kan ifølge artikel 98 ikke  

 pålægge en deltagerstat at overføre en person eller yde  

 bistand i strid med den anmodede stats forpligtelser over for en tredjestat  

 vedrørende stats- eller diplomatisk immunitet, medmindre den  

 pågældende tredjestat har givet afkald på immuniteten.
Artikel 99 indeholder de nærmere  

 fremgangsmåder ved efterkommelsen af domstolens anmodninger.  

 Efterkommelsen af anmodninger efter artikel 93 eller 96 skal ifølge  

 artikel 99 ske i overensstemmelse med den anmodede stats nationale ret.
De  

 ordinære omkostninger ved efterkommelsen af domstolens anmodninger  

 påhviler ifølge artikel 100 den anmodede stat med undtagelse af  

 en række specifikke omkostninger, herunder rejseomkostninger,  

 oversættelsesomkostninger og transportomkostninger for personer, der  

 overføres til domstolen.
Sidstnævnte omkostninger påhviler  

 domstolen.
Det specialitetsprincip, der er nedfældet i artikel  

 101, indebærer, at en overført person kun kan  

 retsforfølges, straffes og fængsles for den handling, der danner  

 grundlag for overførelsen.
Domstolen har ingen beføjelser i  

 forhold til anden adfærd, der fandt sted før  

 overførelsen, men den kan anmode den overførende stat om at  

 fravige princippet.
 Artikel 102 fastlægger og sondrer mellem  

 »udlevering« og »overførelse«, således at overførelse  

 betyder overgivelse af en person til domstolen, mens udlevering betyder  

 overgivelse af en person til en anden stat.
Kapitel 10:  

 Fuldbyrdelse (artikel 103   111) Kapitel 10 regulerer staternes rolle ved fuldbyrdelse af  

 fængselsstraffe, bøder og konfiskation pålagt af domstolen  

 og indeholder endvidere bestemmelser om benådning,  

 prøveløsladelse og undvigelse.
En af domstolen idømt fængselsstraf afsones  

 ifølge artikel 103 i en stat udpeget af domstolen.
Der etableres en  

 liste over stater, der   eventuelt under nærmere angivne betingelser  

 har erklæret sig rede til at modtage domfældte personer.  

 Bestemmelsen angiver de momenter, som domstolen skal lægge vægt  

 på ved afgørelsen af, i hvilken stat en straffedoms fuldbyrdelse  

 skal ske.
Domstolen kan i medfør af artikel 104 til enhver tid  

 beslutte at overføre en domfældt til et fængsel i en anden  

 stat.
Fængselsstraffen skal efter artikel 105 være bindende for  

 deltagerstaterne, som under ingen omstændigheder må ændre  

 straffen.
Fuldbyrdelsen af fængselsstraffe er ifølge artikel 106  

 underlagt domstolens tilsyn.
Afsoningsforholdene reguleres efter  

 fuldbyrdelsesstatens lovgivning, men forholdene skal være i  

 overensstemmelse med almindeligt accepterede folkeretlige standarder og  

 betingelser.
Artikel 107 indeholder bestemmelser om, hvad der skal ske  

 med domfældte efter endt afsoning, herunder om forholdet til nationale  

 bestemmelser om udlevering.
Såfremt fuldbyrdelsesstaten ikke tillader  

 domfældte at forblive på denne stats territorium, skal den  

 pågældende overføres til den stat, hvor vedkommende er  

 statsborger, eller til en anden stat, der vil modtage denne.
De dermed  

 forbundne omkostninger skal bæres af domstolen i de tilfælde,  

 hvor ingen stat påtager sig dem.
En person kan også udleveres til  

 en anden stat med henblik på retsforfølgning.
Det skal ske under  

 iagttagelse af bestemmelserne i artikel 108, der begrænser mulighederne  

 for at retsforfølge en domfældt person for adfærd  

 begået forud for personens overlevering til fuldbyrdelsesstaten.
Deltagerstaterne skal i henhold til artikel 109 fuldbyrde  

 domstolens kendelser om bøder og konfiskation efter national ret og  

 under iagttagelse af tredjemands ved god tro erhvervede rettigheder.
Kan en  

 deltagerstat ikke fuldbyrde en kendelse om konfiskation, skal den tage skridt  

 til at inddrive værdien af aktiver eller fast ejendom, som domstolen  

 har beordret konfiskeret, dog uden at krænke tredjemands rettigheder.  

 Ejendom eller provenu ved salg af fast ejendom, som en deltagerstat kommer i  

 besiddelse af ved fuldbyrdelse af domstolens afgørelser, skal  

 overføres til domstolen.
Domstolen kan også træffe  

 beslutning om overførelse af midler til den fond, der etableres i  

 medfør af artikel 79.
Artikel 110 fastlægger domstolens enekompetence til  

 at træffe afgørelse om strafnedsættelse.
Når en  

 domfældt har afsonet to tredjedele af en fængselsstraf eller 25  

 år af en livsvarig fængselsstraf, skal domstolen prøve  

 straffen med henblik på at vurdere, om den skal nedsættes.  

 Bestemmelsen angiver de kriterier, som domstolen skal lægge vægt  

 på ved denne prøvelse.
Beslutter domstolen ikke at  

 nedsætte straffen, skal spørgsmålet prøves med  

 nærmere fastlagte mellemrum.
 Såfremt en domfældt person undviger fra  

 varetægt og flygter fra fuldbyrdelsesstaten, skal denne stat i  

 medfør af artikel 111   eventuelt ved domstolens mellemkomst  

 søge den pågældende udleveret fra den stat, hvor  

 vedkommende opholder sig.
Kapitel 11:  

 Forsamlingen af deltagerstater (artikel 112) I medfør af artikel 112 oprettes en forsamling af  

 de stater, der deltager i statutten.
Hver deltagerstat har en  

 repræsentant i forsamlingen.
Andre stater, der har undertegnet  

 statutten eller slutakten, kan være observatører i forsamlingen.  

 Forsamlingens opgaver omfatter bl.a. kontrol af domstolsorganerne, domstolens  

 budget, beslutning om evt. ændring af antallet af dommere og  

 spørgsmål om deltagerstaters eller tredjestaters manglende  

 samarbejde med domstolen.
 Der nedsættes et bureau, der skal være  

 repræsentativt sammensat, særligt med hensyn til geografisk  

 fordeling og repræsentation af de vigtigste retssystemer i verden.  

 Forsamlingen kan oprette andre underordnede organer i nødvendigt  

 omfang.
Hver deltagerstat tildeles én stemme.
Forsamlingen  

 skal dog bestræbe sig på, at beslutninger træffes ved  

 konsensus.
Skulle afstemning blive nødvendig, sondrer statutten mellem  

 beslutninger om substansspørgsmål og beslutninger om  

 procedurespørgsmål.
Beslutninger om  

 substansspørgsmål godkendes med 2/3 flertal af dem, der er til  

 stede og afgiver stemme, hvorimod beslutninger om  

 procedurespørgsmål træffes med simpelt flertal.
Sanktioner  

 i form af stemmefratagelse kan anvendes over for en deltagerstat, som ikke  

 opfylder sine økonomiske forpligtelser over for domstolen.
Kapitel 12:  

 Finansiering (artikel 113-118) Domstolens etablering og virke kræver et solidt  

 finansieringsgrundlag.
Domstolens udgifter må forventes at indbefatte  

 omfattende international efterforskning, domsforhandlinger med omfattende  

 tolkning og oversættelse, dækning af rejseudgifter for vidner,  

 sikkerhedsforanstaltninger for bygninger, ansatte og vidner samt  

 lønninger til en række ansatte.
Til sammenligning havde  

 Jugoslavien-tribunalet i 1999 et budget på 100 mio.
USD.
Artikel 113 fastslår, at finansielle  

 spørgsmål reguleres i statutten og et finansregulativ, som  

 vedtages af forsamlingen af deltagerstater.
I henhold til artikel 114 skal  

 udgifter, der påhviler domstolen og forsamlingen af deltagerstater,  

 dækkes af domstolens midler.
Artikel 115 og 116 angiver, at domstolens  

 finansieringskilder er pålignede bidrag fra deltagerstater, midler fra  

 FN og frivillige bidrag.
I henhold til artikel 117 pålignes  

 deltagerstaternes bidrag i overensstemmelse med en aftalt  

 påligningsskala på grundlag af en justering af den skala, der  

 anvendes for FNs ordinære budget.
Artikel 118 foreskriver, at  

 domstolens protokoller, regnskaber m.v. hvert år revideres af en  

 uafhængig revisor.
Kapitel 13:  

 Afsluttende bestemmelser (artikel 119- 128) Kapitel 13 indeholder statuttens afsluttende bestemmelser,  

 herunder om bilæggelse af tvister.
Artikel 119 indeholder bestemmelser om  

 tvistbilæggelse.
Enhver tvist vedrørende domstolens judicielle  

 funktioner skal afgøres af domstolen selv, hvorimod enhver anden tvist  

 mellem to eller flere deltagerstater om fortolkningen eller anvendelsen af  

 statutten som udgangspunkt overlades til forsamlingen af deltagerstater.
Ved  

 sådanne tvister lægges der op til en mæglingsperiode  

 på tre måneder.
Hvis tvisten ikke er løst efter  

 udløbet af denne periode, henvises sagen til forsamlingen af  

 deltagerstater.
Forsamlingen af deltagerstater kan selv søge at  

 bilægge tvisten eller anbefale andre metoder til dens  

 bilæggelse.
 Artikel 120 fastslår, at der ikke kan tages  

 forbehold over for statutten, jf. dog artikel 124.
Artikel 121 omhandler ændringer til statutten.  

 Enhver deltagerstat kan fremsætte ændringsforslag til statutten  

 syv år efter dens ikrafttræden. Ændringsforslaget indgives  

 til FNs generalsekretær, som rundsender det til alle deltagerstater.  

 Tidligst tre måneder herefter skal forsamlingen af deltagerstater ved  

 simpelt flertal beslutte, hvorvidt forslaget skal behandles.
Beslutter  

 forsamlingen at behandle ændringsforslaget, og kan der ikke opnås  

 konsensus om dette, kræver en vedtagelse af en ændring til  

 statutten 2/3 flertal af deltagerstaterne.
En sådan ændring  

 træder som udgangspunkt i kraft for alle deltagerstater et år  

 efter, at 7/8 af disse har deponeret et ratifikations- eller  

 godkendelsesinstrument hos FNs generalsekretær.
Dog bliver  

 ændringer af artiklerne 5-8, som omhandler forbrydelser under  

 domstolens jurisdiktion, alene bindende for de medlemsstater, som ratificerer  

 eller godkender ændringen.
Såfremt en ændring er blevet  

 godkendt af 7/8 af deltagerstaterne, kan en deltagerstat, der ikke har  

 godkendt ændringen, træde tilbage fra statutten ved at give  

 underretning herom senest et år efter ændringens  

 ikrafttræden.
Artikel 122 angiver, at enhver deltagerstat til enhver tid  

 kan fremsætte forslag om ændring af bestemmelser, der udelukkende  

 er af institutionel karakter.
Sådanne ændringer skal vedtages af  

 forsamlingen af deltagerstater med 2/3 flertal, og skal træde i kraft  

 for alle deltagerstater seks måneder efter vedtagelsen.
Artikel 123 omhandler revisionskonferencer.
Syv år  

 efter statuttens ikrafttræden skal FNs generalsekretær indkalde  

 til en revisionskonference til behandling af ændringer i statutten,  

 herunder ændringer til det katalog af forbrydelser, der er indeholdt i  

 artikel 5. Efter den første automatiske revisionskonference kan enhver  

 deltagerstat anmode FNs generalsekretær om at indkalde til en ny  

 revisionskonference efter godkendelse af et flertal af deltagerstaterne.
Artikel 124 giver deltagerstater ret til at begrænse  

 domstolens jurisdiktion i forhold til krigsforbrydelser begået af egne  

 statsborgere eller på dens territorium, jf. artikel 8. En stat kan ved  

 sin tilslutning til statutten erklære, at den i en periode på syv  

 år efter statuttens ikrafttræden for den pågældende  

 stat ikke godkender domstolens jurisdiktion med hensyn til krigsforbrydelser.  

 En sådan erklæring kan trækkes tilbage på et hvilket  

 som helst tidspunkt.
Artiklen skal revurderes ved den første  

 revisionskonference.
Artikel 125 fastslår, at statutten er åben for  

 undertegnelse af alle stater indtil den 31. december 2000. Statutten skal  

 ratificeres, accepteres eller godkendes af de stater, der har undertegnet  

 den.
Ratifikations- eller godkendelsesinstrumenterne skal deponeres hos FNs  

 generalsekretær.
Artikel 126 angiver, at statutten skal træde i kraft  

 på den første dag i måneden efter den 60. dag efter  

 deponering af det 60. ratifikations-, godkendelses- eller  

 tiltrædelsesinstrument hos FNs generalsekretær.
For hver stat,  

 som ratificerer, godkender eller tiltræder denne statut efter  

 deponeringen af det 60. instrument, skal statutten træde i kraft  

 på den første dag i måneden efter den 60. dag efter  

 deponeringen af den pågældende stats ratifikations-,  

 godkendelses- eller tiltrædelsesinstrument.
Artikel 127 omhandler tilbagetrædelse.
En  

 deltagerstat kan træde tilbage fra statutten ved skriftlig underretning  

 til FNs generalsekretær.
Tilbagetrædelsen har virkning fra et  

 år efter datoen for modtagelsen af denne underretning, medmindre  

 underretningen angiver en senere dato.
En stats tilbagetræden skal ikke  

 fritage den pågældende stat fra dens forpligtelser i henhold til  

 statutten, mens den var deltager heri.
Artikel 128 angiver, at originalteksten til statutten skal  

 deponeres hos FNs generalsekretær.
De arabiske, kinesiske, engelske,  

 franske, russiske og spanske tekster har samme gyldighed.
Lovforslaget er  

 bilagt den engelske udgave af statutten, der er en autentisk tekst, samt en  

 dansk oversættelse heraf.
5. Lovtekniske spørgsmål Ved gennemførelsen i dansk ret af statutten for Den  

 Internationale Straffedomstol er det naturligt at tage udgangspunkt i lov nr.  

 1099 af 21. december 1994 om strafforfølgning ved det internationale  

 tribunal til pådømmelse af krigsforbrydelser i det tidligere  

 Jugoslavien.
Denne lov indeholder i § 5 en bestemmelse, hvorefter  

 justitsministeren kan bestemme, at loven med de fornødne  

 ændringer finder anvendelse på anden international  

 strafforfølgning af krigsforbrydelser.
I bemærkningerne til denne bestemmelse, jf.  

 Folketingstidende 1994-95, tillæg A, s. 427, er det anført, at  

 det ikke kan udelukkes, at Danmark fremover vil blive mødt med  

 ønsker fra verdenssamfundet om at medvirke til anden international  

 strafforfølgning af krigsforbrydelser end den, der pågår i  

 Haag i anledning af krigsforbrydelser, begået siden 1. januar 1991 i  

 det tidligere Jugoslavien.
Der henvises i den forbindelse til, at der  

 på daværende tidspunkt pågik overvejelser i FNs  

 sikkerhedsråd om nedsættelse af et ad hoc-tribunal til  

 pådømmelse af krigsforbrydelser begået i Rwanda siden 6.  

 april 1994. Efter at dette tribunal var blevet nedsat, blev det i  

 medfør af den nævnte bemyndigelsesbestemmelse ved  

 bekendtgørelse nr. 832 af 30. oktober 1995 fastsat, at loven om  

 strafforfølgning ved Jugoslavien-tribunalet finder tilsvarende  

 anvendelse på strafforfølgning ved Rwanda-tribunalet.
I bemærkningerne til bestemmelsen henvises endvidere  

 til de bestræbelser, der efterfølgende har ledt frem til  

 vedtagelsen af statutten for Den Internationale Straffedomstol.
Det er  

 udtrykkeligt nævnt, at loven også vil kunne sættes i kraft  

 med hensyn til strafforfølgning af krigsforbrydelser, der måtte  

 blive iværksat på initiativ af FN ved en permanent, international  

 kriminaldomstol.
Når regeringen alligevel har valgt at  

 gennemføre statutten om Den Internationale Straffedomstol ved en  

 selvstændig lov, skyldes det navnlig de begrænsninger, som  

 statutten for det internationale tribunal til pådømmelse af  

 krigsforbrydelser i det tidligere Jugoslavien indeholder.
Tribunalets  

 virkeområde er således geografisk begrænset til det  

 tidligere Jugoslaviens territorium, og det er forudsat, at tribunalet som ad  

 hoc- domstol kun skal virke i en begrænset periode.
De samme forhold  

 gør sig gældende i forhold til Rwanda- tribunalet, hvorfor det  

 var naturligt at udnytte adgangen til ved bekendtgørelse at opfylde  

 Danmarks forpligtelser i forhold til dette tribunal.
Det vil ikke på samme måde forekomme naturligt  

 at regulere Danmarks deltagelse i en permanent, international straffedomstol  

 med et virkeområde, der ikke på forhånd er geografisk  

 begrænset til visse områder, ved en bekendtgørelse.
Den  

 helt særlige rolle, som domstolen må forventes at ville spille i  

 verdenssamfundet, kompleksiteten af statutten og de overvejelser, som den  

 giver anledning til, fører til, at Danmarks deltagelse bør  

 reguleres ved en særskilt lov.
Endvidere vil loven om strafforfølgning ved  

 Jugoslavien-tribunalet på det tidspunkt, hvor tribunalets virksomhed  

 ophører, ikke have nogen selvstændig betydning, og vil derfor  

 kunne ophæves.
Det vil i så henseende være  

 uhensigtsmæssigt, at der i medfør af loven er udstedt en  

 bekendtgørelse, der regulerer Danmarks deltagelse i Den Internationale  

 Straffedomstol.
Regeringen foreslår i øvrigt, at statutten  

 gøres til en del af dansk ret, jf. lovforslagets § 1. Baggrunden  

 herfor er navnlig, at statutten indeholder en ganske detaljeret regulering af  

 deltagerstaternes pligt til at samarbejde med domstolen.
En gentagelse af  

 disse pligter i en dansk lov ville efter regeringens opfattelse være  

 unødigt omfattende og detaljeret.
Loven er i øvrigt opbygget  

 således, at den herudover i det væsentlige kun indeholder de  

 supplerende bestemmelser, der på nuværende tidspunkt  

 skønnes nødvendige for at danske myndigheder i praksis kan  

 opfylde de forpligtelser, der følger af statutten.
Et væsentligt  

 element i inkorporeringen af statutten i dansk ret er, at det hermed på  

 forhånd er sikret, at man fra dansk side vil kunne opfylde alle de  

 samarbejdsforpligtelser, der følger af statutten.
Inkorporeringen har ikke yderligere konsekvenser i dansk  

 ret.
I henhold til statuttens artikel 1 gælder statutten for Den  

 Internationale Straffedomstol, og dens bestemmelser er rettet mod denne  

 domstol.
At statutten gøres til en del af dansk ret, er således  

 kun af betydning for danske myndigheder (herunder domstolene) i det omfang,  

 det udtrykkeligt følger af statutten, at den pålægger  

 deltagerstaterne forpligtelser.
Inkorporering af statutten i dansk ret  

 indebærer således f.eks. ikke, at statuttens kapitel 3 om  

 almindelige strafferetlige principper generelt finder anvendelse ved danske  

 domstole.
På samme måde afgrænser  

 forbrydelsesdefinitionerne i statuttens kapitel 2 Den Internationale  

 Straffedomstols jurisdiktion.
Danske domstole vil således ikke med  

 henvisning til de pågældende bestemmelser kunne udøve  

 straffemyndighed i tilsvarende situationer.
Det må fortsat  

 afgøres i henhold til straffelovens kapitel 2, om danske domstole har  

 jurisdiktion i en given sag, og efter materielle danske straffebestemmelser,  

 om et givent forhold kan straffes her i landet.
6.  

 Retsforfølgning i Danmark eller ved Den Internationale Straffedomstol,  

 herunder af dansk militært personel I de senere år har Danmark i  

 større omfang end tidligere sendt militært personel til udlandet  

 med henblik på deltagelse i fredsbevarende operationer i FN-regi  

 mv.
 Det er af afgørende betydning, at dansk lovgivning  

 giver mulighed for at strafforfølge personellet ved danske domstole,  

 således at det ikke på grund af utilstrækkelig dansk  

 lovgivning bliver nødvendigt at lade personel strafforfølge ved  

 Den Internationale Straffedomstol.
 I henhold til statutten for Den Internationale  

 Straffedomstol har domstolen kompetence til at retsforfølge personer  

 for de alvorligste internationale forbrydelser: folkedrab, krigsforbrydelser  

 og andre forbrydelser mod menneskeheden, når nærmere angivne  

 vilkår er opfyldt.
 Ifølge statuttens præambel, afsnit 10, samt  

 artikel 1 og 17 har domstolen kun komplementær jurisdiktionskompetence,  

 dvs. at den skal supplere den nationale strafferetlige jurisdiktion.  

 Følgelig har Danmark adgang til i givet fald at forestå  

 retsforfølgning af dansk militært personel, der er udsendt til  

 tjeneste i udlandet, såfremt forholdet er strafbart efter dansk  

 lovgivning, og der er dansk straffemyndighed (jurisdiktion).
 De forhold, der omfattes af statuttens artikel 6  

 (folkedrab), er strafbare i Danmark efter lov nr. nr. 132 af 29. april 1955  

 om folkedrab.
 For så vidt angår de forhold, der omfattes af  

 statuttens artikel 7 (forbrydelser mod menneskeheden) og artikel 8  

 (krigsforbrydelser), findes hjemmelen til at retsforfølge  

 militært personel i militær straffelovs § 25, der lyder:
»§ 25. Den, der i krig misbruger eller ikke  

 respekterer kendetegn eller betegnelse, som er forbeholdt personer,  

 indretninger og materiel, der er bestemt til at yde hjælp til  

 sårede eller syge, straffes med bøde, hæfte eller  

 fængsel indtil 12 år.
På tilsvarende måde straffes  

 den, der bruger krigsredskab eller fremgangsmåde, hvis anvendelse er i  

 strid med en af Danmark tiltrådt mellemfolkelig overenskomst eller med  

 almindelige folkeretlige regler.
 Stk. 2. Bestemmelserne i borgerlig straffelov  

 §§ 6-8 skal ikke være til hinder for at straffe efter en strengere  

 bestemmelse i den borgerlige straffelov, såfremt handlingen tillige  

 omfattes af en sådan bestemmelse«.
 Det bemærkes, at militær straffelov § 25 i  

 krigstid endvidere finder anvendelse på civile i medfør af  

 lovens § 6, nr. 3.
 I det omfang forbrydelser mod menneskeheden eller  

 krigsforbrydelser omfattet af statuttens artikel 7 og 8 ikke er omfattet af  

 militær straffelovs § 25, må forholdene anses for  

 dækket af straffelovens almindelige bestemmelser om bl.a. drab, vold,  

 voldtægt, frihedsberøvelse og hærværk, og der vil  

 dermed være grundlag for at gøre Danmarks primære  

 jurisdiktionskompetence gældende.
Det bemærkes, at militær straffelov § 9  

 formuleringsmæssigt ikke svarer til statuttens artikel 33 om ordrer fra  

 overordnede og bortfald af strafansvar.
Dette spørgsmål  

 forventes afklaret, inden statutten træder i kraft og domstolen  

 påbegynder sit virke.
Det er derfor ikke til hinder for, at Danmark  

 allerede på nuværende tidspunkt ratificerer statutten.
 Det bemærkes i øvrigt, at forsvarsministeren  

 den 21. maj 1999 nedsatte et sagkyndigt udvalg, der har fået til opgave  

 at gennemgå den militære straffe- og retsplejelovgivning med  

 henblik på en mulig revision.
7. Samarbejde med domstolen Deltagerstaternes pligt til at samarbejde med Den  

 Internationale Straffedomstol er i alt væsentligt reguleret i  

 statuttens kapitel 9, der omfatter udlevering og retshjælp, jf. pkt. 8  

 og 9 nedenfor.
Artikel 86 opstiller en almindelig forpligtelse for staterne  

 til at samarbejde fuldt ud med domstolen i dens efterforskning og  

 retsforfølgning af forbrydelser under domstolens jurisdiktion.
De  

 øvrige bestemmelser om samarbejde med domstolen må fortolkes i  

 lyset af artikel 86.
 De almindelige bestemmelser om samarbejdet findes i  

 artikel 87. F.eks. kan domstolen i henhold til artikel 87, stk. 7, ved  

 en deltagerstats manglende overholdelse af samarbejdspligten afsige kendelse  

 herom og henvise sagen til forsamlingen af deltagerstater eller til FNs  

 sikkerhedsråd.
Efter artikel 87, stk. 1, kan Danmark ved  

 ratifikationen afgive erklæring om, ad hvilken vej anmodninger til  

 Danmark om samarbejde skal oversendes.
Hvis der ikke afgives erklæring  

 om dette spørgsmål, følger det af statutten, at  

 anmodninger skal oversendes via diplomatiske kanaler, dvs. gennem den danske  

 udenrigstjeneste.
For at bidrage til, at anmodninger fra domstolen om  

 samarbejde kan behandles så hurtigt som muligt, foreslår  

 regeringen, at der i forbindelse med Danmarks ratifikation af statutten  

 afgives en erklæring om, at de pågældende anmodninger om  

 samarbejde kan fremsættes direkte over for Justitsministeriet.
Efter artikel 87, stk. 2, kan Danmark ved  

 ratifikationen afgive erklæring om, på hvilket sprog  

 anmodningerne og eventuelle dokumenter til støtte herfor skal  

 være affattet.
Statutten giver for Danmarks vedkommende mulighed for at  

 vælge mellem dansk eller et af domstolens arbejdssprog, der er engelsk  

 og fransk.
Henset til de udgifter, der vil medgå til  

 oversættelse af dokumenter til nationale sprog, og til Den  

 Internationale Straffedomstols forventede ressourcesituation samt for at  

 bidrage til den hurtigst mulige sagsbehandling ved domstolen, foreslår  

 regeringen, at der i forbindelse med Danmarks ratifikation af statutten  

 afgives en erklæring om, at de pågældende anmodninger og  

 eventuelle dokumenter til støtte herfor kan være affattet  

 på engelsk.
Spørgsmålet om, hvorvidt en konkret anmodning  

 eller dele heraf skal oversættes til dansk, vil herefter skulle  

 vurderes af Justitsministeriet i forbindelse med modtagelsen af den  

 pågældende anmodning.
 Afgivelse af de nævnte erklæringer udelukker  

 ikke, at Danmark senere kan vælge en anden løsning end den, der  

 er angivet i de oprindelige erklæringer.
 Artikel 88 pålægger deltagerstaterne at sikre,  

 at der findes nationale procedurer for de former for samarbejde, der er  

 omfattet af statuttens kapitel 9. Der henvises herom til pkt. 8 og 9 nedenfor  

 om udlevering og retshjælp.
Pligten til at samarbejde med Den Internationale  

 Straffedomstol må afgrænses i overensstemmelse med domstolens  

 jurisdiktion.
Det er op til domstolen selv i sidste instans at afgøre,  

 hvorvidt den har jurisdiktion over en given situation, men statuttens artikel  

 19 giver berørte stater og personer mulighed for at rejse indsigelse  

 mod domstolens jurisdiktion eller en sags antagelighed.
Såfremt  

 domstolen behandler en sådan indsigelse, kan den anmodede stat som  

 udgangspunkt udsætte efterkommelsen af en anmodning om samarbejde i  

 henhold til kapitel 9, indtil domstolens afgørelse foreligger, jf.  

 artikel 95.
Hvis domstolens afgørelse går ud på, at  

 domstolen ikke har jurisdiktion i sagen, må deltagerstaternes  

 forpligtelse til at samarbejde med domstolen i den konkrete sag bortfalde.
I  

 artikel 86, 89, stk. 2, 90, stk. 2, litra a, og 95 bygger  

 samarbejdsforpligtelsen udtrykkeligt på en forudsætning om, at  

 der er taget stilling til, at sagen kan behandles ved domstolen.
Det er i den  

 forbindelse navnlig komplementaritetsprincippet, jf. statuttens artikel 17,  

 der begrænser domstolens adgang til at behandle en sag.
Princippet  

 indebærer, at domstolen kun kan behandle en sag, og dermed  

 pålægge deltagerstaterne en konkret samarbejdsforpligtelse, hvis  

 en stat, der har jurisdiktion i sagen, er uvillig eller ude af stand til  

 effektivt at gennemføre efterforskning eller  

 strafforfølgning.
 I situationer, hvor domstolen har jurisdiktion, og hvor  

 deltagerstaterne som udgangspunkt har pligt til at samarbejde med domstolen,  

 gøres der enkelte undtagelser fra samarbejdsforpligtelsen.  

 Såfremt efterkommelsen af en anmodning ville kræve, at den  

 anmodede stat handler i strid med en folkeretlig forpligtelse  

 vedrørende immunitet for en tredjestats person eller formuegode, eller  

 hvor udsenderstatens samtykke til at en person kan udleveres til domstolen er  

 påkrævet, men ikke kan opnås, kan domstolen ikke gå  

 videre med anmodningen, jf. statuttens artikel 98.
Hvis der foreligger en konkurrerende anmodning fra en stat  

 om udlevering eller retshjælp, anvises det i henholdsvis artikel 90 og  

 93, stk. 9, hvordan anmodningerne skal behandles.
Ved  

 retshjælpsanmodninger skal det tilstræbes at opfylde begge  

 anmodninger.
Ved udleveringsanmodninger eller i tilfælde, hvor det ikke  

 er muligt at opfylde begge retshjælpsanmodninger, sondrer statutten  

 mellem situationer, hvor den konkurrerende anmodning er fremsat af en  

 deltagerstat, og situationer, hvor dette ikke er tilfældet.
I  

 første tilfælde har Den Internationale Straffedomstols anmodning  

 prioritet, såfremt domstolen har truffet afgørelse om, at den  

 kan behandle sagen til trods for den anmodende deltagerstats aktiviteter.
I  

 situationer, hvor den konkurrerende anmodning ikke er fremsat af en  

 deltagerstat, har domstolens anmodning prioritet, medmindre deltagerstaten er  

 folkeretligt forpligtet til at efterkomme anmodningen fra den anden stat.
 Hvis sagen vedrører forhold, for hvilke den  

 anklagede har været stillet for en anden domstol (såkaldt negativ  

 retskraft, jf. herom nærmere i pkt. 8.1.5. nedenfor), kan såvel  

 staten som den pågældende person få udsat behandlingen af  

 anmodningen i medfør af statuttens artikel 95 ved at søge sagen  

 afvist på spørgsmålet om Den Internationale  

 Straffedomstols jurisdiktion eller sagens antagelighed, jf. artikel 19.
 Om særlige undtagelser fra, begrænsninger i  

 eller særlige procedurer for pligten til at samarbejde med Den  

 Internationale Straffedomstol om udlevering og retshjælp henvises til  

 pkt. 8 og 9 nedenfor.
8.  

 Udlevering Statuttens artikel 89 fastslår, at Den  

 Internationale Straffedomstol kan anmode enhver stat om at anholde og  

 overføre en person til domstolen.
Deltagerstaterne skal i  

 overensstemmelse med statuttens bestemmelser og nationale procedurer  

 efterkomme sådanne anmodninger.
I henhold til statuttens artikel 102  

 anvendes begrebet »overførelse« om en stats udlevering af en person  

 til domstolen, mens det traditionelle begreb »udlevering« anvendes om  

 udlevering af en person til en anden stat.
Statuttens terminologi tilsigter  

 at markere forskellen på de to situationer.
I dansk ret anvendes begrebet »overførelse« bl.a.  

 om overførelse til en anden stat af retsforfølgning i  

 straffesager og om overførelse af domfældte til en anden stat  

 end domsstaten med henblik på fuldbyrdelse af straffen.
For at  

 fastholde en ensartet dansk terminologi på området har regeringen  

 fundet det mest hensigtsmæssigt også i denne lov at betegne  

 overførelse af personer til retsforfølgning ved Den  

 Internationale Straffedomstol som »udlevering«.
8.1. Gældende ret 8.1.1. Udleveringsloven, jf. lovbekendtgørelse  

 nr. 110 af 18. februar 1998, § 2, indeholder et absolut forbud mod  

 udlevering af danske statsborgere.
Udleveringsloven omfatter ikke udlevering  

 til de nordiske lande, hvortil udlevering af danske statsborgere under visse  

 betingelser kan finde sted, jf. lov nr. 27 af 3. februar 1960, § 2.
Udleveringslovens § 2 er affattet i lyset af den  

 europæiske udleveringskonvention, jf. bekendtgørelse nr. 36 af  

 28. september 1963 (Lovtidende C), artikel 6, stk. 1, litra a, hvorefter  

 en kontraherende stat er berettiget til at afslå udlevering af egne  

 statsborgere.
Ved ratifikationen af udleveringskonventionen blev der fra  

 dansk side afgivet erklæring om, at begrebet »statsborgere« for  

 Danmarks vedkommende omfatter personer, der har statsborgerret eller fast  

 bopæl i Danmark, Finland, Island, Norge og Sverige.
Tilsvarende  

 erklæringer blev afgivet af Norge og Sverige.
I forbindelse med undertegnelse af EUs  

 udleveringskonvention af 27. september 1996 afgav Danmark (i lighed med  

 Sverige og Finland) erklæring om ikke at ville påberåbe sig  

 ovennævnte erklæring til den europæiske  

 udleveringskonvention som begrundelse for at nægte at udlevere personer  

 fra ikke-nordiske stater, som er bosat i Danmark, Sverige eller Finland til  

 en anden EU-medlemsstat, jf.
EF-tidende nr.
C 313 af 23.10.1996, s. 22, og  

 Folketingstidende 1996-97, tillæg A, s. 4489-4490.
 Danmark kan således efter den europæiske  

 udleveringskonvention afslå ikke blot anmodninger om udlevering af  

 danske statsborgere, men også anmodning om udlevering af personer, der  

 uden at være danske statsborgere har fast bopæl i Danmark, eller  

 af personer, der har indfødsret eller fast bopæl i et andet  

 nordisk land, men midlertidigt opholder sig i Danmark. (Danmark kan dog ikke  

 nægte at udlevere personer fra ikke-nordiske stater til en anden  

 EU-medlemsstat). Som nævnt indeholder udleveringsloven imidlertid et  

 ubetinget forbud mod udlevering af danske statsborgere.
Statutten for Den Internationale Straffedomstol indeholder  

 ikke bestemmelser om, at en anmodning om udlevering kan afslås under  

 henvisning til, at den pågældende er statsborger i den anmodede  

 stat.
Da statuttens artikel 89, stk. 1, generelt fastslår, at  

 domstolens beslutninger om anholdelse og udlevering skal efterkommes af  

 deltagerstaterne, består der principielt en forpligtelse til at  

 udlevere egne statsborgere til strafforfølgning ved domstolen.
En tilsvarende forpligtelse gælder i forhold til det  

 internationale tribunal til pådømmelse af krigsforbrydelser i  

 det tidligere Jugoslavien.
I henhold til § 2, stk. 3, i lov om  

 strafforfølgning ved tribunalet finder alene udleveringslovens kapitel  

 3 og 4, der bl.a. indeholder reglerne om behandling af udleveringssager,  

 anvendelse på sager om udlevering til tribunalet.
Udleveringslovens  

 materielle betingelser for udlevering (udleveringslovens kapitel 2) finder  

 således ikke anvendelse.
Loven om Jugoslavien-tribunalet finder i  

 medfør af bekendtgørelse nr. 832 af 30. oktober 1995 også  

 anvendelse på strafforfølgning ved Rwanda-tribunalet.
Det  

 følger således af de af FNs sikkerhedsråd vedtagne  

 statutter for disse tribunaler, at FNs medlemsstater er forpligtet til at  

 udlevere også egne statsborgere til strafforfølgning ved  

 tribunalerne.
Der kendes således i forvejen eksempler på, at  

 Danmark er forpligtet til at udlevere egne statsborgere til international  

 strafforfølgning.
8.1.2. Efter udleveringslovens § 3,  

 stk. 5, må udlevering for en handling ikke finde sted, hvis det  

 på grund af særlige omstændigheder må antages, at  

 sigtelsen eller dommen vedrørende handlingen savner  

 tilstrækkeligt bevismæssigt grundlag.
Bestemmelsen er en  

 følge af en erklæring, som Danmark afgav ved ratifikationen af  

 den europæiske udleveringskonvention.
 Efter statutten for Den Internationale Straffedomstol,  

 artikel 89, stk. 1, må det være udelukket at foretage en  

 tilsvarende materiel, national prøvelse af udleveringsgrundlaget ved  

 udlevering til domstolen, idet domstolens anholdelsesbeslutning som  

 udgangspunkt medfører pligt til at foretage udlevering, sml. herved  

 artikel 59, stk. 2, omtalt nedenfor under pkt. 8.1.8.
8.1.3. Efter udleveringslovens § 5,  

 stk. 1, kan udlevering for en politisk lovovertrædelse ikke finde  

 sted.
Omfatter handlingen tillige en lovovertrædelse, som ikke er af  

 politisk karakter, kan udlevering dog ske for denne lovovertrædelse,  

 såfremt handlingen overvejende er af ikke-politisk karakter. § 5  

 er en følge af den europæiske udleveringskonvention, artikel 3,  

 hvorefter udlevering ikke må tillades, såfremt den forbrydelse,  

 for hvilken anmodningen er fremsat, af den stat, over for hvilken der anmodes  

 om udlevering, betragtes som en politisk forbrydelse eller som en  

 forbrydelse, der har forbindelse med en politisk forbrydelse.
 Efter udleveringskonventionens artikel 3, stk. 2,  

 finder den samme regel anvendelse, hvis den stat, over for hvilken  

 anmodningen er fremsat, har vægtige grunde til at antage, at en  

 anmodning om udlevering for en almindelig forbrydelse er fremsat med det  

 formål at tiltale eller straffe en person på grund af hans race,  

 religion, nationalitet eller politiske overbevisning, eller at den  

 pågældendes stilling kan blive forringet af disse grunde.
I tilslutning hertil bestemmes det i artikel 3,  

 stk. 3, at drab eller forsøg på drab af et statsoverhoved  

 eller et medlem af den pågældendes familie ikke kan betragtes som  

 en politisk forbrydelse.
Over for denne bestemmelse har man fra dansk side  

 forbeholdt sig at kunne afgøre dette spørgsmål efter en  

 konkret bedømmelse.
 Om en lovovertrædelse er politisk, må efter  

 forarbejderne til udleveringslovens § 5 altid bero på en konkret  

 helhedsvurdering, hvorved der navnlig lægges vægt på  

 karakteren af den eller de interesser, der er krænket ved  

 overtrædelsen, samt på gerningsmandens motiv.
Reglen i udleveringslovens § 5 har været anset  

 for et centralt princip i dansk udleveringslovgivning.
Dette har bl.a. fundet  

 udtryk i, at Danmark ved ratifikationen af den europæiske konvention om  

 bekæmpelse af terrorisme har taget forbehold over for den særlige  

 bestemmelse i konventionens artikel 1, hvorefter en række handlinger  

 med tilknytning til kidnapning, gidseltagning mv. aldrig skal kunne anses for  

 en politisk forbrydelse eller for en forbrydelse, der knytter sig til en  

 politisk forbrydelse eller udspringer af politiske motiver.
 Endvidere har Danmark ved ratifikationen af  

 tillægsprotokollen af 15. oktober 1975 (bekendtgørelse nr. 106  

 af 11. november 1986) til den europæiske udleveringskonvention afgivet  

 erklæring om, at Danmark ikke er bundet af tillægsprotokollens  

 kapitel 1, hvorefter forbrydelser omfattet af folkedrabskonventionen og  

 Genève-konventionerne vedrørende beskyttelsen af ofre i  

 væbnede konflikter ikke skal anses som politiske forbrydelser ved  

 anvendelsen af udleveringskonventionens artikel 3.
 Danmark har dog ved ratifikationen af EUs  

 udleveringskonvention af 27. september 1996 i forhold til de andre  

 EU-medlemsstater givet afkald på det danske forbehold efter  

 terrorismekonventionen, jf. nu udleveringslovens § 2, stk. 3,  

 hvorefter forbudet mod udlevering for en politisk lovovertrædelse ikke  

 finder anvendelse ved udlevering til en anden EU-medlemsstat, når  

 handlingen er omfattet af artikel 1 eller 2 i terrorismekonventionen.
 Danmark har endvidere den 23. december 1999 undertegnet,  

 men endnu ikke ratificeret, FNs konvention om bekæmpelse af  

 terrorbombninger af 15. december 1997. Efter konventionens artikel 11 er  

 deltagerstaterne afskåret fra at nægte udlevering (eller  

 retshjælp) udelukkende med den begrundelse, at den forbrydelse,  

 anmodningen angår, er en politisk forbrydelse, en forbrydelse, der har  

 forbindelse til en politisk forbrydelse, eller en forbrydelse, der udspringer  

 af politiske motiver.
Statutten for Den Internationale Straffedomstol indeholder  

 ikke regler svarende til artikel 3 i den europæiske  

 udleveringskonvention.
Udlevering til domstolen kan således i praksis  

 ikke nægtes med henvisning til, at handlingen betragtes som en politisk  

 forbrydelse.
Det må således lægges til grund, at domstolen  

 i kraft af sin sammensætning, procedureregler mv., vil have foretaget  

 en vurdering af dette spørgsmål inden en eventuel beslutning om  

 retsforfølgning.
Hertil kommer, at udlevering sker til en  

 international domstol og ikke til en stat, over for hvilken den politiske  

 forbrydelse er begået.
8.1.4. Efter udleveringslovens § 7 må  

 udlevering ikke finde sted, hvis det i særlige tilfælde, navnlig  

 under hensyn til den pågældendes alder, helbredstilstand eller  

 andre personlige forhold, må antages, at udlevering ville være  

 uforenelig med humanitære hensyn.
Denne bestemmelse er ligeledes en  

 følge af et dansk forbehold ved ratifikationen af  

 udleveringskonventionen.
 Ved afgørelsen af, om udlevering vil være  

 uforenelig med humanitære hensyn, skal efter udleveringslovens  

 forarbejder de særlige forhold, der taler imod udlevering, afvejes imod  

 den interesse, som den fremmede stat, navnlig under hensyn til  

 lovovertrædelsens beskaffenhed og den tid, der er forløbet siden  

 handlingens foretagelse, har i udleveringen.
Selv om den forbrydelse, der danner grundlag for  

 udlevering til Den Internationale Straffedomstol, er af alvorlig karakter,  

 ville det efter udleveringsloven ikke være udelukket at nægte  

 udlevering for en tilsvarende forbrydelse af humanitære grunde.
Det  

 må imidlertid antages, at udlevering til domstolen ikke kan  

 nægtes af lignende grunde.
Som nævnt medfører domstolens  

 beslutning om udlevering som udgangspunkt en ubetinget udleveringspligt, og  

 det må formodes, at domstolen i forbindelse med anholdelsesbeslutningen  

 har taget også det humanitære aspekt i betragtning.
8.1.5. Statuttens artikel 20, stk. 3,  

 udelukker som udgangspunkt strafforfølgning ved Den Internationale  

 Straffedomstol, såfremt sagen vedrører forhold, for hvilke den  

 pågældende har været stillet for en anden domstol (negativ  

 retskraft). Strafforfølgning udelukkes dog ikke, hvis den tidligere  

 sag har haft til formål at beskytte den anklagede mod strafansvar for  

 forbrydelser inden for Den Internationale Straffedomstols jurisdiktion eller  

 i øvrigt ikke har været ført uafhængigt eller  

 upartisk i henhold til folkerettens principper om retssikkerhed og på  

 en måde, der efter omstændighederne var uforenelig med en hensigt  

 til at strafforfølge den pågældende.
Artikel 89,  

 stk. 2, forudsætter, at den endelige afgørelse af, hvorvidt  

 den tidligere strafforfølgning har negativ retskraft, henhører  

 under Den Internationale Straffedomstol.
Danmark vil derfor ikke kunne nægte at udlevere en  

 person under henvisning til, at den pågældende her i landet er  

 dømt eller frifundet for den samme (faktiske) handling, som  

 udleveringsanmodningen angår, jf. herved udleveringslovens § 8,  

 hvorefter udlevering skal nægtes, såfremt personen her i landet  

 er dømt eller frifundet for den pågældende strafbare  

 handling.
I denne situation er der alene adgang til   som nærmere  

 beskrevet i statuttens artikel 89, stk. 2   at rette henvendelse til Den  

 Internationale Straffedomstol med henblik på at opnå denne  

 domstols stillingtagen til, om princippet om negativ retskraft i statuttens  

 artikel 20, stk. 3, udelukker strafforfølgning ved Den  

 Internationale Straffedomstol.
 8.1.6. Efter udleveringslovens § 10, nr. 1,  

 må udlevering kun ske på vilkår, at den udleverede ikke  

 drages til ansvar eller udleveres videre til tredjeland for nogen anden  

 strafbar handling begået før udleveringen end den, den  

 pågældende er udleveret for (specialitetsprincippet).
Udleveringslovens § 10, nr. 1, litra a-c, indeholder  

 visse undtagelser fra denne regel.
Således kan justitsministeren efter  

 udleveringslovens § 10, nr. 1, litra a, jf. § 20, efter anmodning  

 tillade, at en person, der er udleveret, underkastes strafforfølgning  

 eller straffuldbyrdelse eller udleveres videre til tredjeland for en anden  

 strafbar handling begået før udleveringen end den, den  

 pågældende er udleveret for.
En sådan tilladelse kan kun  

 meddeles, såfremt udlevering for den pågældende handling  

 kunne have fundet sted efter udleveringslovens regler.
Statuttens artikel 101, stk. 1, indeholder en  

 bestemmelse, der svarer til udleveringslovens § 10, nr. 1, for så  

 vidt angår yderligere strafforfølgning.
Da statuttens artikel  

 81, stk. 3, litra c, bestemmer, at tiltalte skal løslades  

 umiddelbart ved frifindelse og i øvrigt ikke indeholder bestemmelser  

 om, at Den Internationale Straffedomstol kan udlevere den  

 pågældende til tredjeland, svarer statuttens ordning  

 vedrørende specialitetsprincippet således til udleveringslovens  

 § 10, nr. 1.
Efter statuttens artikel 91, stk. 2, litra b, og 58,  

 stk. 3, må det antages, at der i forbindelse med domstolens  

 udleveringsanmodning foreligger en forholdsvis præcis beskrivelse af  

 den eller de strafbare handlinger og de anvendelige straffebestemmelser, der  

 efter statutten danner grundlag for udleveringen.
Det kan imidlertid ikke  

 udelukkes, at der efter udleveringen under strafforfølgningen ved  

 domstolen fremkommer oplysninger om andre strafbare forhold begået  

 forud for udleveringen.
Bl.a. i et sådant tilfælde kan domstolen  

 anmode om, at den stat, der udleverer personen, skal tillade, at der sker  

 strafforfølgning for andre strafbare forhold begået forud for  

 udleveringen.
Statuttens artikel 101, stk. 2, bestemmer, at  

 deltagerstaterne skal være beføjede til at meddele en  

 sådan tilladelse og bør bestræbe sig herpå.
 En sådan tilladelse vil fra dansk side kunne gives i  

 medfør af udleveringslovens § 20, der i kraft af henvisningen i  

 lovforslagets § 2, stk. 3, til udleveringslovens kapitel 4 vil  

 finde anvendelse i sager vedrørende Den Internationale  

 Straffedomstol.
 Efter statuttens artikel 108 må en domfældt  

 person i øvrigt som udgangspunkt ikke af fuldbyrdelsesstaten  

 retsforfølges eller straffes eller udleveres til en tredje stat for  

 handlinger, der er begået forud for personens overlevering til  

 fuldbyrdelsesstaten.
 8.1.7. I udleveringslovens kapitel 3 er der fastsat regler om  

 behandlingen af sager om udlevering.
 Der er i § 13 hjemmel til at sikre udleveringen  

 gennem beslaglæggelse, ransagning, anholdelse og fængsling efter  

 retsplejelovens regler i samme omfang som i sager vedrørende  

 lovovertrædelser af tilsvarende art, der forfølges her i  

 landet.
Med henblik på at sikre udleveringens  

 gennemførelse er der i § 17, stk. 3, hjemmel til at  

 iværksætte anholdelse og fængsling efter retsplejelovens  

 regler.
Fængsling i medfør af denne bestemmelse   som  

 angår perioden, efter at der er truffet beslutning om at  

 imødekomme en anmodning om udlevering   skal som udgangspunkt  

 ophæves, hvis udlevering ikke har fundet sted inden 30 dage efter  

 udløbet af klagefristen eller endelig retskendelse.
 Det følger af statuttens artikel 59, at der  

 såfremt domstolen i medfør af artikel 89 har truffet beslutning  

 om anholdelse og udlevering   består en forpligtelse til at  

 frihedsberøve (anholde og fængsle) personer, herunder egne  

 statsborgere, med henblik på udlevering til strafforfølgning ved  

 domstolen.
Ud over denne forpligtelse påhviler der også  

 medlemsstaterne en forpligtelse til efter anmodning fra domstolen at foretage  

 foreløbig anholdelse af en person, jf. pkt. 8.1.9. nedenfor.
Domstolen  

 har ikke adgang til at fremsætte anmodning om anholdelse, uden at det  

 sker med henblik på udlevering.
 Henvisningen i lovforslagets § 2, stk. 3, til  

 udleveringslovens kapitel 3 og 4 indebærer således, at der i  

 dansk ret vil være adgang til at frihedsberøve en person med  

 henblik på udlevering til strafforfølgning ved Den  

 Internationale Straffedomstol.
Den pågældende skal efter statuttens artikel  

 59, stk. 3, have ret til at anmode den kompetente myndighed i  

 forvaringsstaten om midlertidig løsladelse indtil udleveringen.
I  

 stk. 4 og 5 er der fastsat nærmere regler om bl.a. betingelserne  

 og vilkårene for en sådan midlertidig løsladelse.
Da der  

 er tale om en rettighed, der tilkommer den anholdte i forhold til danske  

 domstole, foreslås det, at der i loven medtages en bestemmelse herom,  

 jf. lovforslagets § 2, stk. 4.
8.1.8. Efter udleveringslovens § 16 er der  

 adgang til domstolsprøvelse af lovligheden af justitsministerens  

 beslutning om udlevering.
Indbringelse af beslutningen om udlevering for  

 retten har opsættende virkning.
Udlevering kan således  

 først ske, når beslutningen er fundet lovlig ved endelig  

 retskendelse, jf. udleveringslovens § 17, stk.1.
 I en sag om udlevering til strafforfølgning ved  

 domstolen kan der ikke foretages en prøvelse svarende til den i sig  

 selv begrænsede domstolsprøvelse efter udleveringsloven, f.eks.  

 af de beviser, der danner grundlag for udleveringsanmodningen, idet domstolen  

 må antages under behandlingen af spørgsmålet om udlevering  

 at have foretaget en sådan prøvelse af  

 udleveringsgrundlaget.
Statuttens ordning udelukker imidlertid ikke, at der ved  

 nationale domstole foretages en vis, meget begrænset prøvelse af  

 udleveringsgrundlaget, bl.a. med henblik på at sikre, at den,  

 udleveringsanmodningen angår, er rette vedkommende.
Af statuttens  

 artikel 59, stk. 2, fremgår således, at de nationale  

 myndigheder skal vurdere, om beslutningen gælder den  

 pågældende person, om vedkommende er blevet anholdt i  

 overensstemmelse med gældende regler, og om personens rettigheder er  

 blevet respekteret.
Der må i den forbindelse kunne tillægges  

 anmodningen om domstolsprøvelse opsættende virkning for  

 domstolens udleveringsanmodning.
8.1.9. Efter udleveringslovens § 19 kan der  

 foretages beslaglæggelse, ransagning, anholdelse og fængsling i  

 tilfælde, hvor en person er efterlyst af myndighederne i en fremmed  

 stat som sigtet, tiltalt eller dømt for en strafbar handling, der  

 må antages at kunne begrunde udlevering efter udleveringsloven.
De  

 nævnte foranstaltninger skal som udgangspunkt ophæves,  

 såfremt anmodning om udlevering ikke er modtaget senest 30 dage efter  

 anholdelsen.
Retten kan i særlige tilfælde forlænge denne  

 frist.
Denne bestemmelse svarer i det væsentlige til artikel 16 i den  

 europæiske udleveringskonvention.
 Som anført i pkt. 8.1.7. ovenfor påhviler der  

 medlemsstaterne en forpligtelse til efter anmodning fra domstolen at foretage  

 foreløbig anholdelse af en person, jf. artikel 59. Foreløbig  

 anholdelse skal kunne anvendes i hastende sager, indtil domstolen  

 fremsætter anmodning om udlevering, jf. statuttens artikel 92. Med  

 hjemmel i udleveringslovens § 19, vil der kunne foretages en sådan  

 foreløbig frihedsberøvelse også før  

 udleveringsanmodningen er modtaget.
Efter statuttens artikel 92, stk. 3, kan en person,  

 der er foreløbigt frihedsberøvet, løslades fra  

 varetægt, såfremt udleveringsanmodningen ikke er modtaget inden  

 et bestemt tidsrum, der fastsættes i domstolens procesreglement.
Af Den  

 Forberedende Kommissions udkast til procesreglement (regel 188) fremgår  

 det, at fristen for fremsendelse af udleveringsanmodningen er 60 dage.
Hvis  

 forsamlingen af deltagerstater vedtager udkastet til procesreglementet (jf.  

 herom i pkt. 2 ovenfor) vil den frist, der fastsættes i  

 procesreglementet, træde i stedet for 30 dages fristen i  

 udleveringslovens § 19, stk. 2, i sager vedrørende Den  

 Internationale Straffedomstol, når udenrigsministeren i medfør  

 af bemyndigelsesbestemmelsen i lovforslagets § 1, stk. 2, nr. 1,  

 bestemmer, at procesreglementet skal gælde her i landet.
8.1.10. Efter udleveringslovens § 21,  

 stk. 1, kan justitsministeren eller den, han bemyndiger dertil, tillade,  

 at en person, der udleveres fra en fremmed stat til en anden, føres  

 gennem riget, såfremt bestemmelserne i udleveringslovens §§ 2  

 eller 4-6 ikke ville være til hinder for, at der skete udlevering fra  

 Danmark for den pågældende handling.
Tilladelse til  

 gennemtransport (transit) kan således f.eks. nægtes, hvis den  

 forbrydelse, den pågældende udleveres for, af de danske  

 myndigheder betragtes som en politisk eller militær  

 lovovertrædelse.
Tilladelse vil endvidere kunne nægtes, hvor den,  

 der udleveres, har statsborgerret eller fast bopæl i Danmark eller i et  

 af de øvrige nordiske lande.
Hvis transport af den udleverede sker ad luftvejen,  

 følger det af artikel 21, stk. 4, i den europæiske  

 udleveringskonvention, at der kun skal anmodes om tilladelse til  

 gennemtransport, hvis det er hensigten at foretage mellemlanding i den stat,  

 hvis territorium overflyves.
Hvis mellemlanding ikke skal finde sted, skal  

 den pågældende stat alene underrettes om, at der som grundlag for  

 udleveringen foreligger en dom eller en beslutning om anholdelse eller  

 fængsling.
Statuttens artikel 89, stk. 3, fastsætter, at  

 en deltagerstat i overensstemmelse med dens nationale retspleje skal give  

 tilladelse til transport gennem dens territorium af en person, der udleveres  

 fra en anden stat til Den Internationale Straffedomstol.
Territoriet omfatter  

 i den forbindelse kun land- og søterritoriet, idet transit gennem den  

 pågældende deltagerstats luftrum i henhold til bestemmelsens  

 litra d ikke kræver tilladelse, medmindre det planlægges at lande  

 på transitstatens territorium.
Såfremt en ikke planlagt landing i  

 deltagerstaten finder sted, kan deltagerstaten kræve en anmodning fra  

 domstolen om tilladelse til transit.
I mellemtiden skal den  

 pågældende deltagerstat tilbageholde den person, der  

 transporteres, indtil anmodningen er modtaget, og transitten er effektueret.  

 En sådan frihedsberøvelse vil kunne foretages i samme omfang som  

 i sager om udlevering, jf. udleveringslovens §§ 13 og 19.
 Transit gennem Danmark i forbindelse med en udlevering fra  

 tredjeland til domstolen vil således forudsætte en  

 forudgående tilladelse, men tilladelse til transit kan ikke  

 nægtes i samme omfang som efter udleveringslovens § 21. Tilladelse  

 til transit må antages kun at kunne nægtes i det yderst  

 begrænsede omfang, der ville have været adgang til at nægte  

 at efterkomme en tilsvarende udleveringsanmodning fra domstolen.
8.2. Regeringens overvejelser Som det fremgår af ovenstående, er  

 udgangspunktet klart, at Den Internationale Straffedomstols beslutning om  

 udlevering skal respekteres fuldt ud uden selvstændig materiel,  

 national prøvelse af udleveringsgrundlaget.
Afslag på en  

 anmodning om udlevering vil normalt kun kunne komme på tale i visse  

 tilfælde af konkurrerende anmodninger om udlevering, jf. pkt. 7  

 ovenfor.
Hvis Danmark er folkeretligt forpligtet til at imødekomme en  

 udleveringsanmodning fra en stat, der ikke er deltager i statutten for Den  

 Internationale Straffedomstol, vil udlevering til domstolen således  

 kunne nægtes, jf. artikel 90.
 En meget begrænset, mere formel prøvelse kan  

 imidlertid finde sted, jf. statuttens artikel 59, stk. 2, og ovenfor  

 under pkt. 8.1.8. Konstateres det, at der foreligger en personforveksling,  

 vil udlevering f.eks. kunne nægtes.
 Selv om der i forhold til udleveringslovens almindelige  

 ordning således gælder betydelige begrænsninger i adgangen  

 til materiel prøvelse af anmodninger om udlevering, foreslås en  

 ordning, der i videst muligt omfang svarer til udleveringslovens ordning.  

 Herefter tillægges justitsministeren kompetencen til at træffe  

 beslutning om udlevering til strafforfølgning ved domstolen, og  

 justitsministerens beslutning om at imødekomme udleveringsanmodningen  

 underkastes efter anmodning domstolsprøvelse med opsættende  

 virkning for udleveringen.
 Om den foreslåede ordning henvises i øvrigt  

 til bemærkningerne til lovforslagets § 2.
9. International retshjælp 9.1. Gældende ret Grundlaget for danske myndigheders imødekommelse af  

 anmodninger om retshjælp fra fremmede stater er navnlig den  

 europæiske konvention af 20. april 1959 om gensidig retshjælp i  

 straffesager, jf. bekendtgørelse nr. 18 af 17. juli 1963 (Lovtidende  

 C), med tilhørende tillægsprotokol af 17. marts 1978, jf.  

 bekendtgørelse nr. 82 af 4. september 1986 (Lovtidende C). Hverken  

 konventionen eller tillægsprotokollen er selvstændigt  

 inkorporeret i dansk lovgivning, men det er i retspraksis fastslået, at  

 retsanmodninger, der har karakter af straffeprocessuelle tvangsindgreb,  

 f.eks. beslaglæggelse af bevismidler til brug for straffesager i  

 udlandet, kan iværksættes med hjemmel i retsplejeloven eller  

 dennes analogi, idet det afgørende er, om foranstaltningen ville kunne  

 foretages i en tilsvarende straffesag her i landet.
Om retspraksis på  

 dette område kan bl.a. henvises til afgørelserne offentliggjort  

 i Ugeskrift for Retsvæsen 1972, s. 600 (Højesteret) og 1988, s.  

 203 (Vestre Landsret).
Mellem de nordiske lande gælder desuden en  

 overenskomst af 26. april 1974 om gensidig retshjælp, jf.  

 bekendtgørelse nr. 100 af 15. september 1975 (Lovtidende C). I forhold  

 til den europæiske retshjælpskonvention er forskellen navnlig, at  

 retshjælpen ydes direkte mellem de pågældende  

 statsmyndigheder.
Det er således ikke nødvendigt at sende  

 anmodningen om retshjælp ad diplomatiske kanaler eller via  

 Justitsministeriet.
 Endvidere indeholder Schengen-konventionen (i artikel  

 48-53) en række bestemmelser, der supplerer og letter anvendelsen af  

 den europæiske retshjælpskonvention, jf. herved lov nr. 418 af  

 10. juni 1997 om Danmarks tiltrædelse af Schengen-konventionen.  

 Reglerne er endnu ikke trådt i kraft, idet det afventer Danmarks  

 indtræden i det praktiske Schengen-samarbejde i løbet af  

 foråret 2001.
9.2. Regeringens overvejelser I forbindelse med Danmarks deltagelse i det internationale  

 tribunal til pådømmelse af krigsforbrydelser i det tidligere  

 Jugoslavien vurderede Justitsministeriet, at den gældende ordning,  

 hvorefter straffeprocessuelle tvangsindgreb, herunder pligtmæssig  

 afgivelse af vidneforklaringer, til brug for straffesager i udlandet  

 gennemføres ved danske domstole i medfør af retsplejeloven  

 eller lovens analogi, antageligt måtte kunne opretholdes i forhold til  

 tribunalet.
 Statutten for Den Internationale Straffedomstol indeholder  

 en række detaljerede forpligtelser for deltagerstaterne til at  

 samarbejde med domstolen.
Som det fremgår ovenfor, antages det, at  

 retsanmodninger, der har karakter af straffeprocessuelle tvangsindgreb kan  

 iværksættes med hjemmel i retsplejeloven eller dennes analogi,  

 såfremt foranstaltningen ville kunne foretages i en tilsvarende  

 straffesag her i landet.
Dette forudsætter, at der ville kunne  

 føres en sådan tilsvarende straffesag her i landet.
Der  

 består med andre ord et krav om dobbelt strafbarhed.
Statutten giver  

 imidlertid ikke deltagerstaterne mulighed for at afvise en anmodning om  

 bistand med henvisning til, at der ikke i national ret er hjemmel til at  

 straffe for den pågældende adfærd, som sagen  

 vedrører.
Som det fremgår af pkt. 6 ovenfor, må alle  

 forhold omfattet af Den Internationale Straffedomstols jurisdiktion anses for  

 strafbare efter dansk ret, idet dog den militære straffelovs § 9  

 om pligten til at adlyde en foresats tjenstlige ordre ikke på  

 nuværende tidspunkt er i overensstemmelse med statuttens artikel 33 om  

 ordrer fra overordnede og bortfald af strafansvar.
Den foreslåede § 1 indebærer imidlertid  

 en udtrykkelig hjemmel i dansk ret til at samarbejde med Den Internationale  

 Straffedomstol i det omfang, statutten forpligter hertil, hvis de almindelige  

 betingelser for at yde retshjælp undtagelsesvis ikke er opfyldt.
Der  

 stilles på denne baggrund ikke forslag om lovbestemmelser, der  

 selvstændigt tager sigte på danske myndigheders retshjælp  

 til domstolen.
For så vidt angår udstrækningen af  

 samarbejdet med domstolen opstiller statuttens artikel 86   som anført  

 ovenfor under pkt. 7   en forpligtelse for medlemsstaterne til i henhold til  

 statuttens bestemmelser at samarbejde fuldt ud med domstolen i dens  

 efterforskning og retsforfølgning af forbrydelser under domstolens  

 jurisdiktion.
Denne generelle forpligtelse indebærer, at der i praksis  

 ikke er mulighed for at afslå en anmodning om retshjælp under  

 henvisning til, at den anmodede stat betragter handlingen, som anmodningen  

 vedrører, som en politisk forbrydelse.
 Dette svarer i øvrigt til det ovenfor under pkt.  

 8.1.3. anførte om udlevering af personer til domstolen.
 Det forudsættes, at samarbejdet med domstolen i  

 videst muligt omfang sker i henhold til danske regler, jf. statuttens artikel  

 99, stk. 1. Da der vil kunne opstå behov for nærmere at  

 regulere f.eks. den praktiske fremgangsmåde i forbindelse med  

 behandlingen af anmodninger om retshjælp her i landet, foreslås  

 det, at justitsministeren kan fastsætte yderligere bestemmelser til  

 gennemførelse af statutten, jf. lovforslagets § 7. En sådan  

 nærmere regulering kan også ske på baggrund af en eventuel  

 aftale med domstolen.
 Statuttens artikel 93, stk. 1, angiver de  

 væsentligste former for retshjælp, som deltagerstaterne skal yde  

 Den Internationale Straffedomstol.
Litra a vedrører identifikation af og opholdssted  

 for personer eller lokalisering af genstande.
Der er tale om en opgave, der  

 efter dansk ret i almindelighed udføres af politiet.
Litra b vedrører optagelse af beviser, herunder  

 vidneforklaringer under ed, og tilvejebringelse af beviser, herunder de  

 responsa og rapporter, der er nødvendige for domstolen.
Disse opgaver  

 udføres normalt ved retten på anklagemyndighedens foranledning.  

 Efter retsplejelovens § 190 finder lovens regler om vidneforklaring i  

 retten tilsvarende anvendelse på vidneafhøring efter  

 begæring af udenlandske myndigheder.
En ordning om iagttagelse af en  

 særlig form eller fremgangsmåde herved bør så vidt  

 muligt imødekommes, medmindre dette vil være åbenbart  

 uforeneligt med landets retsorden.
Sml. i øvrigt pkt. 10 nedenfor om  

 forsvarerbistand under afhøringer.
Litra c vedrører afhøring af enhver person,  

 der er genstand for efterforskning eller retsforfølgning.
Der er tale  

 om en opgave, der efter dansk ret kan udføres ved retten eller  

 udenretligt af politiet.
Litra d vedrører forkyndelse af dokumenter,  

 herunder retsdokumenter.
Reglerne om forkyndelse findes i retsplejelovens  

 kapitel 17. Forkyndelse af dokumenter kan ske ved brevforkyndelse,  

 postforkyndelse eller stævningsmandsforkyndelse, jf. retsplejelovens  

 § 155.
Litra e vedrører fremme af en persons frivillige  

 fremmøde for domstolen som vidne eller sagkyndig.
Statutten angiver  

 ikke nærmere, på hvilken måde dette skal ske.
Det må  

 i det konkrete tilfælde afgøres, hvordan en persons frivillige  

 fremmøde for domstolen bedst kan fremmes.
Der kan dog ikke i den  

 forbindelse blive tale om at anvende egentlige tvangsmidler over for den  

 pågældende.
Statuttens artikel 54, stk. 3, litra b,  

 bestemmer i øvrigt, at anklageren ved domstolen i forbindelse med  

 efterforskning kan indkalde og afhøre personer, der er genstand for  

 efterforskning, samt ofre og vidner.
I henhold til artikel 64, stk. 6,  

 litra b, kan domskammeret før og under domsforhandlingen kræve,  

 at vidner er til stede og afgiver vidneudsagn.
Statutten indeholder  

 imidlertid ingen regler om anvendelse af tvangsmidler over for vidner.
Litra f vedrører midlertidig overflytning af  

 varetægtsfængslede personer med henblik på f.eks.  

 identifikation eller optagelse af vidneudsagn.
En sådan midlertidig  

 overflytning kan dog efter bestemmelsen kun ske med samtykke fra den  

 pågældende, der skal returneres til den anmodede stat, når  

 formålet med overflytningen er opfyldt.
Litra g vedrører undersøgelse af lokaliteter  

 eller steder, herunder opgravning og undersøgelse af gravsteder.
Det  

 må antages, at der er tale om efterforskningsopgaver, der ikke  

 udgør straffeprocessuelle tvangsindgreb, sml. om ransagning nedenfor.  

 I det omfang, disse aktiviteter kræver lovhjemmel og ikke kan  

 gennemføres efter retsplejelovens bestemmelser, vil politiets adgang  

 til at foretage dem være omfattet af den foreslåede § 1, der  

 giver hjemmel til at yde bistand i overensstemmelse med statuttens  

 bestemmelser.
Litra h vedrører gennemførelse af ransagning  

 og beslaglæggelse.
Disse former for straffeprocessuelle tvangsindgreb  

 kan foretages efter retsplejelovens kapitel 73 og 74.
Litra i gælder tilvejebringelse af optegnelser og  

 dokumenter, herunder officielle optegnelser og dokumenter.
Forpligtelsen  

 begrænses af artikel 93, stk. 4, hvorefter en deltagerstat helt  

 eller delvis kan afslå en anmodning om bistand, såfremt den  

 vedrører tilvejebringelse af dokumenter eller fremlæggelse af  

 beviser, der vedrører den pågældende stats nationale  

 sikkerhed.
Artikel 72 opstiller regler om den nærmere  

 fremgangsmåde i tilfælde, hvor udførelsen af en anmodning  

 fra domstolen vil kunne indebære en krænkelse af rigets  

 sikkerhed.
Om videregivelse af fortrolige oplysninger kan finde sted til  

 udenlandske myndigheder, afhænger efter dansk ret i øvrigt af,  

 om videregivelsen er berettiget, jf. straffelovens § 152 og § 152 e  

 og forvaltningslovens § 27. Når regeringen i overensstemmelse med  

 reglerne i grundlovens § 19 har indgået en international  

 overenskomst med fremmede stater, som bl.a. indebærer, at den danske  

 stat er forpligtet til at videregive fortrolige oplysninger, antages det, at  

 videregivelse af fortrolige oplysninger til opfyldelse af den  

 pågældende internationale forpligtelse ikke er uberettiget efter  

 straffelovens bestemmelser om tavshedspligt.
Litra j vedrører beskyttelse af ofre og vidner og  

 bevissikring.
Det må antages, at denne form for samarbejde med  

 domstolen kan finde sted inden for rammerne af dansk lovgivning.
Det må  

 endvidere lægges til grund, at bestemmelsen ikke indebærer en  

 forpligtelse til at modtage ofre og vidner med henblik på beskyttelse,  

 men at forpligtelsen alene gælder personer, der allerede befinder sig  

 her i landet.
Litra k vedrører identifikation, opsporing,  

 indefrysning og beslaglæggelse af udbytte, ejendom og aktiver fra og  

 redskaber anvendt til forbrydelser med henblik på konfiskation uden at  

 foregribe rettigheder, der tilkommer tredjeparter i god tro.
Efter dansk ret  

 vil denne forpligtelse kunne opfyldes ved anvendelse af bestemmelserne i  

 retsplejelovens kapitel 73 om ransagning og kapitel 74 om  

 beslaglæggelse og edition.
Opregningen i artikel 93, stk. 1, litra a-k er ikke  

 udtømmende, idet litra l foreskriver, at der endvidere skal ydes  

 enhver anden form for bistand, som ikke er forbudt efter den anmodede stats  

 lovgivning, med henblik på at lette efterforskningen og  

 retsforfølgningen af forbrydelser under domstolens jurisdiktion.
Det  

 vil således i givet fald skulle afgøres ud fra gældende  

 dansk lovgivning, i hvilket omfang bistand til domstolen ud over det i litra  

 a-k anførte kan ydes.
Efter artikel 93, stk. 3, skal en deltagerstat  

 rådføre sig med domstolen, hvis gennemførelsen af en  

 konkret anmodning er forbudt i den pågældende stat i  

 medfør af et grundlæggende retsprincip, der finder almindelig  

 anvendelse.
Hvis anmodningen fortsat ikke kan behandles efter  

 rådførelsen, skal domstolen foretage de nødvendige  

 ændringer af anmodningen.
I henhold til artikel 99, stk. 4, kan anklageren  

 selv, hvis det er nødvendigt for en vellykket efterkommelse af en  

 anmodning, udføre den pågældende anmodning på en  

 deltagerstats territorium, om nødvendigt uden den anmodede  

 deltagerstats tilstedeværelse, såfremt anmodningen kan  

 efterkommes uden anvendelse af tvangsmidler.
Som eksempler nævner  

 artikel 99, stk. 4, afhøring eller optagelse af vidneforklaring  

 fra en person på frivilligt grundlag og undersøgelse af  

 offentlig lokalitet eller andet offentligt sted, uden at der foretages  

 ændringer af lokaliteten eller stedet.
Udførelsen af anmodningen  

 skal kunne ske på grundlag af frivillighed, og bestemmelsen giver  

 således ikke anklageren mulighed for at anvende tvangsmidler på  

 dansk territorium.
Yderligere fastsætter bestemmelsens litra a, at  

 anklageren i de tilfælde, hvor forbrydelsen påstås at  

 være begået på den anmodede deltagerstats territorium, kan  

 efterkomme anmodningen direkte efter rådførelse med den anmodede  

 stat.
I andre tilfælde kan anklageren i henhold til litra b  

 først gennemføre anmodningen efter at have rådført  

 sig med den anmodede stat og under hensyntagen til deltagerstatens rimelige  

 vilkår for eller betænkeligheder i forbindelse med  

 udførelsen af anmodningen.
Lovforslagets § 1 indebærer, at anklageren  

 under de betingelser, som statutten angiver, kan udføre de  

 pågældende anmodninger her i landet.
Bestemmelsen kan dog ikke  

 antages at få nogen praktisk betydning her i landet.
Der vil  

 således ikke være noget til hinder for, at anklageren er til  

 stede og overværer danske myndigheders gennemførelse af  

 anmodninger om retshjælp fra Den Internationale Straffedomstol,  

 herunder f.eks. afhøringer ved politiet eller i retten.
Det bør  

 søges fastholdt, at efterforskning her i landet foretages under danske  

 myndigheders ledelse og ansvar.
 I henhold til artikel 57, stk. 3, litra d, kan  

 forundersøgelseskammeret bemyndige anklageren til at foretage  

 særlige efterforskningsskridt på en deltagerstats territorium  

 uden at have sikret den pågældende stats samarbejde i henhold til  

 kapitel 9, såfremt staten er åbenbart ude af stand til at  

 efterkomme en anmodning om samarbejde, idet der ikke findes nogen myndighed  

 eller bestanddel af retssystemet, som er kompetent til at udføre en  

 anmodning i henhold til kapitel 9.
Reglens anvendelse forudsætter, at den  

 pågældende stat mangler evne til at efterkomme en anmodning om  

 samarbejde.
Den vil således være uden praktisk betydning for  

 Danmarks vedkommende.
Manglende vilje til at efterkomme en anmodning vil i  

 øvrigt ikke være tilstrækkeligt til, at bestemmelsen kan  

 anvendes.
 Om de grundlovsmæssige overvejelser i tilknytning  

 til statuttens artikel 57, stk. 3, litra d, og artikel 99, stk. 4,  

 henvises til pkt. 12 nedenfor.
 Der henvises i øvrigt til pkt. 7 ovenfor om  

 konkurrerende anmodninger.
I sager om international retshjælp, der behandles  

 efter den europæiske retshjælpskonvention, er der kun i meget  

 begrænset omfang mulighed for at kræve refusion af udgifter hos  

 den stat, der har anmodet om retshjælp.
Ordningen vedrørende Den  

 Internationale Straffedomstol svarer hertil, jf. statuttens artikel 100,  

 hvorefter ordinære omkostninger i forbindelse med udførelsen af  

 retsanmodninger som udgangspunkt afholdes af den anmodede stat.
Udgifterne  

 vil således skulle afholdes af statskassen.
10.  

 Forsvarerbistand under afhøringer 10.1. Gældende ret Efter retsplejelovens § 731, stk. 1, litra g,  

 skal der som udgangspunkt beskikkes en offentlig forsvarer i tilfælde,  

 hvor vidners eller syns- eller skønsmænds beedigede forklaring  

 begæres til brug under en i udlandet indledt straffesag.
 Herudover kan der i medfør af § 732,  

 stk. 1, beskikkes en forsvarer for sigtede, når retten efter  

 sagens beskaffenhed, sigtedes person eller omstændighederne i  

 øvrigt anser det for ønskeligt, og sigtede ikke selv har  

 skaffet sig bistand af en forsvarer.
 Den sigtede skal vejledes om adgangen til at anmode om at  

 få en forsvarer beskikket, jf. retsplejelovens § 732, stk. 2,  

 om sigtelsen og om retten til ikke at udtale sig, jf. § 752,  

 stk. 1.
 Udgifter til en beskikket forsvarer udredes   ligesom  

 øvrige sagsomkostninger   i første omgang af det offentlige,  

 jf. retsplejelovens § 741, med forbehold for at få dem erstattet  

 af den sigtede, jf. retsplejelovens § 1007, stk. 1.
 Som udgangspunkt kræves de udgifter, der er  

 medgået til sagen, herunder salær til den beskikkede forsvarer,  

 erstattet hos den pågældende, såfremt vedkommende findes  

 skyldig, jf. nærmere retsplejelovens §§ 1008-1011. Efter  

 retsplejelovens § 1012 træffer retten afgørelse om  

 omkostningsspørgsmålet, samtidig med at der afsiges dom i sagen.  

 Når sagen afsluttes uden dom, træffes afgørelsen ved  

 kendelse.
 Inddrivelse af pålagte sagsomkostninger sker dog med  

 respekt af det såkaldte trangsbeneficium, hvorefter der skal overlades  

 skyldneren det nødvendige til eget og familiens underhold og til  

 opretholdelse af et beskedent hjem, jf. herved retsplejelovens § 509  

 (udlæg) og kildeskattelovens § 73, stk. 3, 4. pkt.  

 (lønindeholdelse).
10.2. Regeringens overvejelser Hvis der er grund til at formode, at en person har  

 begået en forbrydelse under Den Internationale Straffedomstols  

 jurisdiktion, og den pågældende efter anmodning fra domstolen  

 skal afhøres af nationale myndigheder, skal den pågældende  

 i overensstemmelse med statuttens artikel 55, stk. 2, have ret til at  

 få beskikket en advokat, hvor det er »påkrævet af hensyn  

 til retfærdighed«, og såfremt vedkommende ikke selv har antaget  

 en advokat.
Denne advokatbeskikkelse skal være vederlagsfri, hvis den  

 pågældende ikke har tilstrækkelige midler til selv at  

 betale.
Endvidere har den pågældende i henhold til artikel 55,  

 stk. 2, ret til at blive underrettet om mistanken, til ikke at udtale  

 sig og til at have en forsvarer til stede under afhøringen.
Den  

 pågældende skal underrettes herom inden afhøringen.
Efter retsplejelovens § 731 er forsvarerbeskikkelse  

 for den sigtede ikke obligatorisk i forbindelse med udenretlige  

 afhøringer til brug for udenlandske (og internationale) retssager.
Dog  

 kan der i medfør af § 732 beskikkes en forsvarer for sigtede,  

 når retten efter sagens beskaffenhed, sigtedes person eller  

 omstændighederne i øvrigt anser det for ønskeligt og  

 sigtede ikke selv har skaffet sig bistand af en forsvarer.
Anmodning om  

 forsvarerbeskikkelse kan fremsættes af både den sigtede og  

 politiet.
 Statuttens krav om, at der skal ske forsvarerbeskikkelse,  

 hvor det er påkrævet af hensyn til retfærdighed, må  

 antages at indebære en højere tærskel for  

 forsvarerbeskikkelse end den, der gælder efter retsplejelovens  

 § 732. Det må således antages, at retten efter sagens  

 beskaffenhed, sigtedes person eller omstændighederne i øvrigt  

 vil anse det for ønskeligt at beskikke en forsvarer i alle de  

 tilfælde, hvor hensynet til retfærdighed efter statutten  

 kræver, at der beskikkes en forsvarer.
 Der er derfor ikke behov for særskilte regler om ret  

 til forsvarerbeskikkelse i sager vedrørende afhøringer i  

 Danmark til brug for Den Internationale Straffedomstol.
 Som det fremgår af pkt. 10.1., kendes statuttens  

 ordning med vederlagsfri advokatbeskikkelse, hvor den pågældende  

 ikke har tilstrækkelige midler til selv at betale, imidlertid ikke i  

 dansk retspleje, hvor det beror på trangsbeneficiet, om pålagte  

 sagsomkostninger inddrives.
 For at skabe en klar og let administrerbar  

 omkostningsregel, der ikke forudsætter en vurdering af den  

 pågældendes betalingsevne i forbindelse med afgørelse af,  

 om der skal pålægges sagsomkostninger, foreslås en  

 bestemmelse, hvorefter udgifterne til beskikket forsvarer afholdes af det  

 offentlige, medmindre retten under særlige omstændigheder  

 bestemmer, at de skal betales af den, der afhøres, jf. lovforslagets  

 § 6. Dette svarer til ordningen efter udleveringslovens § 14,  

 stk. 2.
11.  

 International fuldbyrdelse af straf 11.1. Gældende ret 11.1.1. Efter lov om international fuldbyrdelse af  

 straf mv. (lov nr. 323 af 4. juni 1986, som ændret ved lov nr. 291 af  

 24. april 1996) kan fuldbyrdelse her i landet af afgørelser om straf  

 mv., der er pålagt i et andet land, ske efter omsætning eller  

 tilpasning af den sanktion, der er pålagt ved den udenlandske  

 afgørelse.
Afgørelsen om omsætning eller tilpasning  

 træffes ved dom.
Ved fuldbyrdelse af bøder og konfiskation kan  

 den pågældende dog få lejlighed til at få sagen  

 afgjort ved en udenretlig bødevedtagelse eller vedtagelse af  

 konfiskation.
Fuldbyrdelse af en udenlandsk afgørelse skal som  

 udgangspunkt ske efter reglerne om omsætning.
Vil det ellers ikke  

 være muligt at få en domfældt overført hertil, kan  

 fuldbyrdelse dog ske efter reglerne om tilpasning.
Herom henvises til lovens  

 § 3, stk. 2-3, § 4, § 5 og § 11, jf. §§ 9 og  

 10.
Fuldbyrdelse her i landet af nordiske straffedomme sker  

 efter lov nr. 214 af 31. maj 1963 om samarbejde mellem Finland, Island, Norge  

 og Sverige angående fuldbyrdelse af straf mv.
Efter lovens § 4  

 omsættes frihedsstraf idømt i et andet nordisk land  

 (administrativt) til en straf af samme varighed inden for den tilsvarende  

 danske strafart.
Loven omfatter også fuldbyrdelse af bødestraf,  

 konfiskation, betingede domme og tilsyn med prøveløsladte.
11.1.2. Regler om omsætning af sanktioner,  

 der indebærer frihedsberøvelse, er fastsat dels i artikel 11 i  

 den europæiske konvention af 21. marts 1983 om overførelse af  

 domfældte, dels i artikel 44 i den europæiske konvention af 28.  

 maj 1970 om straffedommes internationale retsvirkninger.
Bøder og  

 konfiskationer fuldbyrdes efter reglerne om omsætning i  

 1970-konventionens artikel 45.
 Reglerne om omsætning indebærer, at  

 fuldbyrdelseslandet gennem en domstolsafgørelse eller administrativ  

 afgørelse omsætter sanktionen til en straf, der er pålagt  

 af fuldbyrdelseslandet efter dettes lovgivning og strafudmålingspraksis  

 for den pågældende overtrædelse.
Efter denne fremgangsmåde erstattes den i udlandet  

 pålagte straf med en ny straf, således at det er denne nye  

 sanktion, der skal fuldbyrdes.
Den kompetente myndighed i fuldbyrdelseslandet  

 er ved omsætning af retsfølgen bundet af bedømmelsen af  

 sagens faktiske omstændigheder, og fuldbyrdelseslandet må ikke  

 omsætte en sanktion, der indebærer frihedsberøvelse, til  

 en sanktion, der indebærer bøde.
 Endvidere skal myndigheden fratrække hele den  

 periode, i hvilken den domfældte har været frihedsberøvet.  

 Den domfældtes strafferetlige situation må ikke blive  

 forværret, men der er på den anden side   i modsætning til  

 retsstillingen ved fortsat fuldbyrdelse, jf. nedenfor om tilpasning   intet  

 til hinder for at formilde den domfældtes stilling, f.eks. ved at  

 udmåle en kortere straf end i domslandet.
 Samtidig er den pågældende myndighed ikke  

 bundet af den minimumsstraf, der efter fuldbyrdelseslandets lovgivning kan  

 være foreskrevet for den eller de begåede  

 lovovertrædelser.
Ved fuldbyrdelse af bøder og konfiskation af  

 pengebeløb skal myndigheden i fuldbyrdelseslandet omsætte det  

 pågældende beløb til den nationale møntenhed efter  

 gældende vekselkurs.
Myndigheden kan ved fastsættelse af  

 beløbet ikke overskride det maksimum, der måtte være  

 fastsat i dens egen lovgivning for samme lovovertrædelse, eller  

 såfremt der ikke er fastsat noget maksimumsbeløb det  

 højeste beløb, som normalt pålægges i  

 fuldbyrdelseslandet for en tilsvarende lovovertrædelse.
Ved  

 konfiskation af en bestemt genstand er det en betingelse, at der i henhold  

 til fuldbyrdelseslandets nationale lovgivning kan foretages konfiskation for  

 samme lovovertrædelse.
 Konfiskation kan endvidere fuldbyrdes efter reglerne i  

 FN-konventionen af 20. december 1988 imod ulovlig handel med narkotika og  

 psykotrope stoffer og den europæiske konvention af 8. november 1990 om  

 hvidvaskning, efterforskning samt beslaglæggelse og konfiskation af  

 udbyttet fra strafbart forhold.
 11.1.3. Regler om tilpasning findes i artikel 10 i  

 den europæiske konvention af 21. marts 1983 om overførelse af  

 domfældte.
 Efter denne bestemmelse kan de kompetente myndigheder i  

 fuldbyrdelseslandet vælge at fortsætte fuldbyrdelsen af  

 retsfølgen øjeblikkeligt eller, hvis retsfølgen på  

 grund af sin karakter eller varighed er uforenelig med fuldbyrdelseslandets  

 lovgivning, eller, hvis denne stats lovgivning kræver det, gennem en  

 domstolsafgørelse eller administrativ afgørelse tilpasse  

 sanktionen til den straf eller foranstaltning, der er foreskrevet af dets  

 egen lovgivning for en lignende lovovertrædelse.
Efter denne fremgangsmåde er det således den  

 sanktion, der er pålagt i udlandet, som   eventuelt efter en  

 tilpasning, dvs. en »oversættelse« til fuldbyrdelseslandets regler  

 overtages til fuldbyrdelse inden for rammerne af fuldbyrdelseslandets  

 strafarter og strafmaksimum for den pågældende  

 lovovertrædelse.
Der er i princippet ingen mulighed for at formilde den  

 domfældtes stilling bortset fra adgangen til benådning mv.
 Konventionen finder ikke anvendelse ved fuldbyrdelse af  

 bøder og konfiskation.
 11.1.4. For så vidt angår  

 gældende ret med hensyn til overførelse til afsoning i Danmark  

 af personer, der er dømt ved det internationale tribunal til  

 pådømmelse af krigsforbrydelser i det tidligere Jugoslavien,  

 henvises til bemærkningerne til det samtidig med dette lovforslag  

 fremsatte forslag til lov om ændring af lov nr. 1099 af 21. december  

 1994 om strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien.
 Spørgsmålet om fuldbyrdelse af  

 bødestraf er ikke aktuelt i forhold til tribunalerne for Jugoslavien  

 og Rwanda.
11.2. Regeringens overvejelser 11.2.1. Afsoning af domstolens domme skal efter  

 statuttens artikel 103 som udgangspunkt ske i en stat, som domstolen udpeger  

 ud fra en liste over stater, som over for domstolen har tilkendegivet, at de  

 er rede til at modtage domfældte personer.
Domstolens udpegning af  

 afsoningsstater skal i videst muligt omfang bygge på en rimelig  

 byrdefordeling mellem deltagerstaterne.
En stat, der er udpeget i en bestemt  

 sag, kan meddele domstolen, at den ikke accepterer domstolens udpegning.
Bestemmelsen svarer til artikel 27 i statutten for  

 Jugoslavien-tribunalet.
Tribunalet har udarbejdet en standardaftale, der  

 danner grundlag for forhandlingerne med alle de lande, som tribunalet  

 søger at få tilvejebragt en fuldbyrdelsesordning med.
Det er et  

 ufravigeligt led i aftalen, at det land, der fuldbyrder tribunalets domme, er  

 bundet af varigheden af den straf, som tribunalet har idømt, og af  

 tribunalets afgørelse om benådning eller formildelse af den  

 idømte straf.
Som det fremgår af bemærkningerne til  

 lovforslaget om ændring af lov om strafforfølgning ved det  

 internationale tribunal til pådømmelse af krigsforbrydelser i  

 det tidligere Jugoslavien (Fuldbyrdelse i Danmark af tribunalets  

 afgørelser) (Folketingstidende 1999-2000, tillæg A, s. 6690),  

 jf. nu lov nr. 436 af 31. maj 2000, har Danmark været afskåret  

 fra at indgå en sådan generel aftale med tribunalet.
Baggrunden  

 herfor er, at den danske ordning bygger på, at fuldbyrdelse her i  

 landet skal ske i overensstemmelse med reglerne om omsætning eller  

 tilpasning af straffen.
Det er endvidere et led i den danske ordning, at en dansk  

 domstol i hvert enkelt tilfælde skal godkende den afgørelse, som  

 justitsministeren træffer om fuldbyrdelse her i landet af tribunalets  

 domme.
Denne konkrete vurdering, som det ved loven er forudsat, at retten  

 skal foretage i hvert enkelt tilfælde, kunne før  

 lovændringen ikke bindes gennem en aftale, som indgås mellem  

 Jugoslavien-tribunalet og den danske regering med henblik på generelt  

 at fastlægge vilkårene for overførelse af dømte til  

 Danmark.
Det må forventes, at Den Internationale  

 Straffedomstol vil søge at indgå en tilsvarende aftale med de  

 lande, som den ønsker en fuldbyrdelsesordning med.
På  

 tidspunktet for dette lovforslags fremsættelse foreligger der  

 imidlertid ikke oplysninger om den nærmere udformning heraf.
 Efter regeringens opfattelse bør der være  

 mulighed for, at Danmark kan indgå en sådan aftale med  

 domstolen.
 At afskære sig på forhånd i den danske  

 lovgivning fra muligheden for at kunne indgå på en sådan  

 ordning med domstolen ville forekomme uheldigt og i strid med hensyn, der  

 ligger bag den bestående danske ordning med hensyn til domme afsagt i  

 andre lande   f.eks. i forhold til danske statsborgere og personer med fast  

 bopæl i Danmark.
 Det må også tillægges vægt, at  

 Danmark som deltagerstat medvirker til, at tilstrækkelige  

 afsoningsmuligheder stilles til rådighed for domstolen.
Regeringen foreslår derfor, at der skabes en  

 lovhjemmel, som muliggør, at der indgås en generel  

 fuldbyrdelsesaftale med domstolen.
Justitsministeriet vil forud for  

 indgåelsen af en sådan aftale med domstolen orientere  

 Folketingets Retsudvalg om indholdet af aftalen.
Grundlaget for en adgang til at indgå en sådan  

 aftale er, at fuldbyrdelse her i landet kan ske uden omsætning eller  

 tilpasning af straffen mv., idet en ordning med omsætning eller  

 tilpasning   i hvert fald i visse tilfælde   vil være i strid med  

 bl.a. statuttens artikel 105, hvorefter fængselsstraffen skal  

 være bindende for deltagerstaterne, og artikel 110, stk. 2,  

 hvorefter alene domstolen skal have ret til at træffe beslutning om  

 strafnedsættelse.
Både omsætning og tilpasning vil  

 således efter omstændighederne kunne indebære en betydelig  

 formildelse af den straf, som domstolen har udmålt.
Der er imidlertid ikke noget til hinder for at opretholde  

 den gældende ordning, hvorefter justitsministerens afgørelse om  

 fuldbyrdelse skal forelægges retten til godkendelse.
Retten vil  

 således skulle vurdere den konkrete afgørelse om fuldbyrdelse  

 her i landet på baggrund af bestemmelserne i loven og eventuelle  

 administrative forskrifter, herunder en fuldbyrdelsesaftale med domstolen,  

 sammenholdt med bestemmelserne i statuttens kapitel 10.
Domstolens mulighed for at idømme frihedsstraf er  

 fastsat i artikel 77, stk. 1. Domstolen kan idømme tidsbestemt  

 fængselsstraf, der ikke må overstige 30 år, eller  

 livsvarigt fængsel.
Statuttens artikel 105, stk. 1, bestemmer, at  

 den fængselsstraf, som domstolen har idømt, er bindende for  

 deltagerstaterne, som under ingen omstændigheder må ændre  

 den.
Afsoning her i landet kan således indebære, at den  

 pågældende kommer til at afsone en tidsbestemt straf, der i  

 varighed væsentligt overstiger, hvad der kan idømmes efter dansk  

 ret.
Uanset dette forhold finder regeringen som anført  

 ovenfor, at der bør være mulighed for, at Danmark kan  

 indgå en generel aftale med domstolen om afsoning her i landet.
Det  

 må i den forbindelse tillægges særlig vægt, at en  

 sådan frihedsstraf vil blive udmålt af et bredt sammensat,  

 internationalt organ, og ikke af en fremmed stat.
11.2.2. Et særligt spørgsmål  

 opstår vedrørende adgangen til benådning.
Grundlovens  

 § 24 tillægger kongen kompetence til at benåde dømte.  

 Statuttens artikel 105, stk. 1, bestemmer, at den fængselsstraf,  

 som domstolen har idømt, er bindende for deltagerstaterne, som under  

 ingen omstændigheder må ændre den.
Efter artikel 110,  

 stk. 1, må fuldbyrdelsesstaten ikke løslade personen,  

 før den idømte straf er afsonet.
Domstolen kan dog træffe  

 beslutning om strafnedsættelse, og skal tage stilling hertil, når  

 personen har afsonet to tredjedele af straffen eller 25 år af en  

 livstidsdom.
I den afsoningsaftale, som Sverige har indgået med  

 Jugoslavien-tribunalet, er der et generelt vilkår om, at Sverige skal  

 underrette justitssekretæren ved tribunalet, såfremt det efter  

 svensk ret bliver relevant at prøveløslade eller benåde  

 den domfældte.
Tribunalet kan på denne baggrund fremføre  

 de synspunkter, som underretningen giver anledning til.
Inden de nationale  

 myndigheder træffer endelig afgørelse i sagen, kan tribunalet  

 beslutte at overføre den dømte til fortsat afsoning i et andet  

 land.
Denne ordning indebærer på den ene side, at tribunalet  

 bevarer retten til at afgøre, om en dømt skal forblive  

 fængslet, og på den anden side, at det oprindeligt udpegede  

 afsoningsland (Sverige) ikke forpligtes til at opretholde fængslingen  

 (i Sverige) af en person, som efter svensk opfattelse bør  

 prøveløslades eller benådes.
En lignende ordning må overvejes i forbindelse med  

 indgåelse af en eventuel aftale mellem Danmark og Den Internationale  

 Straffedomstol om fuldbyrdelse.
Domstolen har efter artikel 104 en  

 tilsvarende adgang som tribunalet til på et hvilket som helst tidspunkt  

 at beslutte at overføre en domfældt til et fængsel i en  

 anden stat.
11.2.3. Danmark er ikke efter statutten   og vil  

 ikke efter en eventuel indgåelse af en generel aftale med domstolen om  

 fuldbyrdelse være   forpligtet til at imødekomme enhver  

 anmodning om fuldbyrdelse her i landet af straf mv., der er pålagt af  

 Den Internationale Straffedomstol.
Justitsministeren vil således i  

 konkrete tilfælde kunne afslå at træffe bestemmelse om, at  

 straf mv., som er pålagt af Den Internationale Straffedomstol, kan  

 fuldbyrdes her i landet.
Dette vil bl.a. kunne komme på tale i  

 tilfælde, hvor fuldbyrdelsen måtte indebære en sådan  

 fravigelse af grundlæggende danske regler, at fuldbyrdelsen ikke  

 bør finde sted her i landet.
Endvidere vil praktiske hensyn, herunder  

 utilstrækkelige anbringelsesmuligheder, i konkrete tilfælde kunne  

 begrunde, at fuldbyrdelsen ikke finder sted her i landet.
 Den foreslåede bestemmelse i § 3, stk. 1,  

 er på denne baggrund affattet således, at justitsministeren kan  

 bestemme, at straf mv., som er pålagt af domstolen, kan fuldbyrdes her  

 i landet efter reglerne i statuttens kapitel 10. Det foreslås, at  

 justitsministeren i medfør af § 3, stk. 6, kan  

 fastsætte nærmere regler om sådan fuldbyrdelse, herunder  

 på grundlag af overenskomst med domstolen.
 Det foreslås samtidig, at fuldbyrdelsen i videst  

 muligt omfang skal ske efter danske regler (jf. herved lov nr. 432 af 31. maj  

 2000 om fuldbyrdelse af straf mv., der træder i kraft den 1. juli  

 2001), og at fuldbyrdelsen ikke må medføre en skærpelse af  

 domfældtes strafferetlige situation.
 Endelig foreslås det, at justitsministerens  

 afgørelse altid vil skulle forelægges retten til godkendelse,  

 jf. lovforslagets § 3, stk. 3. Herved sikres i lighed med den  

 bestående ordning på området, at der som grundlag for  

 fuldbyrdelse her i landet af en dom afsagt af Den Internationale  

 Straffedomstol altid vil foreligge en dansk dom.
11.2.4. Efter fuldbyrdelsen af en frihedsstraf kan  

 den pågældende, hvis vedkommende ikke er statsborger i  

 afsoningsstaten, overføres til en anden stat, der har pligt til eller  

 har indvilliget i at modtage den pågældende.
Statutten tillader  

 også, at den pågældende i overensstemmelse med national  

 lovgivning udleveres til tredjestat til retsforfølgning eller  

 straffuldbyrdelse, men dog kun hvis vedkommende frivilligt forbliver på  

 afsoningsstatens territorium i mere end 30 dage efter løsladelsen.
Der  

 henvises til statuttens artikel 107 og 108.
 Efter dansk udlændingelovgivning må en  

 udlænding, medmindre udlændingen er nordisk statsborger eller er  

 fritaget for krav om opholdstilladelse, kun opholde sig i Danmark ud over de  

 tidsrum, hvor udlændingen som EF/EØS-statsborger, som  

 tredjelandsstatsborger omfattet af EF-reglerne om fri bevægelighed, som  

 visumfri udlænding eller i medfør af et udstedt visum er  

 berettiget til at opholde sig i Danmark, såfremt udlændingen har  

 opholdstilladelse.
Såfremt Danmark samtykker i at modtage  

 domfældte, ikke-nordiske statsborgere uden en gældende  

 opholdstilladelse i Danmark til strafafsoning i Danmark efter statuttens  

 artikel 103, vil de pågældende kunne indrejse i Danmark uden  

 visum og opholde sig her i landet i indtil 3 måneder fra indrejsen,  

 såfremt de er fritaget for visum.
Såfremt de  

 pågældende er visumpligtige, vil Udlændingestyrelsen kunne  

 udstede visum med ret til indtil 3 måneders ophold i Danmark.
Efter  

 udløbet af den visumfri periode henholdsvis af visummet må  

 domfældte efter Indenrigsministeriets vurdering henvises til et  

 »tålt ophold« her i landet uden opholdstilladelse under resten af  

 afsoningsperioden.
Efter Indenrigsministeriets vurdering foreligger der  

 sådanne hensyn til at sikre straffuldbyrdelse af de domme, der er  

 afsagt af Den Internationale Straffedomstol, at udlændingen må  

 kunne henvises til at opholde sig her i landet i form af et »tålt  

 ophold« under strafafsoningen.
Indgiver en domfældt ansøgning om  

 opholdstilladelse i Danmark, vil ansøgningen blive behandlet i henhold  

 til den gældende udlændingelovgivning og under hensyntagen til de  

 forpligtelser, som Danmark har påtaget sig, herunder i forhold til den  

 europæiske menneskerettighedskonvention.
Opholdstilladelse til den  

 domfældte vil i almindelighed, medmindre særlige grunde taler  

 derimod, kunne nægtes under henvisning til flygtningekonventionens  

 udelukkelsesgrunde, hvis der ansøges om asyl, eller til, at de  

 forhold, den pågældende er dømt for ved Den Internationale  

 Straffedomstol, kunne medføre udvisning fra Danmark, såfremt  

 pådømmelsen var sket her i landet.
 Indgår en domfældt ægteskab her i  

 landet, vil den europæiske menneskerettighedskonventions artikel 8 ikke  

 i almindelighed indebære en pligt til meddelelse af opholdstilladelse,  

 da ægteskabet blev indgået på et tidspunkt, hvor parret  

 ikke havde nogen berettiget forventning om at kunne etablere og videreudvikle  

 familielivet i netop Danmark.
Indgiver et familiemedlem til en domfældt  

 statsborger, der efter statuttens artikel 103 er overleveret til  

 straffuldbyrdelse i Danmark, ansøgning om visum med henblik på  

 at besøge domfældte, vil der i disse tilfælde efter en  

 konkret vurdering af Danmarks internationale forpligtelser, herunder den  

 europæiske menneskerettighedskonventions artikel 8, efter en afvejning  

 af karakteren af det familiemæssige forhold mellem domfældte og  

 familiemedlemmet, kunne meddeles visum til familiemedlemmet.
Hvis  

 familiemedlemmet ikke har mulighed for fra opholdslandet at udøve  

 samvær med den domfældte under strafafsoningen, vil der endvidere  

 efter ansøgning eventuelt kunne meddeles opholdstilladelse.
Efter endt strafafsoning skal en domfældt  

 ikke-nordisk statsborger, der efter statuttens artikel 103 er overleveret til  

 straffuldbyrdelse i Danmark, udrejse af landet, hvis den  

 pågældende ikke har opholdstilladelse her i landet eller på  

 andet grundlag har ret til at opholde sig her i landet.
Udrejser  

 udlændingen ikke frivilligt, drager politiet omsorg for udsendelse af  

 den pågældende.
Udsendelse må dog ikke ske til et land,  

 hvor den pågældende risikerer forfølgelse af de i  

 flygtningekonventionen af 28. juli 1951, artikel 1 A, nævnte grunde  

 eller risikerer forfølgelse eller tilsvarende overgreb omfattet af  

 udlændingelovens § 7, stk. 2, eller hvor udlændingen  

 ikke er beskyttet mod videresendelse til et sådant land.
Udlændinge, der er omfattet af  

 udlændingelovens § 7, stk. 2, kan dog tilbagesendes, hvis der  

 er bestemte grunde til at antage, at udlændingen frembyder fare for  

 landets sikkerhed, eller hvis udlændingen efter endelig dom for en  

 særlig farlig forbrydelse må antages at frembyde  

 nærliggende fare for andres liv, legeme, helbred eller frihed, jf.  

 udlændingelovens § 31, stk. 2, 2. pkt.
Bestemmelsen skal dog  

 anvendes i overensstemmelse med Danmarks internationale forpligtelser,  

 herunder det undtagelsesfri forbud, der kan udledes af bl.a. den  

 europæiske menneskerettighedskonventions artikel 3 om udsendelse til et  

 land, hvor udlændingen risikerer tortur eller umenneskelig eller  

 nedværdigende behandling eller straf.
 En udlænding, som hverken kan meddeles  

 opholdstilladelse efter udlændingeloven eller kan udsendes af landet,  

 vil være henvist til et såkaldt »tålt ophold« her i  

 landet.
11.2.5. Efter artikel 109 skal deltagerstaterne  

 fuldbyrde domstolens afgørelser om bøde og konfiskation i  

 overensstemmelse med procedurerne i national lovgivning.
Efter statuttens  

 artikel 109, stk. 3, skal disse afgørelser fuldbyrdes til fordel  

 for domstolen.
Dette indebærer en fravigelse af det almindelige  

 udgangspunkt, hvorefter udbyttet ved fuldbyrdelse af udenlandske  

 afgørelser om bøde og konfiskation tilfalder den danske  

 statskasse.
Baggrunden for bestemmelsen skal imidlertid ses i  

 sammenhæng med statuttens artikel 79 om oprettelse af en særlig  

 fond til fordel for ofre for forbrydelser under domstolens jurisdiktion og  

 for ofrenes familier.
Domstolen kan i medfør af denne bestemmelse  

 beslutte, at penge og andre formuegoder, der indgår som bøder og  

 konfiskation skal overføres til den særlige fond.
Bestemmelserne om fuldbyrdelse af afgørelser om  

 bøde og konfiskation er omfattet af henvisningen i lovforslagets  

 § 3, stk. 1, hvorefter justitsministeren kan bestemme, at straf  

 mv., som er pålagt af domstolen, kan fuldbyrdes her i landet efter  

 reglerne i statuttens kapitel 10. Også disse afgørelser skal som  

 udgangspunkt forelægges retten til godkendelse, jf. lovforslagets  

 § 3, stk. 4. På samme måde, som det kendes efter  

 1970-konventionen, jf. § 5, stk. 2, i lov om international  

 fuldbyrdelse af straf mv., foreslås det dog i lovforslagets § 3,  

 stk. 3, 3. pkt., at retsplejelovens regler om udenretlig vedtagelse af  

 bøde eller konfiskation finder tilsvarende anvendelse.
Det  

 indebærer, at den stedlige politimester   efter at justitsministeren  

 har truffet afgørelse om fuldbyrdelse i Danmark   kan give den  

 pågældende lejlighed til at få sagen afgjort udenretligt  

 ved en bødevedtagelse eller en vedtagelse af konfiskation, jf. herved  

 Folketingstidende 1970-71, tillæg A, sp. 1115.
På samme måde som efter lov om international  

 fuldbyrdelse af straf mv. (§ 5, stk. 3) foreslås desuden, at  

 der ikke kan anvendes forvandlingsstraf, hvis en bøde pålagt af  

 Den Internationale Straffedomstol ikke kan inddrives.
Statutten stiller  

 således ikke krav herom.
Der henvises til lovforslagets § 3,  

 stk. 4.
11.2.6. Også domstolens afgørelser om  

 erstatning til ofre skal fuldbyrdes af medlemsstaterne i overensstemmelse med  

 nationale procedurer, jf. henvisningen til artikel 109 i artikel 75,  

 stk. 5. Efter statutten skal den danske stat således på  

 vegne af det offer, der har fået tilkendt erstatning af Den  

 Internationale Straffedomstol, inddrive erstatningskravet her i landet og  

 overføre det inddrevne til domstolen med henblik på udbetaling  

 til ofret.
En sådan ordning kendes ikke i forvejen i dansk ret.
Efter  

 dansk ret påhviler det således ofret selv at inddrive  

 erstatningskrav, der er tilkendt under en straffesag, medmindre kravet er  

 omfattet af lov om erstatning fra staten til ofre for forbrydelser  

 (offererstatningsloven), og derfor udbetales af staten, som herefter  

 indtræder i kravet mod skadevolderen.
Der er tale om et civilt krav, der tilkommer en  

 privatperson, men som den danske stat skal søge at inddrive på  

 dennes vegne.
Det foreslås, at justitsministeren   på ofrets  

 vegne   kan indrive krav på erstatning pålagt domfældte  

 efter statuttens artikel 75 ved udpantning (dvs. ved udlæg og eventuelt  

 tvangsauktion) og ved lønindeholdelse efter kildeskattelovens og lov  

 om Det Fælles Lønindeholdelsesregisters regler herom, jf.  

 lovforslagets § 3, stk. 5.
12. Forholdet  

 til grundloven 12.1. Regeringen har overvejet, om Danmark kan  

 gennemføre statutten for Den Internationale Straffedomstol inden for  

 rammerne af grundloven, herunder navnlig om gennemførelsen af  

 statutten indebærer overladelse af beføjelser efter grundlovens  

 § 20.
De spørgsmål, som regeringen har overvejet i  

 forhold til grundlovens § 20, behandles nærmere i pkt. 12.2.-12.5.  

 nedenfor.
Forholdet til grundloven i øvrigt behandles i pkt. 12.6.  

 nedenfor.
Resultatet af overvejelserne sammenfattes i pkt. 12.7.
12.2. Efter grundlovens § 20, stk. 1, kan  

 beføjelser, som efter grundloven tilkommer rigets myndigheder, ved lov  

 i nærmere bestemt omfang overlades til mellemfolkelige myndigheder, der  

 er oprettet ved gensidig overenskomst med andre stater til fremme af  

 mellemfolkelig retsorden og samarbejde.
Til vedtagelse af lovforslag herom  

 kræves et flertal på 5/6 af Folketingets medlemmer.
Opnås  

 et sådant flertal ikke, men opretholder regeringen lovforslaget,  

 forelægges det folketingsvælgerne til godkendelse eller  

 forkastelse efter de regler, der gælder for folkeafstemninger, jf.  

 grundlovens § 20, stk. 2.
Danmark har tilsluttet sig en række internationale  

 organisationer, som har kompetence til at træffe generelle og konkrete  

 beslutninger, der er rettet til medlemsstaterne.
Som eksempler kan  

 nævnes FN og Den Internationale Domstol i Haag.
Det karakteristiske for de beslutninger, der kan  

 træffes i disse organisationer, er, at de kun tilsigter at gælde  

 for staterne som folkeretlige forpligtelser.
De tilsigter ikke at gælde  

 umiddelbart i den enkelte stats interne retsorden.
Hvis en sådan  

 beslutning går ud på at regulere de enkelte individers  

 adfærd, må den derfor transformeres eller inkorporeres i national  

 ret.
Sådanne »traditionelle« mellemfolkelige  

 organisationers vedtagelser kan gennemføres i dansk ret, uden at  

 proceduren i grundlovens § 20 skal iagttages.
Det gælder, selv om  

 organisationen på andre punkter har atypisk karakter, f.eks. derved, at  

 der uden Danmarks tilslutning (og eventuelt mod Danmarks stemme) kan  

 træffes beslutninger, der er bindende for Danmark.
Anderledes forholder det sig med mellemfolkelige  

 myndigheder, som tillægges kompetence til at udfærdige retsakter,  

 der skal gælde umiddelbart i de deltagende stater med virkning for  

 private personer og virksomheder.
Sådanne ordninger kan kun  

 gennemføres i dansk ret ved anvendelse af proceduren i grundlovens  

 § 20. Det skyldes, at kompetencen til at udstede regler mv., der direkte  

 regulerer borgernes adfærd, overlades til den mellemfolkelige  

 myndighed.
Det afgørende for, om gennemførelsen af en  

 traktat forudsætter anvendelse af grundlovens § 20, er med andre  

 ord i første række, om traktaten indebærer overladelse af  

 beføjelser til en mellemfolkelig myndighed til at udstede retsakter,  

 såvel generelle som konkrete beslutninger, der   efter traktatens eget  

 indhold   skal gælde umiddelbart i de deltagende stater med virkning  

 for f.eks. private individer.
Der kan være tale om overladelse af  

 såvel lovgivende som udøvende og dømmende myndighed, jf.  

 grundlovens § 3.
12.3. Statutten for Den Internationale  

 Straffedomstol må efter regeringens opfattelse forstås  

 således, at Den Internationale Straffedomstols beslutninger ikke skal  

 gælde direkte i medlemsstaternes interne retsorden.
Der er med andre  

 ord alene tale om beslutninger, der er rettet til medlemsstaterne, og som  

 fastlægger folkeretlige forpligtelser for medlemsstaterne.
 Det er herefter overladt til medlemsstaterne at  

 sørge for   i overensstemmelse med procedurerne i deres nationale  

 lovgivninger   at opfylde de folkeretlige forpligtelser.
 Gennemførelsen af statutten rejser således  

 efter regeringens opfattelse som udgangspunkt ikke spørgsmål i  

 forhold til grundlovens § 20, jf. pkt. 12.2. ovenfor.
 Det tilføjes, at den norske regering også har  

 lagt denne fortolkning af statutten til grund i vurderingen af statuttens  

 forhold til den norske grundlovs § 93, der er beslægtet med den  

 danske grundlovs § 20. Der henvises til det norske udenrigsministeriums  

 høringsnotat for »fremleggelse av vedtektene til den internasjonale  

 straffedomstol for Stortinget for samtykke til ratifikasjon« af 4. oktober  

 1999, s. 66.
12.4. Efter statutten har Den Internationale  

 Straffedomstol kompetence til at retsforfølge personer for de  

 alvorligste internationale forbrydelser, nemlig folkedrab, krigsforbrydelser  

 og andre forbrydelser mod menneskeheden, når nærmere angivne  

 vilkår er opfyldt.
Domstolen kan i forbindelse hermed afsige kendelse  

 om, at en domfældt person skal betale erstatning til ofre, jf.  

 statuttens artikel 75. Danmark er   under visse betingelser   forpligtet til  

 at sørge for at anholde og overføre en person til  

 retsforfølgning ved Den Internationale Domstol.
Det kan også  

 være danske statsborgere, der mistænkes for at have begået  

 en krigsforbrydelse mv. på dansk territorium.
Der henvises til pkt. 8  

 ovenfor.
Efter grundlovens § 3, 3. pkt., er den  

 dømmende magt hos domstolene.
Spørgsmålet er derfor, om  

 gennemførelsen af Den Internationale Straffedomstols ovennævnte  

 kompetence til   under visse betingelser   at dømme i de alvorligste  

 internationale forbrydelser betyder, at proceduren i grundlovens § 20  

 skal iagttages.
 Herom bemærkes følgende:
Både efter folkeretten og statsretten anses danske  

 myndigheder som udgangspunkt for at være enekompetente til at  

 udøve myndighedsbeføjelser inden for dansk territorium.
Det  

 antages imidlertid, at grundloven ikke er til hinder for, at en fremmed stats  

 myndigheder efter folkeretlig aftale om afgrænsning af de indbyrdes  

 jurisdiktionsforhold opnår adgang til på dansk territorium at  

 udøve visse beføjelser i forhold til personer mv., som har  

 særlig tilknytning til den pågældende stat.
 Vurderingen af sådanne jurisdiktionsaftalers forhold  

 til grundloven beror på den enkelte aftales formål og  

 nærmere indhold, herunder karakteren og omfanget af den fremmede stats  

 myndigheders beføjelser på dansk område.
 Det må efter regeringens opfattelse antages, at det  

 skal afgøres ud fra de nævnte synspunkter vedrørende  

 jurisdiktionsaftaler, om grundlovens § 20 skal anvendes i det  

 foreliggende tilfælde.
Den Internationale Straffedomstols kompetence er  

 begrænset til de alvorligste internationale forbrydelser mod  

 menneskeheden mv., som har generel betydning for verdenssamfundet.
De  

 pågældende forbrydelser kan derfor siges ikke blot at have  

 tilknytning til Danmark, men også til andre lande.
Det gælder,  

 selv om den pågældende person er dansk statsborger eller  

 mistænkes for at have begået forbrydelsen på dansk  

 territorium.
Den Internationale Straffedomstols kompetence er desuden  

 subsidiær i forhold til deltagerstaternes domstole.
Det betyder, at  

 sager om forbrydelser mod menneskeheden mv. som altovervejende hovedregel  

 skal behandles af de danske domstole i det omfang, domstolene efter  

 straffelovens almindelige jurisdiktionsregler har kompetence hertil.
Der  

 henvises til pkt. 6 ovenfor.
Endelig er der i lovgivningspraksis flere eksempler  

 på, at Danmark har tilsluttet sig en international straffedomstol, uden  

 at dette har rejst spørgsmål om overladelse af beføjelser  

 efter grundlovens § 20. Der henvises til lov nr. 1099 af 21. december  

 1994 om strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien.
Der  

 henvises endvidere til bekendtgørelse nr. 832 af 30. oktober 1995 om  

 strafforfølgning ved Rwanda-tribunalet.
Før grundloven af 1953  

 kan nævnes, at Danmark tilsluttede sig oprettelsen af  

 Nürnberg-domstolen, jf. bekendtgørelse nr. 7 af 13. november 1945  

 (Lovtidende C).
 Sammenfattende må det efter regeringens opfattelse  

 antages, at gennemførelsen af Den Internationale Straffedomstols  

 ovennævnte kompetence til   under visse betingelser - at dømme i  

 de alvorligste internationale forbrydelser ikke betyder, at proceduren i  

 grundlovens § 20 skal iagttages.
12.5. Statuttens regler om deltagerstaternes  

 samarbejde med anklageren for Den Internationale Straffedomstol etablerer  

 som nævnt i pkt. 12.3. ovenfor   som altovervejende hovedregel et  

 almindeligt mellemfolkeligt samarbejde mellem anklageren og de nationale  

 myndigheder.
Det er således deltagerstaterne selv, som   eventuelt  

 under deltagelse af anklageren   foretager de nødvendige  

 efterforskningsskridt, herunder tvangsindgreb, på deres respektive  

 territorier.
Som anført i lovforslagets pkt. 9.2.  

 tillægges anklageren dog i to   snævert afgrænsede  

 situationer adgang til selv at foretage efterforskning mv. på  

 deltagerstaternes territorium.
Spørgsmålet er derfor, om  

 gennemførelsen af disse beføjelser for anklageren  

 forudsætter, at proceduren i grundlovens § 20 anvendes.
Dette  

 spørgsmål behandles i pkt. 12.5.1.-12.5.2. nedenfor.
 12.5.1. Efter statuttens artikel 57, stk. 3,  

 litra d, kan forundersøgelseskammeret bemyndige anklageren til at  

 foretage særlige efterforskningsskridt på en deltagerstats  

 territorium uden at have sikret sig samarbejde med den pågældende  

 stat efter statuttens kapitel 9.
Det gælder efter bestemmelsen, hvis staten  

 åbenbart er ude af stand til at efterkomme en anmodning om samarbejde,  

 idet der ikke findes nogen myndighed eller bestanddel af statens retssystem,  

 som har kompetence til at fuldbyrde anmodningen.
I denne situation kan  

 anklageren således få beføjelse til   på egen  

 hånd   at foretage tvangsindgreb på dansk territorium, herunder  

 anholdelse og ransagning.
 De indgreb, som anklageren kan bemyndiges til at foretage,  

 har principielt karakter af beføjelser, som efter grundloven tilkommer  

 rigets myndigheder, jf. grundlovens § 3, 2. pkt., om den udøvende  

 magt.
Bestemmelsen i statutten gælder imidlertid alene i  

 den helt særegne situation, at den pågældende stats  

 myndigheder   på grund af sammenbrud af retssystemet m.v. som  

 følge af krig eller lignende   åbenbart er ude af stand til selv  

 at udøve de pågældende beføjelser.
Den tager  

 således sigte på ekstreme - og for Danmarks vedkommende meget  

 teoretiske   tilfælde, hvor forholdene er af en sådan karakter,  

 at det for en reel betragtning ikke synes at give mening at tale om afgivelse  

 af suverænitet På den anførte baggrund er det regeringens  

 opfattelse, at gennemførelse af artikel 57, stk. 3, ikke kan  

 antages at nødvendiggøre anvendelse af grundlovens § 20.  

 Det kan i den forbindelse tilføjes, at den norske regering har anlagt  

 en lignende vurdering i relation til den tilsvarende bestemmelse i den norske  

 grundlovs § 93.
 12.5.2. Efter statuttens artikel 99, stk. 4,  

 kan anklageren   hvis det er nødvendigt for en vellykket efterkommelse  

 af en anmodning om efterforskning mv.   uden deltagelse af de danske  

 myndigheder foretage efterforskning på dansk territorium, herunder  

 særligt afhøring eller optagelse af vidneforklaring.
Anklageren har imidlertid ikke adgang til at foretage  

 tvangsindgreb.
Vidneafhøring skal således ske på  

 frivilligt grundlag.
Og anklageren skal rådføre sig med de  

 danske myndigheder i videst mulig omfang, når forbrydelsen  

 påstås begået på dansk territorium.
I andre  

 tilfælde kan anklageren først foretage efterforskning på  

 dansk territorium efter at have rådført sig med de danske  

 myndigheder og under hensyn til de rimelige vilkår, som de danske  

 myndigheder stiller, eller de betænkeligheder, som de danske  

 myndigheder fremkommer med.
 Om forholdet til grundlovens § 20 bemærkes  

 følgende:
Kerneområdet for grundlovens § 20 er den  

 virksomhed, der består i at udstede retsakter med umiddelbar gyldighed  

 i Danmark, jf. pkt. 12.2. ovenfor.
Den kompetence til at foretage  

 efterforskning på dansk territorium, som anklageren får efter  

 statuttens artikel 99, stk. 4, har ikke denne karakter.
Da anklageren  

 ikke kan anvende tvang, er der heller ikke på anden måde tale om  

 den umiddelbare normering af borgernes forhold, som er karakteristisk for  

 ordninger, der er omfattet af grundlovens § 20.
Anklagerens adgang til at foretage efterforskning på  

 dansk territorium på egen hånd vil næppe have den store  

 praktiske betydning for Danmark.
Ud over at udførelsen af opgaver  

 på dansk territorium skal være nødvendig for en vellykket  

 efterkommelse af en anmodning om efterforskning mv., er forudsætningen,  

 at Den Internationale Straffedomstol har jurisdiktion i forhold til den  

 pågældende forbrydelse.
Dette vil domstolen normalt ikke have,  

 hvis forbrydelsen påstås begået på dansk territorium,  

 idet dansk jurisdiktion efter statutten går forud for domstolens  

 jurisdiktion, jf. pkt. 6 ovenfor.
I andre tilfælde vil efterforskningen  

 på dansk territorium kun kunne finde sted under hensyn til de rimelige  

 vilkår mv., som de danske myndigheder stiller.
 På den anførte baggrund må det efter  

 regeringens opfattelse antages, at gennemførelsen af statuttens  

 artikel 99, stk. 4, ikke nødvendiggør, at proceduren i  

 grundlovens § 20 anvendes.
12.6. Statutten for Den Internationale  

 Straffedomstol finder anvendelse på alle personer uden forskel på  

 officiel stilling eller hverv.
Officiel stilling som stats- eller  

 regeringschef eller parlamentsmedlem mv. skal i intet tilfælde fritage  

 en person fra strafansvar.
Endvidere udelukker immuniteter eller  

 særlige procedureregler, som måtte være tilknyttet til en  

 persons officielle stilling eller hverv, ikke domstolen fra at udøve  

 sin jurisdiktion.
Der henvises til statuttens artikel 27.
 Spørgsmålet er, om dette forhold  

 indebærer, at statuttens bestemmelser om udlevering til  

 retsforfølgning ved Den Internationale Straffedomstol ikke vil kunne  

 opfyldes inden for rammerne af grundloven.
 Herom bemærkes følgende:
12.6.1. Efter grundlovens § 13 er kongen  

 ansvarsfri og hans person fredhellig.
Bestemmelsen indebærer, at  

 regenten ikke kan strafforfølges ved en dansk domstol, uanset om  

 regenten har handlet som privatperson eller statschef.
Bestemmelsen må  

 også antages at indebære, at regenten ikke kan udleveres til  

 strafforfølgning ved Den Internationale Straffedomstol.
 Bestemmelsen i grundlovens § 13 indebærer  

 således, at det ikke kan sikres, at Danmark vil kunne leve op til sine  

 forpligtelser til at udlevere regenten til retsforfølgning ved Den  

 Internationale Straffedomstol, hvis regenten måtte have begået en  

 forbrydelse, der er omfattet af domstolens jurisdiktion.
Statutten indeholder imidlertid ingen regler om, at  

 deltagerstaterne generelt skal bringe deres retstilstand i overensstemmelse  

 med statutten, således at fuld opfyldelse af denne på  

 forhånd er sikret.
Det må endvidere anses for en endog yderst  

 hypotetisk situation, at regenten begår forbrydelser af den type, som  

 statutten regulerer.
 I hvert fald under disse omstændigheder bør  

 bestemmelsen i grundlovens § 13 ikke afholde Danmark fra at tilslutte  

 sig (ratificere) statutten.
 Det tilføjes, at den norske regering har draget den  

 samme konklusion i forhold til den beslægtede bestemmelse i den norske  

 grundlovs § 5. Der henvises til det tidligere nævnte  

 høringsnotat, s. 67 ff.
 12.6.2. Efter § 7 i lov nr. 25 af 11. februar  

 1871 om regeringens førelse i tilfælde af kongens umyndighed,  

 sygdom eller fraværelse nyder rigsforstanderen   sålænge  

 han fører regeringen   den samme ansvarsfrihed som kongen.
Endvidere følger det af artikel 25 i kongeloven af  

 14. november 1665, at medlemmer af kongehuset nyder immunitet.
Bestemmelsen  

 har følgende ordlyd:
»De [prinserne og prinsesserne af blodet] skulle og for  

 ingen underdommere svare, men deres første og sidste dommer skal  

 være kongen, eller hvem han dertil forordner.« Det antages, at kongelovens artikel 25 ikke gælder  

 med grundlovskraft.
Der vil derfor kunne træffes afvigende bestemmelser  

 ved almindelig lov.
 Tilsvarende må det efter regeringens opfattelse  

 antages, at den immunitet, som rigsforstanderen er sikret efter  

 rigsforstanderlovens § 7, kan ophæves ved almindelig lov for at  

 sikre opfyldelsen af de forpligtelser, som følger af statutten.
 På den anførte baggrund indebærer dette  

 lovforslags § 1 (hvorefter statutten for Den Internationale  

 Straffedomstol gælder her i landet), at den immunitet, som  

 rigsforstanderen og medlemmer af kongehuset har efter de ovennævnte  

 regler, ikke er til hinder for, at de pågældende af danske  

 myndigheder   i den yderst hypotetiske situation, hvor rigsforstanderen eller  

 et medlem af kongehuset mistænkes for at have begået forbrydelser  

 mod menneskeheden mv.   kan udleveres til retsforfølgning ved Den  

 Internationale Straffedomstol.
 12.6.3. Efter grundlovens § 57, 1. pkt., kan  

 intet medlem af Folketinget uden dettes samtykke tiltales eller underkastes  

 fængsling af nogen art, medmindre vedkommende er grebet på fersk  

 gerning.
 Efter bestemmelsen kan Folketinget næppe   på  

 forhånd   give afkald på det enkelte medlems immunitet,  

 således at den pågældende kan udleveres til  

 retsforfølgning ved Den Internationale Straffedomstol.
 Gennemføres statutten, er bestemmelsen imidlertid  

 efter regeringens opfattelse ikke til hinder for, at Folketinget  

 ophæver et folketingsmedlems immunitet i den yderst hypotetiske  

 situation, hvor det er nødvendigt for at opfylde de forpligtelser, der  

 følger af statutten.
 På denne baggrund bør bestemmelsen i  

 grundlovens § 57, 1. pkt., ikke afholde Danmark fra at tilslutte sig  

 (ratificere) statutten.
 12.7. Sammenfattende finder regeringen, at dansk  

 gennemførelse af statutten ikke nødvendiggør, at  

 proceduren i grundlovens § 20 anvendes.
 Regeringen finder endvidere, at bestemmelserne i  

 grundlovens § 13 om regentens immunitet ikke bør afholde Danmark  

 fra at tilslutte sig (ratificere) statutten, selv om opfyldelsen af de  

 forpligtelser om udlevering af regenten til retsforfølgning ved Den  

 Internationale Straffedomstol ikke kan sikres uden en  

 grundlovsændring.
13. Lovforslagets økonomiske og  

 administrative konsekvenser I henhold til artikel 115 skal domstolens udgifter  

 finansieres bl.a. gennem pålignede bidrag fra deltagerstaterne på  

 basis af det af forsamlingen af deltagerstater vedtagne budget, jf. artikel  

 117. Det nærmere indhold af domstolens budget vil således ikke  

 være bekendt, før forsamlingen af deltagerstater træder  

 sammen efter statuttens ikrafttræden.
Størrelsen af de danske  

 bidrag vil afhænge af hvilke og hvor mange stater, der til den tid har  

 ratificeret statutten.
På tidspunktet for lovforslagets  

 fremsættelse er det derfor i sagens natur ikke muligt at anslå  

 størrelsen af de bidrag, som vil komme til at påhvile  

 Danmark.
 Lovforslaget skønnes ikke at have administrative  

 konsekvenser for det offentlige af betydning.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
Vurdering af konsekvenser af  

 lovforslag Positive konsekvenser/mindre udgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ingen Danmarks bidrag til domstolens finansiering kan endnu ikke  

 opgøres Administrative konsekvenser for stat, kommuner og amts  

 kommuner Ingen Ingen af betydning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter 14. Hørte myndigheder mv.
 Lovforslaget er samtidig med fremsættelsen sendt til  

 høring hos:
 Præsidenterne for Østre og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Dansk Fængselsforbund, Foreningen af  

 fængselsinspektører og vicefængselsinspektører,  

 Kriminalforsorgsforeningen, HK Landsklubben Kriminalforsorgen,  

 Advokatrådet, Landsforeningen af Beskikkede Advokater, Det Danske  

 Center for Menneskerettigheder, Nævnet for Etnisk Ligestilling, Dansk  

 Røde Kors, FN-forbundet, Amnesty International (Dansk Afdeling) og  

 Dansk Retspolitisk Forening.
Bemærkninger til lovforslagets enkelte  

 bestemmelser Til § 1 1. Bestemmelsens stk. 1 fastsætter, at  

 statutten for Den Internationale Straffedomstol gælder her i landet.  

 Dette indebærer bl.a., at der skabes hjemmel til at  

 iværksætte retsskridt her i landet med henblik på  

 strafforfølgning ved domstolen af de forbrydelser, der er nævnt  

 i statutten.
 Bestemmelsen er ikke til hinder for, at der kan  

 iværksættes strafforfølgning i anledning af den samme  

 handling ved danske domstole i de tilfælde, hvor der er dansk  

 straffemyndighed, jf. straffelovens §§ 7- 8. Tværtimod  

 indebærer komplementaritetsprincippet i statuttens artikel 1 og 17, at  

 deltagerstaterne har den primære jurisdiktion.
§ 1 indebærer, at man fra dansk side vil kunne  

 opfylde de samarbejdsforpligtelser, der følger af statutten.
Man vil  

 således f.eks. kunne efterkomme anmodninger om retshjælp  

 (herunder efterforskning under anvendelse af straffeprocessuelle  

 tvangsindgreb) og udlevering, jf. statuttens kapitel 9. Lovforslagets  

 § 2 indeholder nærmere regler om fremgangsmåden ved  

 udlevering til Den Internationale Straffedomstol.
Inkorporeringen har ikke yderligere konsekvenser i dansk  

 ret.
I henhold til statuttens artikel 1 gælder statutten for Den  

 Internationale Straffedomstol, og dens bestemmelser er rettet mod domstolen.  

 At statutten gøres til en del af dansk ret, er således kun af  

 betydning for danske myndigheder i det omfang, det udtrykkeligt følger  

 af statutten, at den pålægger deltagerstaterne forpligtelser.
Der  

 henvises i øvrigt til pkt. 5 i de almindelige bemærkninger til  

 lovforslaget.
 2. I stk. 2 bemyndiges  

 udenrigsministeren til at sætte procesreglementet (og ændringer  

 heraf), de vejledende beskrivelser af gerningsindhold (og ændringer  

 heraf) samt ændringer af statutten i kraft her i landet.
 Procesreglementet skal være i overensstemmelse med  

 statutten, der har forrang i tilfælde af uoverensstemmelse, jf. artikel  

 51, stk. 4 og 5. De vejledende beskrivelser af gerningsindhold skal  

 tilsvarende være i overensstemmelse med statutten, jf. artikel 9,  

 stk. 4, og er i øvrigt kun vejledende for domstolen.  

 Procesreglementet og de vejledende beskrivelser af gerningsindhold kan  

 således ikke fravige statutten.
Domstolens procesreglementet vil i overvejende grad  

 indeholde regler, der alene vil være af betydning for domstolen og  

 dennes sagsbehandling.
Imidlertid kan procesreglementet komme til at  

 indeholde supplerende regler, der er af betydning for domstolens samarbejde  

 med deltagerstaterne.
Som anført under pkt. 8.1.9. i de almindelige  

 bemærkninger til lovforslaget vil procesreglementet f.eks. komme til at  

 indeholde en bestemmelse, der supplerer statuttens bestemmelser, om den  

 længste tid, der må forløbe fra domstolen fremsætter  

 en anmodning om foreløbig anholdelse til selve udleveringsanmodningen  

 foreligger.
En sådan bestemmelse vil have betydning for de danske  

 regler om, hvor længe en person må frihedsberøves her i  

 landet på baggrund af en anmodning fra domstolen om foreløbig  

 anholdelse.
 Procesreglementet og de vejledende beskrivelser af  

 gerningsindhold ? og ændringer heri ? skal vedtages med 2/3 flertal af  

 medlemmerne af forsamlingen af deltagerstater.
 Ændringer af statutten kræver efter artikel  

 121, stk. 3, konsensus eller vedtagelse med 2/3 flertal på et  

 møde i forsamlingen af deltagerstater eller på en særlig  

 revisionskonference (hvoraf en skal afholdes 7 år efter statuttens  

 ikrafttræden, jf. artikel 123, stk. 1). Ændringerne  

 træder herefter i kraft for alle deltagerstater et år, efter at  

 7/8 af deltagerstaterne har godkendt eller ratificeret disse (artikel 121,  

 stk. 4   smh. stk. 6 om adgangen til at træde tilbage fra  

 statutten for deltagerstater, der ikke har godkendt ændringen).  

 Ændringer i bestemmelserne om Den Internationale Straffedomstols  

 jurisdiktion i artikel 5-8 træder dog kun i kraft for de  

 deltagerstater, der har godkendt ændringen (artikel 121, stk. 5).  

 Ændringer af institutionel karakter   dvs. ændringer af visse  

 nærmere angivne bestemmelser, der alene berører domstolens  

 interne organisation og ikke medlemsstaternes samarbejde med denne  

 kræver alene vedtagelse (og ikke efterfølgende godkendelse eller  

 ratifikation) med 2/3 flertal og træder i kraft 6 måneder efter  

 vedtagelsen (artikel 122, stk. 2).
Det kan efter omstændighederne afhænge af  

 ændringernes indhold og karakter, om adgangen til administrativt at  

 bestemme, at de skal gælde her i landet, bør udnyttes.
Der vil  

 navnlig være anledning hertil i det omfang, ændringerne  

 berører bestemmelser af betydning for deltagerstaternes (herunder  

 Danmarks) samarbejdsforpligtelser over for domstolen.
Hensynet til en samlet  

 kundgørelse (og dermed umiddelbar tilgængelighed) her i landet  

 af det til enhver tid gældende regelgrundlag for Den Internationale  

 Straffedomstol kan dog tale for, at hjemlen udnyttes også i andre  

 tilfælde.
 Hjemlen til at sætte ændringer af statutten i  

 kraft her i landet indebærer, at sådanne ændringer ikke  

 kræver ændringer af denne lov, og den giver  

 forudsætningsvis regeringen bemyndigelse til at godkende og ratificere  

 sådanne ændringer.
Til  

 § 2 Om baggrunden for den foreslåede ordning henvises  

 til pkt. 8 i de almindelige bemærkninger til lovforslaget.
1. Ved § 2, stk. 1, bemyndiges  

 justitsministeren til at træffe afgørelse om udlevering af  

 personer, som domstolen har afsagt anholdelses- og udleveringsbeslutning  

 over.
Udleveringen beror således på justitsministerens  

 afgørelse, men som nævnt under pkt. 8.2. i de almindelige  

 bemærkninger til lovforslaget, vil det være den altovervejende  

 hovedregel, at domstolens afgørelse efterkommes.
Udlevering til  

 domstolen vil således f.eks. ikke kunne nægtes med henvisning  

 til, at den pågældende har indgivet ansøgning om asyl.  

 Udlevering til strafforfølgning ved domstolen er i sagens natur ikke i  

 strid med forbudet i artikel 33, stk. 1, i FN-konventionen af 28. juli  

 1951 om flygtninges retsstilling, hvorefter ingen kontraherende stat som  

 udgangspunkt må udvise eller afvise en flygtning ved grænserne  

 til sådanne områder, hvor hans liv eller frihed ville være  

 truet på grund af hans race, religion, nationalitet,  

 tilhørsforhold til en særlig social gruppe eller politiske  

 anskuelser.
 Efter statuttens artikel 59, stk. 2, sammenholdt med  

 artikel 89, stk. 1, 2. pkt., kan danske myndigheder alene påse, om  

 Den Internationale Straffedomstols anmodning om anholdelse og/eller  

 udlevering (»overførelse«) angår den pågældende  

 person (dvs. at der ikke foreligger personforveksling), om den  

 pågældende er blevet anholdt i overensstemmelse med  

 gældende regler, og om den pågældendes rettigheder er  

 blevet respekteret.
 Som det fremgår af statuttens artikel 1 og 17, er  

 Den Internationale Straffedomstol   i modsætning til Jugoslavien- og  

 Rwanda-tribunalerne   komplementær (dvs. et supplement) til national  

 strafferetlig jurisdiktion, hvor en stat er uvillig eller ude af stand til  

 effektivt at gennemføre efterforskning eller  

 retsforfølgning.
 Spørgsmålet om strafforfølgning i  

 Danmark (navnlig af personer, der har dansk statsborgerskab eller bopæl  

 i Danmark) vil der imidlertid have været anledning til at overveje  

 allerede i forbindelse med Den Internationale Straffedomstols beslutning om  

 at antage sagen, jf. statuttens artikel 17. Når en situation er blevet  

 henvist til domstolen, og anklageren har besluttet, at der er rimeligt  

 grundlag for at påbegynde en efterforskning, eller anklageren af egen  

 drift indleder en efterforskning, skal anklageren således underrette  

 alle deltagerstater og de stater, som efter de foreliggende oplysninger  

 normalt ville udøve jurisdiktion med hensyn til de  

 pågældende forbrydelser, jf. artikel 18, stk. 1. Inden for  

 en måned fra modtagelsen af denne underretning, kan en stat informere  

 domstolen om, at den er i færd med at efterforske eller har  

 efterforsket sine statsborgere eller andre inden for sin jurisdiktion med  

 hensyn til strafbare handlinger omfattet af domstolens jurisdiktion og  

 informationerne fra anklageren, jf. artikel 18, stk. 2.
 Skulle der helt undtagelsesvis ikke have været  

 anledning til at overveje strafforfølgning i Danmark på et  

 tidligere tidspunkt, kan der på det tidspunkt, hvor danske myndigheder  

 får anledning til at indlede strafforfølgning, gøres  

 indsigelse mod domstolens jurisdiktion efter statuttens artikel 19. Indtil  

 Den Internationale Straffedomstols afgørelse herom foreligger, kan  

 udleveringsanmodningen sættes i bero, jf. statuttens artikel 95.
 Om fremgangsmåden, hvor den pågældende  

 her i landet er dømt eller frifundet for den samme (faktiske)  

 handling, som udleveringsanmodningen angår, henvises til pkt. 8.1.5. i  

 de almindelige bemærkninger om negativ retskraft (ne bis in idem).
 2. Ved lovforslagets § 2, stk. 2,  

 præciseres det, at spørgsmålet om at udlevere en  

 domfældt til fuldbyrdelse af domstolens dom, sml. herved artikel 91,  

 stk. 3, ligeledes afgøres af justitsministeren.
 Bestemmelsen vil f.eks. kunne finde anvendelse i  

 tilfælde, hvor den domfældte pågribes i Danmark efter at  

 være undveget fra de hollandske myndigheder, efter at dommen er afsagt,  

 men inden fuldbyrdelse har kunnet finde sted, eller er undveget under  

 afsoningen.
Under forudsætning af, at der i forbindelse med  

 udleveringsanmodningen foreligger en eksigibel dom fra domstolen og  

 eventuelle yderligere fornødne oplysninger til dokumentation af  

 afsoningen i fuldbyrdelseslandet, vil udlevering til fuldbyrdelse af  

 domstolens dom herefter som udgangspunkt skulle finde sted.
De særlige  

 betingelser i udleveringslovens § 3, stk. 3, om straffens  

 længde kan således ikke begrunde en nægtelse af udlevering.  

 Nægtelse af udlevering til straffuldbyrdelse må i øvrigt  

 antages kun at kunne ske i samme meget begrænsede omfang som ved  

 udlevering til strafforfølgning, jf. pkt. 1 ovenfor.
 3. Efter lovforslagets § 2, stk. 3,  

 finder udleveringslovens kapitel 3 og 4 anvendelse i sager om udlevering til  

 domstolen, men med de fornødne lempelser.
 3.1. I udtrykket »de fornødne lempelser«  

 ligger dels et forbehold om intensiteten af prøvelsen af  

 udleveringsgrundlaget, jf. udleveringslovens §§ 12, 13, 16, 17,  

 stk. 3, og 18-21, dels et forbehold om, at udleveringslovens  

 bestemmelser er affattet med henblik på udlevering til et lands  

 myndigheder, og således ikke er formuleret med henblik på den  

 specielle situation, at udlevering iværksættes med henblik  

 på strafforfølgning ved en mellemfolkelig domstol.
 3.2. Henvisningen til udleveringslovens kapitel 3  

 indebærer i øvrigt, at sager om udlevering til domstolen som  

 udgangspunkt behandles efter de almindelige regler i udleveringsloven.
3.2.1. Udlevering kan således kun ske efter  

 anmodning fra domstolen.
Anmodningen skal indeholde oplysninger om den  

 strafbare handling, dennes beskaffenhed og de anvendelige straffebestemmelser  

 i statutten, og anmodningen skal være ledsaget af en udskrift af  

 domstolens beslutning om anholdelse og udlevering, jf. herved statuttens  

 artikel 91, stk. 2, og 58, stk. 3, og udleveringslovens § 11,  

 stk. 2.
3.2.2. Hvis det umiddelbart af  

 udleveringsanmodningen kan konstateres, at der er tale om en  

 personforveksling, kan Justitsministeriet uden videre afslå  

 anmodningen, jf. statuttens artikel 59, stk. 2, og udleveringslovens  

 § 12, stk. 1, 1. pkt.
I øvrigt sendes udleveringsanmodningen  

 til politiet på det sted, hvor den, som søges udleveret,  

 opholder sig.
Politiet iværksætter derefter uden ophold den  

 undersøgelse, der er nødvendig for at afgøre, om  

 betingelserne for udlevering er opfyldt.
Formålet med denne  

 undersøgelse er først og fremmest at finde frem til den rette  

 person ifølge domstolens beslutning.
Om nødvendigt kan politiet  

 i den forbindelse skride til anholdelse, eventuelt med henblik på  

 varetægtsfængsling, og efter omstændighederne tillige  

 foretage ransagning og beslaglæggelse efter retsplejelovens regler, jf.  

 udleveringslovens § 13.
 3.2.3. Grundlaget for udlevering til domstolen vil  

 således allerede på dette stadium af sagen blive underkastet en  

 vis, foreløbig domstolsprøvelse.
Det skal dog herved tages i betragtning, at der som  

 udgangspunkt består en ubetinget pligt til at gennemføre  

 domstolens beslutning om anholdelse og udlevering.
Nogen materiel  

 prøvelse af udleveringsgrundlaget svarende til udleveringslovens  

 § 3, stk. 5, kommer således ikke på tale.
Bestrides  

 f.eks. domstolens kompetence efter statutten i det konkrete tilfælde  

 eller rigtigheden af de beviser, der ligger til grund for domstolens  

 beslutning, eller nægter den, der søges udleveret, sig skyldig,  

 må domstolens beslutning desuagtet som udgangspunkt lægges til  

 grund.
Viser det sig imidlertid, f.eks. i forbindelse med  

 fremstillingen af den anholdte, at der er tale om en personforveksling, jf.  

 statuttens artikel 59, stk. 2, skal vedkommende dog løslades uden  

 hensyn til domstolens beslutning om anholdelse og udlevering.
Der kan herved  

 efter omstændighederne også blive tale om at yde erstatning for  

 uforskyldt anholdelse og varetægtsfængsling, jf.  

 udleveringslovens § 12, 3. pkt.
Statutten indeholder i artikel 85 bestemmelser om, at Den  

 Internationale Straffedomstol kan tilkende en person erstatning, bl.a. hvor  

 den pågældende har været ulovligt anholdt eller  

 varetægtsfængslet.
Erstatningen betales af domstolen.
Disse  

 regler gælder for domstolen og har således ikke umiddelbart  

 betydning for danske myndigheders forpligtelse til at yde erstatning for  

 uberettiget frihedsberøvelse her i landet, der reguleres af reglerne i  

 retsplejelovens kapitel 93 a.
3.2.4. Henvisningen til udleveringslovens § 14  

 indebærer, at der allerede på tidspunktet for  

 iværksættelsen af politiets undersøgelse i medfør  

 af udleveringslovens § 12 skal beskikkes en forsvarer for den, der  

 søges udleveret.
I øvrigt finder retsplejelovens almindelige  

 regler om beskikkelse og valg af forsvarer tilsvarende anvendelse.
 Udgifterne til den beskikkede forsvarer og andre  

 sagsomkostninger afholdes af det offentlige, medmindre retten under  

 særlige omstændigheder bestemmer, at de skal betales af den, der  

 søges udleveret, jf. udleveringslovens § 14, stk. 2.
3.2.5. Afgørelsen af  

 spørgsmålet om udlevering henhører som nævnt under  

 justitsministeren, jf. lovforslagets § 2, stk. 1. Henvisningen til  

 udleveringslovens § 15, stk. 1, indebærer herefter, at  

 spørgsmålet om udlevering til domstolen forelægges  

 justitsministeren til afgørelse umiddelbart efter afslutningen af  

 politiets undersøgelse.
Som tidligere nævnt vil det i  

 almindelighed være udgangspunktet, at domstolens afgørelse om  

 udlevering efterkommes, og at udlevering alene kan nægtes, hvis Den  

 Internationale Straffedomstols anmodning om udlevering ikke angår den  

 pågældende person (dvs. hvis der foreligger  

 personforveksling).
Efter statuttens artikel 101 må en person, der er  

 udleveret til Den Internationale Straffedomstol, ikke retsforfølges,  

 straffes eller tilbageholdes for anden adfærd begået forud for  

 udleveringen end den adfærd, der udgør grundlaget for  

 udleveringen, medmindre den udleverende stat giver samtykke.
Domstolen kan  

 dog anmode om, at staten giver afkald på at gøre denne  

 beføjelse gældende, og deltagerstaterne bør  

 bestræbe sig herpå.
 På dette punkt svarer lovforslaget til  

 udleveringslovens ordning, idet den udleverede ikke efter udleveringslovens  

 § 10 selv kan meddele samtykke til, at vedkommende drages til ansvar for  

 nogen anden handling begået før udleveringen end den,  

 vedkommende er udleveret for.
Statutten kan heller ikke antages at udelukke, at  

 udleveringslovens ordning opretholdes med hensyn til muligheden for videre  

 udlevering fra domstolen til tredjeland med henblik på  

 strafforfølgning eller straffuldbyrdelse i anledning af andre  

 lovovertrædelser begået før udleveringen til domstolen,  

 jf. herved udleveringslovens § 10. Statuttens artikel 81, stk. 3,  

 litra c, bestemmer, at tiltalte skal løslades umiddelbart ved  

 frifindelse, og indeholder i øvrigt ikke bestemmelser om, at domstolen  

 kan udlevere den pågældende til tredjeland.
En beslutning om  

 udlevering til domstolen bør derfor meddeles på samme  

 vilkår som efter udleveringslovens § 10, f.eks. om  

 justitsministerens tilladelse, jf. udleveringslovens § 20, med henblik  

 på tilfælde, hvor videre udlevering fra domstolen til  

 retsforfølgning i tredjeland måtte komme på tale, jf. pkt.  

 3.3. nedenfor.
 3.2.6. Træffer justitsministeren beslutning  

 om udlevering til Den Internationale Straffedomstol, skal den  

 pågældende person samtidig med, at der gives meddelelse om  

 beslutningen, gøres bekendt med adgangen til domstolsprøvelse  

 af beslutningen og med fristen for fremsættelse af anmodning herom, jf.  

 udleveringslovens § 15, stk. 2.
 3.2.7. Henvisningen til udleveringslovens § 16  

 indebærer, at den, der skal udleveres til domstolen, kan forlange, at  

 politiet indbringer spørgsmålet om beslutningens lovlighed for  

 retten på det sted, hvor den pågældende opholder sig.
 Om indholdet af denne prøvelse henvises til  

 bemærkningerne ovenfor vedrørende lovforslagets § 2,  

 stk. 1. Formålet med prøvelsen af beslutningens »lovlighed«  

 er som nærmere beskrevet i pkt. 8.1.8. i de almindelige  

 bemærkninger til lovforslaget som udgangspunkt alene at sikre, at  

 beslutningen om udlevering angår rette vedkommende.
Anmodningen om domstolsprøvelse skal i lighed med  

 udleveringslovens ordning fremsættes inden tre dage, efter at  

 beslutningen er meddelt den pågældende.
Når særlige  

 omstændigheder taler derfor, kan justitsministeren imidlertid tillade,  

 at beslutningen indbringes for retten, selv om anmodningen herom først  

 fremsættes efter fristens udløb, jf. udleveringslovens  

 § 16, stk. 2. At denne beføjelse er henlagt til  

 justitsministeren, skyldes efter udleveringslovens forarbejder administrative  

 og praktiske hensyn, navnlig i tilfælde, hvor anmodningen om  

 domstolsprøvelse først fremsættes umiddelbart før  

 udleveringens iværksættelse, eventuelt i den lufthavn eller  

 på den jernbanestation, hvor udleveringen skal finde sted.  

 Sådanne hensyn gør sig ligeledes gældende i tilfælde  

 af udlevering til domstolen, hvorfor udleveringslovens ordning foreslås  

 opretholdt også på dette punkt.
 Rettens afgørelse træffes ved kendelse, der  

 inden tre dage kan kæres til vedkommende landsret.  

 Spørgsmålet om, hvorvidt kære, som iværksættes  

 efter udløbet af denne frist, skal afvises, afgøres af  

 landsretten efter reglerne i retsplejelovens § 949, stk. 2, jf.  

 udleveringslovens § 16, stk. 3.
3.2.8. Inden udløbet af fristen for  

 fremsættelse af anmodning om domstolsprøvelse må  

 udlevering til domstolen kun iværksættes, hvis den  

 pågældende giver afkald på at kræve  

 udleveringsbeslutningen indbragt for retten.
Indbringes beslutningen for  

 retten, kan udlevering til domstolen først ske, når beslutningen  

 er fundet lovlig ved endelig retskendelse, jf. udleveringslovens § 17,  

 stk.1.
3.2.9. For at sikre gennemførelsen af  

 udleveringen til domstolen kan der i medfør af retsplejelovens regler  

 foretages anholdelse og varetægtsfængsling af den person, der  

 skal udleveres, jf. udleveringslovens § 17, stk. 3. Henvisningen  

 til udleveringslovens § 17, stk. 3, indebærer, at en  

 frihedsberøvelse, der er sket efter denne bestemmelse, som  

 udgangspunkt skal ophæves, hvis udlevering ikke har fundet sted inden  

 30 dage efter enten et eventuelt afkald på domstolsprøvelse,  

 udløbet af kærefristen eller tidspunktet for den endelige  

 retskendelse om udlevering, jf. § 17, stk. 1. § 17,  

 stk. 3, 2. pkt., giver dog mulighed for at forlænge denne frist i  

 særlige tilfælde.
Denne bestemmelse kan imidlertid ikke benyttes  

 til at forlænge fristen gennem en længere periode, f.eks. fordi  

 det på tidspunktet for anmodningen om fristforlængelse er  

 uafklaret, hvornår udleveringen kan gennemføres.
 3.2.10. Endelig er der gennem henvisningen til  

 udleveringslovens § 18 givet hjemmel til, at det i forbindelse med  

 beslutningen om udlevering kan bestemmes, at genstande, der er beslaglagt  

 eller taget i bevaring under sagen, med forbehold af tredjemands eventuelle  

 rettigheder skal overgives til domstolen.
3.3. Henvisningen til udleveringslovens kapitel 4  

 indebærer ud over det under punkt 3.1. anførte, at der med  

 hjemmel i udleveringslovens § 19, stk. 1, kan  

 iværksættes anholdelse og varetægtsfængsling,  

 beslaglæggelse og ransagning, jf. udleveringslovens § 13,  

 også i tilfælde, hvor der alene foreligger en efterlysning af den  

 person, der senere søges udleveret til strafforfølgning ved  

 domstolen.
Foranstaltninger, der er truffet i medfør af denne  

 bestemmelse, skal dog som udgangspunkt ophæves, såfremt man ikke  

 inden 30 dage efter en eventuel anholdelse af vedkommende har modtaget en  

 formel anmodning om udlevering fra domstolen, jf. udleveringslovens  

 § 19, stk. 2. I samme bestemmelse er der dog ligeledes givet  

 mulighed for, at retten i særlige tilfælde kan forlænge  

 denne frist.
 Udleveringslovens § 19, stk. 1, vil  

 således kunne anvendes i tilfælde, hvor der foreligger en  

 anmodning fra Den Internationale Straffedomstol om foreløbig  

 anholdelse af en person, jf. artikel 59 og 92. Fristen for løsladelse  

 i udleveringslovens § 19, stk. 2, vil skulle lempes i  

 fornødent omfang, såfremt der i domstolens procesreglement  

 fastsættes en længere frist for domstolens fremsendelse af selve  

 udleveringsanmodningen, jf. pkt. 8.1.9. i de almindelige bemærkninger  

 til lovforslaget.
Henvisningen til udleveringslovens § 20  

 indebærer, at justitsministerens tilladelse til udvidelse af  

 strafforfølgningen til andre handlinger begået før  

 udleveringen meddeles efter samme regler som i tilfælde, hvor  

 udlevering ville være sket til et lands myndigheder.
Tilladelse kan  

 således kun meddeles, såfremt udlevering for den  

 pågældende handling kunne have fundet sted i medfør af  

 udleveringslovens (og denne lovs) regler, jf. udleveringslovens § 20,  

 stk. 2, og når lovligheden af beslutningen om at give tilladelse  

 eventuelt er fastslået ved endelig retskendelse, jf. udleveringslovens  

 § 20, stk. 4-5.
Endelig indebærer henvisningen til udleveringslovens  

 § 21, at transit gennem Danmark i forbindelse med udlevering fra  

 tredjeland til Den Internationale Straffedomstol kræver  

 forudgående tilladelse fra de danske myndigheder.
Tilladelse til  

 transit vil imidlertid som nærmere beskrevet under pkt. 8.1.10. i de  

 almindelige bemærkninger til lovforslaget formentlig kun kunne  

 nægtes i det yderst begrænsede omfang, hvor der ville have  

 været adgang til at nægte at efterkomme en tilsvarende  

 udleveringsanmodning fra domstolen om udlevering af vedkommende person fra  

 Danmark.
 3.4. Den foreslåede bestemmelse i § 2,  

 stk. 4, afspejler den ret, som den anholdte i henhold til statuttens  

 artikel 59, stk. 3, har til at ansøge forvaringsstaten om  

 midlertidig løsladelse, indtil udleveringen finder sted.  

 Afgørelsen om midlertidig løsladelse træffes af retten  

 efter de nærmere regler, der er anført i statuttens artikel 59,  

 stk. 4 og 5, om bl.a. vilkårene for en sådan midlertidig  

 løsladelse.
Ved afgørelsen skal retten således  

 lægge vægt på, hvorvidt der under hensyn til grovheden af  

 de påståede forbrydelser er hastende og ekstraordinære  

 forhold, der retfærdiggør midlertidig løsladelse, og  

 hvorvidt der foreligger de nødvendige garantier, som kan sikre, at  

 forvaringsstaten kan opfylde sin forpligtelse til at udlevere den  

 pågældende person til domstolen.
Retten skal ikke vurdere  

 grundlaget for Den Internationale Straffedomstols udstedelse af  

 anholdelsesbeslutningen, jf. statuttens artikel 59, stk. 4.
 Før der træffes afgørelse i anledning  

 af en anmodning om midlertidig løsladelse, skal Den Internationale  

 Straffedomstols forundersøgelseskammer underrettes om anmodningen og  

 fremkomme med en anbefaling, der skal tillægges fuld vægt, jf.  

 artikel 59, stk. 5.
 Efter artikel 59, stk. 6, kan  

 forundersøgelseskammeret anmode om løbende rapporter om  

 forløbet af en midlertidig løsladelse.
Til § 3 Om baggrunden for den foreslåede ordning henvises  

 til pkt. 11 i de almindelige bemærkninger til lovforslaget.
1. § 3, stk. 1, indebærer,  

 at justitsministeren bemyndiges til at bestemme, at straf mv., som er  

 pålagt af Den Internationale Straffedomstol, kan fuldbyrdes her i  

 landet.
Udtrykket »straf mv.« omfatter i overensstemmelse med statuttens  

 artikel 77 dels fængselsstraf, der kan være såvel  

 tidsbestemt som tidsubestemt, jf. stk. 1, dels bøde og  

 konfiskation, jf. stk. 2.
2. Efter § 3, stk. 2, 1. led, skal  

 fuldbyrdelsen i videst muligt omfang ske efter danske regler.
Udtrykket »i  

 videst muligt omfang« indebærer en modifikation i forhold til den  

 bestående almindelige ordning, hvorefter det er et ufravigeligt krav,  

 at fuldbyrdelsen sker efter danske regler, jf. § 10, stk. 2, i  

 loven om international fuldbyrdelse af straf mv.
§ 10, stk. 2, er på dette punkt  

 videreført i uændret form fra den oprindelige formulering i  

 § 8, stk. 2, i lov nr. 522 af 23. december 1970 om fuldbyrdelse af  

 europæiske straffedomme.
Af forarbejderne til denne bestemmelse  

 fremgår, at der med udtrykket: »fuldbyrdelsen skal ske efter danske  

 regler« menes, at fuldbyrdelsen sker i danske institutioner efter de for  

 disse institutioner gældende bestemmelser, og at der kan ske  

 prøveløsladelse og benådning efter danske regler, jf.  

 herved Folketingstidende 1970-71, tillæg A, sp. 1118.
 At opretholde et lignende ubetinget krav til fuldbyrdelsen  

 af Den Internationale Straffedomstols domme må forventes at være  

 en hindring for en i øvrigt acceptabel fuldbyrdelsesordning med  

 domstolen, dels fordi fuldbyrdelsen af fængselsstraffe efter statuttens  

 artikel 106 skal være »underlagt domstolens tilsyn«, dels fordi  

 kompetencen til at træffe bestemmelse om strafnedsættelse  

 (svarende til benådning og prøveløsladelse) efter  

 statuttens artikel 110 tilkommer domstolen.
Lovforslagets § 3, stk. 2, 1. led, er herefter  

 affattet således, at fuldbyrdelse som udgangspunkt skal ske efter  

 danske regler.
Bestemmelsen tager imidlertid samtidig højde for, at  

 eventuelle modifikationer kan gøres på dette punkt som led i  

 aftalen med domstolen om overførelse af straffuldbyrdelsen i det  

 enkelte tilfælde eller i en generel aftale herom med domstolen, jf.  

 lovforslagets § 3, stk. 6. Det skal herved tages i betragtning, at  

 også vilkår, der indebærer en fravigelse af de danske  

 regler om fuldbyrdelse, skal godkendes af en dansk domstol, for at en konkret  

 aftale kan danne grundlag for fuldbyrdelse i Danmark, jf. lovforslagets  

 § 3, stk. 3, og pkt. 3 nedenfor.
Fuldbyrdelsen af domme i straffesager er reguleret i  

 retsplejelovens kapitel 90, hvorefter politiet drager omsorg for  

 fuldbyrdelsen.
Almindelige regler om inddrivelse af bøder findes  

 endvidere i straffeloven.
Efter § 52, stk. 4, kan politiet inddrive  

 bl.a. bøder og konfiskerede beløb ved udpantning og ved  

 indeholdelse i den pågældendes indtægter efter reglerne om  

 inddrivelse af personlige skatter i kildeskatteloven.
Efter lovforslagets § 3, stk. 2, 2. led, er det  

 et ufravigeligt krav, at fuldbyrdelsen i Danmark ikke må medføre  

 skærpelse af domfældtes strafferetlige situation.
På dette  

 punkt opretholdes den bestående ordning uændret.
 Ved bestemmelsen, der også kendes fra de  

 europæiske konventioner om overførelse af straffuldbyrdelse,  

 sikres det, at en aftale med domstolen om overførelse af  

 straffuldbyrdelsen til Danmark alene kan indebære en uændret  

 retsstilling eller være til fordel for den domfældte.
3. § 3, stk. 3, indebærer  

 som nævnt ovenfor, at ingen, der er domfældt ved domstolen, vil  

 kunne afsone dommen i Danmark, uden at der til grund for fuldbyrdelsen  

 foreligger en dansk dom.
En administrativ afgørelse kan således  

 ikke udgøre grundlaget for afsoning her i landet.
Den foreslåede ordning svarer på dette punkt  

 til den gældende ordning om overførelse af straffuldbyrdelse  

 på grundlag af domme, der er afsagt af en fremmed stats nationale  

 myndigheder.
Også i forhold til domstolen vil det således efter  

 regeringens opfattelse kunne give anledning til principielle  

 betænkeligheder, såfremt man rent administrativt kunne  

 træffe afgørelse om grundlaget for fuldbyrdelse af domme i  

 Danmark.
I formuleringen »til godkendelse« ligger først og  

 fremmest et forbehold om, at aftalen med domstolen ikke er åbenbart  

 uforenelig med landets retsorden eller grundlæggende danske  

 retsprincipper.
Et led i domstolsprøvelsen vil også være,  

 at fuldbyrdelsen ikke medfører skærpelse af domfældtes  

 strafferetlige situation, jf. § 3, stk. 2.
Kravet om godkendelse i lovforslagets § 3,  

 stk. 3, er ufravigeligt for fængselsstraffe.
Det indebærer,  

 at enhver konkret aftale om fuldbyrdelse af fængselsstraf her i landet,  

 der ikke godkendes af domstolene, er uanvendelig som fuldbyrdelsesgrundlag i  

 Danmark.
Medmindre en anden ordning forhandles med Den Internationale  

 Straffedomstol og godkendes af domstolene, må overførelse af  

 straffuldbyrdelsen i givet fald opgives.
 Ved lovforslagets § 3, stk. 3, 2. pkt.,  

 præciseres, at afgørelsen om godkendelse træffes ved  

 dom.
 For bøder og konfiskation foreslås det i  

 § 3, stk. 3, 3. pkt., at der kan gives den domfældte  

 lejlighed til få sagen afgjort udenretligt ved en bødevedtagelse  

 eller en vedtagelse af konfiskation, jf. nærmere pkt. 11.2.5. i de  

 almindelige bemærkninger til lovforslaget.
4. Ved § 3, stk. 4, udelukkes det at  

 anvende forvandlingsstraf, såfremt en bøde, der er idømt  

 af Den Internationale Straffedomstol ikke kan inddrives.
En frihedsstraf kan  

 således ikke træde i stedet for bøden, hvis den ikke  

 betales.
Dette svarer til den gældende ordning  

 vedrørende fuldbyrdelse af udenlandske bøder, jf. § 5,  

 stk. 3, i lov om international fuldbyrdelse af straf mv.
Statutten  

 indeholder ikke bestemmelser, der forpligter deltagerstaterne til at anvende  

 forvandlingsstraf i tilfælde af, at en bøde ikke betales.
I henhold til regel 146, stk. 5, i det foreliggende  

 udkast til procesreglement vil Den Internationale Straffedomstol i  

 særlige tilfælde have mulighed for at erstatte en bøde,  

 der i henhold til artikel 77, stk. 2, litra a, er blevet idømt i  

 tillæg til en frihedsstraf med en »tillægsfrihedsstraf« på  

 indtil 25 pct. af den oprindelige frihedsstraf, dog højst fem  

 år.
Denne adgang for domstolen til at idømme en  

 »tillægsfrihedsstraf« berøres ikke af lovforslagets § 3,  

 stk. 4. Såfremt Den Internationale Straffedomstol omsætter  

 en idømt bødestraf til en »tillægsfrihedsstraf«,  

 opstår der her i landet alene spørgsmål om fuldbyrdelse af  

 den samlede frihedsstraf i medfør af § 3, stk. 1.
5. Efter lovforslagets § 3, stk. 5, kan  

 justitsministeren   på ofrets vegne   inddrive erstatningskrav, der er  

 pålagt den domfældte, jf. statuttens artikel 75, ved udpantning  

 (dvs. ved udlæg og eventuelt tvangsauktion) og ved  

 lønindeholdelse, jf. pkt. 11.2.6. i de almindelige bemærkninger  

 til lovforslaget.
I praksis vil det være den stedlige politimester, der  

 forestår inddrivelsen.
Henvisningen til reglerne om inddrivelse af bøder i  

 lovforslagets § 3, stk. 5, 2. pkt., omfatter reglerne om afdragsvis  

 betaling, betalingsevnevurdering og den nærmere gennemførelse af  

 lønindeholdelse (herunder om strafansvar og erstatningsansvar for den  

 indeholdelsespligtige), jf. straffelovens § 52, stk. 2 og 4-7, og  

 administrative forskrifter udstedt i medfør af disse bestemmelser.  

 Efter ikrafttrædelse af straffuldbyrdelsesloven den 1. juli 2001 vil  

 disse bestemmelser blive afløst af straffuldbyrdelseslovens  

 §§ 90-92 og administrative forskrifter udstedt i medfør af disse  

 bestemmelser.
Ved inddrivelse af erstatning til ofre efter statuttens artikel  

 75 udfører politiet dog inddrivelsen efter delegation fra  

 justitsministeren, jf. herved lovforslagets § 3, stk. 5, 1. pkt.,  

 og eventuelle begrænsninger i adgangen til at påklage  

 politimesterens afgørelser til justitsministeren finder derfor ikke  

 anvendelse i disse sager.
 6. Om baggrunden for og rækkevidden af  

 bemyndigelsesbestemmelsen i lovforslagets § 3, stk. 6, henvises til  

 pkt. 11.2.1.-11.2.3. i de almindelige bemærkninger til  

 lovforslaget.
Til § 4 Bestemmelsen vedrører princippet om »ne bis in  

 idem«, der indebærer, at en person ikke kan strafforfølges for  

 den samme handling to gange.
Dette princip fremgår af statuttens  

 artikel 20, og finder i henhold til denne artikel anvendelse både i  

 forhold til Den Internationale Straffedomstol for så vidt angår  

 domstolens egne domme samt domme, der er afsagt i en stat, og i forhold til  

 deltagerstaterne for så vidt angår Den Internationale  

 Straffedomstols domme.
 Denne bestemmelse svarer til straffelovens § 10 a,  

 stk. 1, hvorefter en person, over for hvem der er afsagt straffedom i  

 den stat, hvor handlingen er begået, eller en dom, der er omfattet af  

 den europæiske konvention om straffedommes internationale  

 retsvirkninger eller af lov om overførelse til andet land af  

 retsforfølgning i straffesager, ikke kan strafforfølges her i  

 landet for den samme handling, såfremt visse nærmere betingelser  

 vedrørende den idømte sanktion er opfyldt.
 Straffelovens § 10 a er en undtagelse fra det  

 almindelige udgangspunkt i dansk ret, hvorefter straffedomme, der er er  

 afsagt af udenlandske domstole, ikke har negativ retskraft her i landet.  

 Domme, der er afsagt af Den Internationale Straffedomstol, er ikke omfattet  

 af bestemmelsen i straffelovens § 10 a (som kun vedrører domme  

 afsagt i fremmede stater), og denne bestemmelse udelukker således ikke  

 strafforfølgning her i landet for samme handling.
 For at der i overensstemmelse med princippet om »ne bis in  

 idem« i statuttens artikel 20 ikke i Danmark skal kunne ske  

 strafforfølgning af en person, der er dømt eller frifundet ved  

 Den Internationale Straffedomstol, foreslås bestemmelsen i  

 § 4.
Statutten giver ikke mulighed for, at deltagerstaterne kan  

 gøre undtagelser fra forbudet mod »ne bis in idem«.
Der foreslås  

 således ikke undtagelser svarende til straffelovens § 10 a,  

 stk. 2, der tager sigte på situationer, hvor den stat, hvor  

 krænkelsen har fundet sted, eller hvis interesser fortrinsvis varetages  

 ved de bestemmelser, som dommen angår, kan nære frygt for, at  

 pådømmelse i udlandet ikke i tilstrækkelig grad tilgodeser  

 retshåndhævelsens behov.
 I overensstemmelse med statuttens bestemmelser om  

 deltagerstaternes primære straffemyndighed indebærer den  

 foreslåede bestemmelse alene, at Danmark er afskåret fra at  

 udøve straffemyndighed, når domstolen har domfældt eller  

 frifundet den pågældende.
Ordningen afviger derved fra den, der kendes fra lov om  

 strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien.  

 Efter § 3 i loven kan en person, mod hvem tribunalet har indledt  

 strafforfølgning, ikke her i landet strafforfølges for den  

 samme handling.
Baggrunden for, at indledning af strafforfølgning ved  

 tribunalet er tilstrækkeligt til at afskære national  

 strafforfølgning, er, at tribunalet har primær straffemyndighed  

 i forhold til deltagerstaterne i sager, der er omfattet af statutten for  

 tribunalet.
Til § 5 Efter statuttens artikel 70, stk. 4, litra a, skal  

 hver deltagerstat udvide sin nationale lovgivning om strafbare handlinger,  

 der er rettet mod efterforskning og retspleje, til at omfatte de handlinger,  

 der er nævnt i artikel 70, stk. 1, vedrørende Den  

 Internationale Straffedomstol, når forholdet begås på den  

 pågældende deltagerstats territorium eller af dens  

 statsborgere.
Regler om dansk straffemyndighed er fastsat i  

 straffelovens §§ 6-12. Efter § 6, nr. 1, hører under dansk  

 straffemyndighed handlinger, som foretages i den danske stat  

 (territorialprincippet). Der kan ikke i forhold til denne bestemmelse  

 indlægges et krav om, at hele den kriminelle virksomhed er foretaget i  

 den danske stat, for at der er dansk straffemyndighed.
Når blot en del  

 af virksomheden er foretaget her i landet, må forholdet antages at  

 være undergivet dansk straffemyndighed efter denne bestemmelse.
Efter § 8 er der efter omstændighederne dansk  

 straffemyndighed i forhold til udlandshandlinger uden hensyn til, hvor  

 gerningsmanden hører hjemme.
Dette gælder bl.a. i  

 tilfælde, hvor »handlingen er omfattet af mellemfolkelig overenskomst,  

 ifølge hvilken Danmark er forpligtet til at foretage  

 retsforfølgning«, jf. § 8, nr. 5. Formålet med denne  

 bestemmelse, der blev indsat ved lov nr. 322 af 4. juni 1986, er bl.a. at  

 opfylde   og at muliggøre opfyldelse af fremtidige   konventioner  

 eller andre mellemfolkelige aftaler, der indebærer en forpligtelse for  

 Danmark til at have dansk straffemyndighed med henblik på at kunne  

 strafforfølge nærmere angivne overtrædelser, jf. herved  

 Folketingstidende 1986-86, Tillæg A, sp. 2080-2081 og 2087.
 Danske domstole vil således kunne udøve  

 straffemyndighed i de situationer, der er anført i statuttens artikel  

 70, stk. 4, litra a.
 For at kunne dømme for de handlinger, der er  

 opregnet i statuttens artikel 70, stk. 1, kræves endvidere, at de  

 relevante materielle straffebestemmelser i dansk ret finder anvendelse  

 på forhold, der angår domstolen.
 De handlinger, der er nævnt i artikel 70,  

 stk. 1, er afgivelse af falsk forklaring, når man er forpligtet  

 til at tale sandt (litra a), fremlæggelse af bevis, som man ved er  

 falsk eller forfalsket (litra b), forskellige former for utilbørlig  

 påvirkning af vidner og bevisindsamling (litra c) og af  

 embedsmænd ved domstolen (litra d og e), samt opfordring til eller  

 modtagelse af bestikkelse som embedsmand ved domstolen (litra f).
 Disse handlinger er omfattet af straffebestemmelserne i  

 straffelovens kapitel 14 og 17. Kapitel 14 indeholder således bl.a.  

 bestemmelser om utilbørlig påvirkning af tjenestemænd i  

 form af vold, trusler og skældsord mv. (§§ 119 og 121) og af  

 vidner (§ 123) samt om ødelæggelse af beviser (§ 125,  

 stk. 1, nr. 2). Kapitel 17 indeholder bl.a. straffebestemmelser om falsk  

 forklaring (§§ 158 og 159) og om tilvejebringelse af falsk bevis  

 (§ 164, stk. 2).
Det er almindeligt antaget, at bestemmelserne i  

 straffelovens kapitel 14 om forbrydelser mod den offentlige myndighed ikke  

 omfatter udenlandske myndigheder, medmindre andet udtrykkeligt er fastsat.  

 Tilsvarende antages det, at straffelovens kapitel 17 om falsk forklaring og  

 falsk anklage ikke omfatter erklæringer afgivet til en udenlandsk  

 myndighed.
Dog finder § 158 om falsk forklaring for retten efter sin  

 ordlyd anvendelse på falsk forklaring for en udenlandsk ret og for  

 EF-domstolen.
Under alle omstændigheder må det antages, at  

 bestemmelserne ikke finder anvendelse på Den Internationale  

 Straffedomstol uden en udtrykkelig bestemmelse herom.
På den baggrund foreslås det, at  

 bestemmelserne i de nævnte kapitler i straffeloven også  

 gælder, når forholdet angår Den Internationale  

 Straffedomstol.
Det er dog selvsagt en forudsætning, at den enkelte  

 bestemmelse efter sit eget indhold i øvrigt kan finde anvendelse  

 på forholdet.
 Særligt for så vidt angår bestikkelse  

 straffes efter straffelovens § 122 den, som uberettiget yder, lover  

 eller tilbyder nogen, der virker i dansk, udenlandsk eller international  

 offentlig tjeneste eller hverv, gave eller anden fordel for at formå  

 den pågældende til at gøre eller undlade noget i tjenesten  

 (aktiv bestikkelse). Efter § 144 straffes den, der i udøvelse af  

 dansk, udenlandsk eller international offentlig tjeneste eller hverv  

 uberettiget modtager, fordrer eller lader sig tilsige en gave eller anden  

 fordel (passiv bestikkelse).
De danske straffebestemmelser om aktiv og passiv  

 bestikkelse finder således også anvendelse, når forholdet  

 angår embedsmænd ved Den Internationale Straffedomstol.
På  

 denne baggrund foreslås ikke ændringer af de  

 pågældende bestemmelser.
Til § 6 I forbindelse med afhøring her i landet af  

 mistænkte personer efter anmodning fra Den Internationale  

 Straffedomstol, bestemmer statuttens artikel 55, stk. 2, litra c, at der  

 skal beskikkes en forsvarer for den, der afhøres, hvor det er  

 påkrævet af hensyn til retfærdighed.
En krav om  

 forsvarerbeskikkelse må i disse tilfælde antages allerede at  

 følge af retsplejelovens regler, jf. pkt. 10.2. i de almindelige  

 bemærkninger til lovforslaget.
Den foreslåede bestemmelse indebærer, at  

 udgifterne til den beskikkede forsvarer afholdes af det offentlige, medmindre  

 retten under særlige omstændigheder bestemmer, at de skal betales  

 af den, der afhøres.
En sådan ordning vedrørende  

 omkostningsspørgsmålet svarer til den, der gælder efter  

 udleveringslovens § 14, stk. 2.
Til § 7 Bestemmelsen giver justitsministeren bemyndigelse til at  

 fastsætte yderligere bestemmelser til gennemførelse af statutten  

 for Den Internationale Straffedomstol, herunder på grundlag af  

 overenskomst med domstolen.
Bestemmelsen har til formål at tage højde  

 for, at visse yderligere gennemførelsesbestemmelser, der ikke efter  

 sin karakter kræver lovændringer, kan vise sig at være  

 nødvendige eller hensigtsmæssige af hensyn til administrationen  

 af loven.
Der kan f.eks. være tale om supplerende regler  

 vedrørende den praktiske fremgangsmåde i forbindelse med ydelse  

 af retshjælp og samarbejde i øvrigt med domstolen.
Til § 8 Statutten træder efter artikel 126 i kraft den  

 første dag i måneden efter den 60. dag efter deponeringen af det  

 60. ratifikations-, godkendelses- eller tiltrædelsesinstrument hos FNs  

 generalsekretær.
Pr. 15. september 2000 har 20 lande ratificeret  

 statutten, jf. pkt. 2 i de almindelige bemærkninger til  

 lovforslaget.
 På denne baggrund foreslås det, at tidspunktet  

 for lovens ikrafttræden fastsættes af udenrigsministeren.
Til § 9 Bestemmelsen indebærer,  

 at loven ikke gælder for Færøerne og Grønland.  

 Loven vil dog ved kongelig anordning helt eller delvis kunne sættes i  

 kraft for disse landsdele med de afvigelser, som de særlige  

 færøske og grønlandske forhold tilsiger.
Det er  

 regeringens hensigt hurtigt at tage skridt til, at loven kan sættes i  

 kraft for Færøerne og Grønland.
Bilag Oversættelse PRÆAMBEL Deltagerstaterne i denne statut, som er bevidste om, at alle folkeslag er forenede ved  

 fælles bånd, deres kulturer sammensat i en fælles arv, og  

 er bekymrede for, at denne skrøbelige mosaik når som helst kan  

 blive slået itu, som erindrer, at millioner af børn, kvinder  

 og mænd i dette århundrede har været ofre for  

 utænkelige grusomheder, der dybt ryster menneskehedens  

 samvittighed, som erkender, at sådanne alvorlige  

 forbrydelser truer fred, sikkerhed og velfærd i verden, som bekræfter, at de alvorligste  

 forbrydelser, der vedkommer det internationale samfund som helhed, ikke  

 må passere ustraffet, og at den effektive strafforfølgning heraf  

 må sikres gennem foranstaltninger på nationalt niveau og gennem  

 en styrkelse af det internationale samarbejde, som er besluttet på at hindre, at  

 gerningsmændene forbliver ustraffet, og således bidrage til  

 forebyggelsen af sådanne forbrydelser, som minder om, at det er enhver stats pligt at  

 udøve sin strafferetlige jurisdiktion over for de ansvarlige for  

 internationale forbrydelser, som bekræfter De Forenede Nationers Pagts  

 formål og principper, og i særdeleshed at enhver stat skal  

 afholde sig fra trussel om magtanvendelse eller brug af magt; det være  

 sig mod nogen stats territoriale integritet eller politiske  

 uafhængighed eller på nogen anden måde, der er uforenelig  

 med De Forenede Nationers formål, som understreger i denne forbindelse, at intet i  

 denne statut skal give en deltagerstat ret til at gribe ind i en væbnet  

 konflikt eller i en stats indre anliggender, som er besluttet på med disse formål  

 for øje og af hensyn til nulevende og fremtidige generationer at  

 oprette en uafhængig permanent international straffedomstol i  

 tilknytning til FN-systemet med jurisdiktion over de alvorligste  

 forbrydelser, der vedkommer det internationale samfund som helhed, som understreger, at Den Internationale  

 Straffedomstol oprettet i henhold til denne statut skal være  

 komplementær i forhold til national strafferetlig jurisdiktion, som er fast besluttet på at sikre  

 varig respekt for og håndhævelse af den internationale  

 retsorden, har opnået enighed om følgende:
 KAPITEL 1.
OPRETTELSE AF DOMSTOLEN Artikel 1 Domstolen Der oprettes herved en international straffedomstol  

 (»domstolen«). Domstolen skal være en permanent institution og skal  

 have beføjelse til at retsforfølge personer for de alvorligste  

 forbrydelser, der vedkommer det internationale samfund som helhed, som  

 fastlagt i denne statut, og skal være komplementær i forhold til  

 national strafferetlig jurisdiktion.
Domstolens jurisdiktion og virke skal  

 være undergivet bestemmelserne i denne statut.
Artikel 2 Domstolens forhold til De Forenede Nationer Forholdet mellem domstolen og De Forenede Nationer  

 fastlægges i en aftale, der skal godkendes af forsamlingen af  

 deltagerstater i denne statut, og derefter indgås af domstolens  

 præsident på domstolens vegne.
Artikel 3 Domstolens hjemsted 1.	Domstolens sæde skal være i Haag, Nederlandene  

 (»værtsstaten«).
 2.	Domstolen skal indgå en hjemstedsaftale med værtsstaten,  

 der skal godkendes af forsamlingen af deltagerstater, og derefter  

 indgås af domstolens præsident på domstolens vegne.
 3.	Når som helst domstolen anser det for ønskeligt, kan  

 den træde sammen andetsteds i henhold til denne statut.
Artikel 4 Domstolens retlige status og beføjelser 1.	Domstolen skal være en international juridisk person.
Den skal  

 derudover have en sådan retsevne, som vil være nødvendig  

 til udøvelsen af dens funktioner og til opfyldelsen af dens  

 formål.
 2.	Domstolen kan udøve sine funktioner og beføjelser, som  

 fastlagt i denne statut, på enhver deltagerstats territorium og, efter  

 særlig aftale, på enhver anden stats territorium.
 KAPITEL 2.
JURISDIKTION, ANTAGELIGHED OG ANVENDELIG RET Artikel 5 Forbrydelser under domstolens jurisdiktion 1.	Domstolens kompetence skal være begrænset til de  

 alvorligste forbrydelser, der vedkommer det internationale samfund som  

 helhed.
Domstolen har i henhold til denne statut jurisdiktion med hensyn til  

 følgende forbrydelser:
(a)	folkedrab, (b)	forbrydelser mod menneskeheden, (c)	krigsforbrydelser, (d)	aggression.
2.	Domstolen skal udøve jurisdiktion med hensyn til aggression,  

 når der i henhold til artikel 121 og 123 er vedtaget en bestemmelse,  

 der definerer forbrydelsen og angiver de betingelser, under hvilke domstolen  

 skal udøve jurisdiktion med hensyn til denne forbrydelse.
En  

 sådan bestemmelse skal være i overensstemmelse med de relevante  

 bestemmelser i De Forenede Nationers Pagt.
Artikel 6 Folkedrab Ved »folkedrab« forstås i denne statut enhver af  

 følgende handlinger, der udføres med forsæt til helt  

 eller delvis at ødelægge en national, etnisk, racemæssig  

 eller religiøs gruppe som sådan:
(a)	drab på medlemmer af gruppen, (b)	tilføjelse af alvorlig skade på legeme eller  

 sjæl hos medlemmer af gruppen, (c)	bevidst påtvingelse af livsvilkår for gruppen, der er  

 beregnet på at bevirke, at gruppen helt eller delvis  

 ødelægges fysisk, (d)	indførelse af foranstaltninger, der har til hensigt at  

 forhindre fødsler inden for gruppen, (e)	tvangsforflyttelse af børn fra gruppen til andre  

 grupper.
Artikel 7 Forbrydelser mod menneskeheden 1.	Ved »forbrydelser mod menneskeheden« forstås i denne statut  

 følgende handlinger, når de begås som led i et omfattende  

 eller systematisk angreb mod en civilbefolkning og med viden om  

 angrebet:
(a)	drab, (b)	udryddelse, (c)	slaveri, (d)	deportation eller tvungen overførelse af en befolkning, (e)	fængsling eller anden alvorlig berøvelse af fysisk  

 frihed i strid med folkerettens grundlæggende regler, (f)	tortur, (g)	voldtægt, seksuelt slaveri, tvungen prostitution,  

 påtvungen graviditet, tvungen sterilisering eller enhver anden form for  

 seksuel vold af lignende grovhed, (h)	forfølgelse af enhver identificerbar gruppe eller  

 fællesskab af politiske, racemæssige, nationale, etniske,  

 kulturelle, religiøse, kønsbestemte årsager, jf.  

 stk. 3, eller andre årsager, der er almindeligt anerkendt som  

 værende i strid med folkeretten, i forbindelse med enhver i dette  

 stk. 1 nævnt handling eller anden forbrydelse under domstolens  

 jurisdiktion, (i)	tvangsforsvindinger, (j)	apartheid, (k)	andre umenneskelige handlinger af lignende karakter, der  

 forsætligt forårsager stor lidelse eller alvorlig skade på  

 legeme, sjæl eller helbred.
 2.	I stk. 1:
(a)	forstås ved »angreb mod en civilbefolkning« en  

 handlemåde, der indebærer gentagen begåelse af de i  

 stk. 1 nævnte handlinger mod enhver civilbefolkning, i  

 medfør af eller til fremme af en stats eller organisations politik om  

 at begå det pågældende angreb, (b)	omfatter »udryddelse« bevidst påtvingelse af  

 livsvilkår, blandt andet berøvelse af adgang til mad og medicin,  

 der er beregnet på at medføre, at en del af en befolkning  

 ødelægges, (c)	forstås ved »slaveri« udøvelse af en eller samtlige af  

 de beføjelser, der er knyttet til ejendomsretten over en person, og  

 omfatter udøvelse af sådanne beføjelser i forbindelse med  

 menneskehandel, især med kvinder og børn, (d)	forstås ved »deportation eller tvungen overførelse af  

 en befolkning« tvungen forflyttelse af de berørte personer ved  

 udvisning eller brug af andre tvangsmidler fra deres lovlige opholdssted uden  

 folkeretligt tilladelige grunde, (e)	forstås ved »tortur« forsætlig påførelse  

 af stærk smerte eller lidelse, enten fysisk eller psykisk, på en  

 person i anklagedes varetægt eller under anklagedes kontrol.
Tortur  

 omfatter dog ikke smerte eller lidelse, der alene stammer fra, er forbundet  

 med eller følger af lovlige sanktioner, (f)	forstås ved »påtvungen graviditet« ulovlig  

 frihedsberøvelse af en kvinde, der er blevet påtvunget en  

 graviditet, med den hensigt at påvirke en befolknings etniske  

 sammensætning eller at begå andre alvorlige overtrædelser  

 af folkeretten.
Denne definition skal ikke på nogen måde  

 fortolkes således, at den påvirker national lovgivning om  

 graviditet, (g)	forstås ved »forfølgelse« forsætlig og alvorlig  

 berøvelse af grundlæggende rettigheder i strid med folkeretten  

 på grund af en gruppes eller et fællesskabs identitet, (h)	forstås ved »apartheid« umenneskelige handlinger af en  

 karakter svarende til de i stk. 1 nævnte, der er begået som  

 led i en racemæssig gruppes institutionaliserede regime af systematisk  

 undertrykkelse af og dominans over en anden racemæssig gruppe eller  

 grupper, og som er begået med den hensigt at opretholde dette  

 regime, (i)	forstås ved »tvangsforsvindinger« anholdelse, tilbageholdelse  

 eller bortførelse af personer udført af eller med bemyndigelse,  

 støtte eller forståelse fra en stat eller politisk organisation,  

 efterfulgt af en nægtelse af at anerkende denne frihedsberøvelse  

 eller at give informationer om de pågældende personers  

 skæbne eller opholdssted med den hensigt at fjerne dem fra  

 retmæssig beskyttelse i et længere tidsrum.
 3.	Ved udtrykket »køn« forstås i denne statut to  

 køn, hankøn og hunkøn, inden for samfundets rammer.  

 Udtrykket »køn« angiver ikke nogen betydning, der afviger fra  

 ovenstående.
Artikel 8 Krigsforbrydelser 1.	Domstolen skal have jurisdiktion med hensyn til krigsforbrydelser,  

 navnlig sådanne, der begås som led i en plan eller politik eller  

 som led i en omfattende begåelse af sådanne forbrydelser.
 2.	Ved »krigsforbrydelser« forstås i denne statut:
 (a)	Grove overtrædelser af Genèvekonventionerne af 12.  

 august 1949, det vil sige enhver af følgende handlinger mod personer  

 eller ejendom, der nyder beskyttelse i henhold til bestemmelserne i den  

 relevante Genèvekonvention:
(i)	forsætligt drab, (ii)	tortur eller umenneskelig behandling, herunder biologiske  

 forsøg, (iii)	forsætlig tilføjelse af betydelig lidelse eller  

 alvorlig skade på legeme eller helbred, (iv)	omfattende ødelæggelse samt tilegnelse af ejendom,  

 der ikke retfærdiggøres af militær nødvendighed, og  

 som udføres på ulovlig og vilkårlig måde, (v)	at tvinge en krigsfange eller anden beskyttet person til at  

 gøre tjeneste i en fjendtlig magts styrker, (vi)	forsætlig berøvelse af en krigsfanges eller anden  

 beskyttet persons ret til betryggende og behørig  

 domstolsbehandling, (vii)	retsstridig deportation eller overførsel eller retsstridig  

 internering, (vii)	gidseltagning.
 (b)	Andre grove overtrædelser af ret og sædvaner, der  

 finder anvendelse under internationale væbnede konflikter, inden for  

 folkerettens rammer, det vil sige enhver af følgende  

 handlinger:
(i)	forsætligt at angribe civilbefolkningen som sådan eller  

 civile enkeltpersoner, der ikke tager direkte del i fjendtlighederne, (ii)	forsætligt at angribe civile genstande, det vil sige  

 genstande, der ikke er militære mål, (iii)	forsætligt at angribe personel, installationer, materiel,  

 enheder eller befordringsmidler, der deltager i humanitær bistand eller  

 en fredsbevarende mission i overensstemmelse med De Forenede Nationers Pagt,  

 så længe de er berettigede til den beskyttelse, der ydes civile  

 personer eller genstande i henhold til de folkeretlige regler under  

 væbnede konflikter, (iv)	forsætligt at foretage angreb med viden om, at det  

 pågældende angreb vil forårsage tilfældige tab blandt  

 civile eller skade på civile eller civile genstande eller udbredt,  

 langvarig og alvorlig skade på det naturlige miljø, som klart  

 ville overstige den forventede konkrete og direkte samlede militære  

 fordel, (v)	at angribe eller bombardere, uanset på hvilken måde,  

 byer, landsbyer, boliger eller bygninger, der ikke forsvares, og som ikke er  

 militære mål, (vi)	at dræbe eller såre en kombattant, som har overgivet  

 sig betingelsesløst, idet han eller hun har nedlagt sine våben  

 eller ikke længere har midler til at forsvare sig med, (vii)	uretmæssigt at anvende et parlamentærflag, fjendens  

 eller De Forenede Nationers flag eller militære kendetegn eller  

 uniform, samt Genèvekonventionernes kendemærker, med død  

 eller alvorlig personskade til følge, (viii)	besættelsesmagtens direkte eller indirekte  

 overførelse af dele af dens egen civilbefolkning til det besatte  

 område eller deportation eller overførelse af hele eller dele af  

 befolkningen i det besatte område inden for eller uden for dette  

 område, (ix)	forsætligt at angribe bygninger, der anvendes til religion,  

 uddannelse, kunst, videnskab eller velgørende formål, historiske  

 mindesmærker, hospitaler og pladser, hvor syge og sårede  

 opsamles, forudsat at de ikke er militære mål, (x)	at udsætte personer, der er i en modparts magt, for fysisk  

 lemlæstelse eller for medicinske eller videnskabelige forsøg af  

 en hvilken som helst art, der hverken er begrundet i læge-,  

 tandlæge- eller hospitalsbehandling af den pågældende eller  

 udføres i hans eller hendes interesse, og som forårsager, at den  

 eller de pågældende afgår ved døden, eller at deres  

 helbred udsættes for alvorlig fare, (xi)	ved forræderi at dræbe eller såre personer, der  

 tilhører den fjendtlige nation eller hær, (xii)	at erklære, at der ikke vil blive givet nåde, (xiii)	at ødelægge eller beslaglægge modpartens  

 ejendom, medmindre dette er påkrævet af tvingende militær  

 nødvendighed, (xiv)	at erklære modpartens statsborgeres rettigheder og adgang  

 til sagsanlæg for ophævet, midlertidigt suspenderet eller  

 udelukket fra at blive gjort gældende ved domstolene, (xv)	at tvinge modpartens statsborgere til at deltage i  

 krigshandlingerne mod deres eget land, uanset om de var i dens tjeneste inden  

 krigens begyndelse, (xvi)	at plyndre en by eller et sted, også hvor byen eller stedet  

 er indtaget med storm, (xvii)	at anvende gift eller forgiftede våben, (xviii)	at anvende kvælende, giftige eller andre gasser samt alle  

 tilsvarende væsker, materialer eller midler, (xix)	at anvende projektiler, der let udvider sig eller let udflades i  

 den menneskelige krop, såsom projektiler med et hårdt hylster,  

 der ikke dækker hele kernen eller er gennemhullet af  

 indskæringer, (xx)	at anvende våben, projektiler samt materiel til og metoder i  

 krigsførelse, som ifølge deres natur forårsager  

 overflødig skade eller unødig lidelse, eller som efter deres  

 art vil ramme vilkårligt i strid med de folkeretlige regler under  

 væbnede konflikter, forudsat at de pågældende våben,  

 projektiler, materiel til og metoder i krigsførelse er omfattet af et  

 omfattende forbud og er optaget i et bilag til denne statut ved en  

 ændring i henhold til de relevante bestemmelser i art. 121 og 123, (xxi)	at krænke den menneskelige værdighed, navnlig  

 ydmygende og nedværdigende behandling, (xxii)	at begå voldtægt, seksuelt slaveri, tvungen  

 prostitution, påtvungen graviditet, som defineret i artikel 7,  

 stk. 2 (f), tvungen sterilisering eller enhver anden form for seksuel  

 vold, der ligeledes udgør en grov overtrædelse af  

 Genèvekonventionerne, (xxiii)	at udnytte tilstedeværelsen af en civil eller anden  

 beskyttet person til at sikre visse steder, områder eller  

 militære styrker mod militære operationer, (xxiv)	forsætligt at angribe bygninger, materiel, sanitetsenheder  

 og - transporter og personel, der anvender Genèvekonventionernes  

 kendemærker i overensstemmelse med folkeretten, (xxv)	forsætligt at anvende udsultning af civile som krigsmetode  

 ved at unddrage dem genstande, der er nødvendige for deres  

 overlevelse, herunder forsætlig hindring af  

 nødhjælpsforsyninger i henhold til  

 Genèvekonventionerne, (xxvi)	at udskrive eller hverve børn under 15 år til  

 tjeneste i nationale væbnede styrker eller at anvende dem til aktiv  

 deltagelse i fjendtlighederne.
 (c)	I tilfælde af ikke-internationale væbnede konflikter,  

 alvorlige overtrædelser af den fælles artikel 3 i de fire  

 Genèvekonventioner af 12. august 1949, det vil sige enhver af  

 følgende handlinger, der begås mod personer, der ikke deltager  

 aktivt i fjendtlighederne, herunder medlemmer af de væbnede styrker,  

 som har nedlagt våbnene, og personer, der er gjort ukampdygtige som  

 følge af sygdom, sår, frihedsberøvelse eller en hvilken  

 som helst anden omstændighed:
(i)	vold mod liv og legeme, i særdeleshed drab af enhver art,  

 lemlæstelse, grusom behandling og tortur, (ii)	krænkelse af den menneskelige værdighed, navnlig  

 ydmygende og nedværdigende behandling, (iii)	gidseltagning, (iv)	domfældelse eller henrettelse uden forudgående dom  

 afsagt af en behørigt konstitueret domstol, som yder alle de  

 retsgarantier, som almindeligvis anerkendes som ufravigelige.
 (d)	Stk. 2 (c) finder anvendelse i ikke-internationale  

 væbnede konflikter, og finder således ikke anvendelse på  

 interne uroligheder og spændinger, såsom optøjer,  

 isolerede og sporadiske voldshandlinger eller tilsvarende handlinger.
 (e)	Andre alvorlige overtrædelser af ret og sædvaner, der  

 gælder i ikke-internationale væbnede konflikter, inden for  

 folkerettens rammer, det vil sige enhver af følgende  

 handlinger:
(i)	forsætligt at angribe civilbefolkningen som sådan eller  

 civile enkeltpersoner, der ikke tager direkte del i fjendtlighederne, (ii)	forsætligt at angribe bygninger, materiel, sanitetsenheder  

 og - transporter og personel, der anvender Genèvekonventionernes  

 kendemærker i overensstemmelse med folkeretten, (iii)	forsætligt at angribe personel, installationer, materiel,  

 enheder eller befordringsmidler, der deltager i humanitær bistand eller  

 en fredsbevarende mission i overensstemmelse med De Forenede Nationers Pagt,  

 så længe de er berettigede til den beskyttelse, der ydes civile  

 personer eller genstande i henhold til de folkeretlige regler under  

 væbnede konflikter, (iv)	forsætligt at angribe bygninger, der anvendes til religion,  

 uddannelse, kunst, videnskab eller velgørende formål, historiske  

 mindesmærker, hospitaler og pladser, hvor syge og sårede  

 opsamles, forudsat at de ikke er militære mål, (v)	at plyndre en by eller et sted, også hvor byen eller stedet  

 er indtaget med storm, (vi)	at begå voldtægt, seksuelt slaveri, tvungen  

 prostitution, påtvungen graviditet, som defineret i artikel 7,  

 stk. 2 (f), tvungen sterilisering samt enhver anden form for seksuel  

 vold, der ligeledes udgør en grov overtrædelse af den  

 fælles artikel 3 i de fire Genèvekonventioner, (vii)	at udskrive eller hverve børn under 15 år til  

 tjeneste i nationale væbnede styrker eller grupper eller anvende dem  

 til aktiv deltagelse i fjendtlighederne, (viii)	at beordre forflytning af civilbefolkningen af grunde knyttet  

 til konflikten, medmindre de pågældende civiles sikkerhed eller  

 tvingende militære grunde nødvendiggør dette, (ix)	ved forræderi at dræbe eller såre en fjendtlig  

 kombattant, (x)	at erklære, at der ikke vil blive givet nåde, (xi)	at udsætte personer, der er i en modparts magt, for fysisk  

 lemlæstelse eller for medicinske eller videnskabelige forsøg af  

 en hvilken som helst art, der hverken er begrundet i læge-,  

 tandlæge- eller hospitalsbehandling af de pågældende eller  

 udføres i hans eller hendes interesse, og som forårsager, at den  

 eller de pågældende afgår ved døden eller at deres  

 helbred udsættes for alvorlig fare, (xii)	at ødelægge eller beslaglægge en modparts  

 ejendom, medmindre dette er påkrævet af tvingende hensyn i  

 konflikten.
(f)	Stk. 2 (e) finder anvendelse i ikke-internationale  

 væbnede konflikter, og finder således ikke anvendelse på  

 interne uroligheder og spændinger, såsom optøjer,  

 isolerede og sporadiske voldshandlinger eller tilsvarende handlinger.
Det  

 finder anvendelse i væbnede konflikter, der finder sted på en  

 stats territorium, når der er en langvarig væbnet konflikt mellem  

 regeringsmyndigheder og organiserede væbnede grupper eller mellem  

 sådanne grupper.
 3.	Intet i stk. 2 (c) og (e) berører en regerings ansvar  

 for med alle retmæssige midler at opretholde eller genoprette lov og  

 orden i staten eller at forsvare statens nationale enhed og territoriale  

 uafhængighed.
Artikel 9 Vejledende beskrivelser af gerningsindhold 1.	Vejledende beskrivelser af gerningsindhold skal bistå  

 domstolen i fortolkningen og anvendelsen af artikel 6, 7 og 8. Disse  

 beskrivelser skal vedtages med to tredjedeles flertal af medlemmerne af  

 forsamlingen af deltagerstater.
 2.	Ændringer i de vejledende beskrivelser af gerningsindhold kan  

 fremsættes af:
(a)	en deltagerstat, (b)	dommerne, med absolut flertal, (c)	anklageren.
 Ændringer skal vedtages med to tredjedeles flertal af  

 medlemmerne af forsamlingen af deltagerstater.
 3.	De vejledende beskrivelser af gerningsindhold og ændringer  

 heri skal være i overensstemmelse med denne statut.
Artikel 10 Intet i dette kapitel skal til andre formål end  

 denne statuts på nogen måde kunne fortolkes som begrænsende  

 eller præjudicerende for folkeretlige regler, der gælder eller er  

 under udvikling .
Artikel 11 Tidsmæssig begrænsning af jurisdiktion (ratione  

 temporis) 1.	Domstolen har kun jurisdiktion med hensyn til forbrydelser, der er  

 begået efter denne statuts ikrafttrædelse.
 2.	Hvis en stat bliver deltager i denne statut efter dens  

 ikrafttrædelse, kan domstolen kun udøve jurisdiktion med hensyn  

 til forbrydelser, der er begået efter ikrafttrædelsen af denne  

 statut for den pågældende stat, medmindre denne stat har afgivet  

 en erklæring i henhold til artikel 12, stk. 3.
Artikel 12 Forudsætninger for udøvelse af  

 jurisdiktion 1.	En stat, der bliver deltager i denne statut, accepterer derved  

 domstolens jurisdiktion med hensyn til de forbrydelser, der er nævnt i  

 artikel 5.
 2.	For så vidt angår artikel 13, stk. (a) eller (c),  

 kan domstolen udøve jurisdiktion, hvis én eller flere af  

 følgende stater er deltagere i denne statut eller har accepteret  

 domstolens jurisdiktion i henhold til stk. 3:
(a)	den stat, på hvis territorium det pågældende  

 forhold fandt sted, eller, såfremt forbrydelsen blev begået  

 ombord på et skib eller et luftfartøj, den stat, hvori det  

 pågældende skib eller luftfartøj er registreret, (b)	den stat, i hvilken den anklagede er statsborger.
3.	Hvis accept fra en stat, der ikke er deltager i denne statut, er  

 påkrævet ifølge stk. 2, kan denne stat ved afgivelse  

 af en erklæring til justitssekretæren acceptere domstolens  

 udøvelse af jurisdiktion med hensyn til den pågældende  

 forbrydelse.
Den stat, der meddeler en sådan accept, skal samarbejde  

 med domstolen uden ophold eller undtagelse i henhold til kapitel 9.
Artikel 13 Udøvelse af jurisdiktion Domstolen kan i henhold til denne statut udøve  

 jurisdiktion med hensyn til en forbrydelse nævnt i artikel 5,  

 såfremt:
(a)	en situation, hvor en eller flere af sådanne forbrydelser  

 synes at være blevet begået, henvises til anklageren af en  

 deltagerstat i henhold til artikel 14, (b)	en situation, hvor en eller flere af sådanne forbrydelser  

 synes at være blevet begået, henvises til anklageren af  

 Sikkerhedsrådet i henhold til kapitel VII i De Forenede Nationers Pagt,  

 eller (c)	anklageren har indledt en efterforskning med hensyn til en  

 sådan forbrydelse i henhold til artikel 15.
Artikel 14 En deltagerstats henvisning af en situation 1.	En situation, hvor der synes at være blevet begået en  

 eller flere forbrydelser under domstolens jurisdiktion, kan af en  

 deltagerstat henvises til anklageren med anmodning om, at anklageren  

 efterforsker situationen med henblik på at afgøre, hvorvidt en  

 eller flere angivne personer bør anklages for de  

 pågældende forbrydelser.
 2.	Henvisningen skal så vidt muligt angive de relevante  

 omstændigheder og være ledsaget af sådant materiale til  

 støtte herfor, som er til rådighed for den stat, der henviser  

 situationen.
Artikel 15 Anklageren 1.	Anklageren kan indlede efterforskning af egen drift (proprio  

 motu) på grundlag af oplysninger om forbrydelser omfattet af  

 domstolens jurisdiktion.
 2.	Anklageren skal undersøge alvoren af de modtagne oplysninger.  

 Anklageren kan med henblik herpå indhente yderligere information fra  

 stater, FN-organer, mellemstatslige eller ikke-statslige organisationer,  

 eller andre pålidelige kilder, som han eller hun finder  

 hensigtsmæssige, og kan modtage skriftlige eller mundtlige vidneudsagn  

 ved domstolens sæde.
3.	Hvis anklageren konkluderer, at der er et rimeligt grundlag for at  

 fortsætte efterforskningen, skal han eller hun anmode  

 forundersøgelseskammeret om bemyndigelse til at foretage  

 efterforskning, og anmodningen skal være ledsaget af alt foreliggende  

 materiale til støtte herfor.
Ofre kan rette henvendelse til  

 forundersøgelseskammeret i henhold til procesreglementet.
 4.	Hvis forundersøgelseskammeret under gennemgangen af  

 anmodningen og materialet til støtte herfor finder, at der er et  

 rimeligt grundlag for at fortsætte efterforskningen, og at sagen synes  

 at henhøre under domstolens jurisdiktion, skal den give bemyndigelse  

 til, at efterforskning kan påbegyndes, uden at dette skal foregribe  

 domstolens efterfølgende beslutninger med hensyn til jurisdiktion og  

 antagelighed i en sag.
 5.	Afslår forundersøgelseskammeret at give bemyndigelse  

 til efterforskning, skal dette ikke udelukke anklageren fra at  

 forelægge en efterfølgende anmodning på grundlag af nye  

 kendsgerninger eller beviser vedrørende den samme situation.
6.	Hvis anklageren efter den indledende undersøgelse, jf.  

 stk. 1 og 2, konkluderer, at de tilvejebragte informationer ikke  

 udgør et rimeligt grundlag for en efterforskning, skal han eller hun  

 underrette dem, der har tilvejebragt informationerne.
Dette udelukker ikke  

 anklageren fra at tage yderligere informationer i betragtning, som, i lyset  

 af nye kendsgerninger eller beviser, er blevet forelagt for ham eller hende  

 med hensyn til den samme situation.
Artikel 16 Udsættelse af efterforskning eller  

 retsforfølgning Ingen efterforskning eller retsforfølgning må  

 påbegyndes eller fortsætte efter denne statut i en periode  

 på 12 måneder efter, at Sikkerhedsrådet har anmodet  

 domstolen herom i en resolution i henhold til kapitel VII i De Forenede  

 Nationers Pagt.
Denne anmodning kan fornys af Rådet under de samme  

 betingelser.
Artikel 17 Betingelser for antagelsen af en sag 1.	Under hensyntagen til afsnit 10 i præamblen og artikel l skal  

 domstolen beslutte, at en sag ikke kan antages, såfremt:
(a)	sagen er genstand for efterforskning eller retsforfølgning  

 af en stat, som har jurisdiktionskompetence, medmindre staten er uvillig  

 eller ude af stand til effektivt at gennemføre efterforskning eller  

 retsforfølgning, (b)	sagen har været genstand for efterforskning af en stat, som  

 har jurisdiktionskompetence, og staten har besluttet ikke at  

 retsforfølge den pågældende person, medmindre denne  

 beslutning skyldes uvilje eller manglende evne til at foretage effektiv  

 retsforfølgning, (c)	den pågældende person allerede har været  

 retsforfulgt for det forhold, som er genstand for klagen, og en  

 domsforhandling ved domstolen ikke er tilladt i henhold til artikel 20,  

 stk. 3, (d)	sagen ikke er tilstrækkelig grov til at begrunde yderligere  

 skridt fra domstolen.
 2.	Med henblik på at afgøre, om der foreligger uvilje i en  

 konkret sag, skal domstolen, under hensyntagen til folkerettens principper om  

 retssikkerhed, vurdere, hvorvidt en eller flere af følgende  

 omstændigheder gør sig gældende for sagen:
(a)	formålet med sagens førelse eller den nationale  

 beslutning har været at beskytte den pågældende person mod  

 strafansvar for forbrydelser under domstolens jurisdiktion, jf. artikel  

 5, (b)	der har været en ubegrundet forsinkelse i sagens  

 førelse, som under de foreliggende omstændigheder er uforenelig  

 med en hensigt til at retsforfølge den pågældende  

 person, (c)	sagen har ikke været eller bliver ikke ført  

 uafhængigt eller upartisk, og har været eller bliver ført  

 på en måde, der under de foreliggende omstændigheder er  

 uforenelig med en hensigt til at retsforfølge den  

 pågældende person.
 3.	Med henblik på at afgøre, om der foreligger manglende  

 evne i en konkret sag, skal domstolen vurdere, hvorvidt den  

 pågældende stat på grund af et fuldstændigt eller  

 væsentligt sammenbrud i det nationale retssystem eller manglende  

 tilgængelighed hertil er ude af stand til at tilvejebringe den  

 anklagede eller de nødvendige beviser og vidneudsagn eller i  

 øvrigt er ude af stand til at føre sagen.
Artikel 18 Foreløbige afgørelser vedrørende  

 antagelsen af en sag 1.	Når en situation er blevet henvist til domstolen i henhold til  

 artikel 13 (a), og anklageren har besluttet, at der er et rimeligt grundlag  

 for at påbegynde en efterforskning, eller anklageren indleder en  

 efterforskning i henhold til artikel 13 (c) og 15, skal anklageren underrette  

 alle deltagerstater og de stater, som efter de foreliggende oplysninger  

 normalt ville udøve jurisdiktion med hensyn til de  

 pågældende forbrydelser.
Anklageren kan underrette de  

 pågældende stater i fortrolighed og kan begrænse  

 informationen til staterne i den udstrækning, som anklageren finder det  

 nødvendigt for at beskytte personer, forhindre  

 ødelæggelse af beviser eller forhindre personer i at  

 undvige.
2.	Inden for en måned fra modtagelsen af denne underretning kan  

 en stat informere domstolen om, at den er i færd med at efterforske  

 eller har efterforsket sine statsborgere eller andre inden for dens  

 jurisdiktion med hensyn til strafbare handlinger, som kan udgøre  

 forbrydelser i henhold til artikel 5, og som vedrører de  

 informationer, der er indeholdt i underretningen til staterne.
På  

 anmodning fra denne stat skal anklageren overdrage efterforskningen i  

 relation til disse personer til staten, medmindre  

 forundersøgelseskammeret på anklagerens anmodning beslutter at  

 give bemyndigelse til efterforskning.
 3.	Anklageren skal kunne revidere beslutningen om at overdrage  

 efterforskningen til en stat 6 måneder efter datoen for overdragelsen  

 eller til enhver tid, når der foreligger væsentligt ændrede  

 omstændigheder, der skyldes statens uvilje eller manglende evne til  

 reelt at gennemføre efterforskningen.
 4.	Forundersøgelseskammerets afgørelse kan appelleres til  

 appelkammeret af den pågældende stat eller anklageren i henhold  

 til artikel 82. Appelbehandlingen vil kunne behandles hurtigt.
 5.	Såfremt anklageren har overdraget efterforskningen til en stat  

 i henhold til stk. 2, kan anklageren anmode den pågældende  

 stat om at blive holdt løbende underrettet om fremskridt i  

 efterforskningen og eventuel efterfølgende retsforfølgning.  

 Deltagerstaterne skal besvare sådanne anmodninger uden unødig  

 forsinkelse.
 6.	Indtil forundersøgelseskammerets afgørelse foreligger,  

 eller til enhver tid, hvis anklageren har overdraget sin efterforskning i  

 henhold til denne artikel, kan anklageren undtagelsesvist søge  

 forundersøgelseskammerets bemyndigelse til at udføre  

 nødvendige efterforskningsskridt med henblik på at bevare  

 beviser, hvis der foreligger en særlig lejlighed til at indsamle  

 vigtige beviser, eller hvis der er væsentlig risiko for, at  

 sådanne beviser ikke efterfølgende vil forefindes.
 7.	En stat, der har gjort indsigelse mod  

 forundersøgelseskammerets afgørelse i henhold til denne  

 artikel, kan gøre indsigelse mod en sags antagelighed i henhold til  

 artikel 19 under henvisning til, at yderligere væsentlige  

 kendsgerninger eller en væsentlig ændring i  

 omstændighederne foreligger.
Artikel 19 Indsigelser mod domstolens jurisdiktion eller antagelsen af  

 en sag 1.	Domstolen skal sikre sig, at den har jurisdiktion med hensyn til  

 enhver sag, som indbringes for den.
Domstolen kan af egen drift træffe  

 beslutning om en sags antagelighed i henhold til artikel 17.
 2.	Indsigelser mod en sags antagelighed af de grunde, der er  

 anført i artikel 17, eller indsigelser mod domstolens jurisdiktion kan  

 fremsættes af:
(a)	en anklaget eller en person, mod hvem der er udstedt en arrestordre  

 eller en stævning i henhold til artikel 58, (b)	en stat, der har jurisdiktion med hensyn til en sag med henvisning  

 til, at den er i færd med at efterforske eller retsforfølge  

 sagen eller har efterforsket eller retsforfulgt denne, eller (c)	en stat, fra hvilken accept af jurisdiktion er påkrævet  

 i henhold til artikel 12.
3.	Anklageren kan anmode om, at domstolen træffer  

 afgørelse med hensyn til et spørgsmål om jurisdiktion  

 eller antagelighed.
I sager, der angår jurisdiktion eller antagelighed,  

 kan de, der har henvist en situation til domstolen i henhold til artikel 13,  

 samt ofre også fremkomme med bemærkninger til domstolen.
4.	Personer eller stater, som nævnt i stk. 2, kan kun  

 gøre indsigelse mod en sags antagelighed eller domstolens jurisdiktion  

 én gang.
Indsigelsen skal fremsættes forud for eller ved  

 påbegyndelsen af domsforhandlingen.
Domstolen kan i  

 undtagelsestilfælde give tilladelse til, at en indsigelse  

 fremsættes mere end en gang eller senere end påbegyndelsen af  

 domsforhandlingen.
Indsigelser mod en sags antagelighed ved  

 påbegyndelsen af domsforhandlingen, eller efterfølgende med  

 domstolens tilladelse, kan kun ske på grundlag af artikel 17,  

 stk. 1 (c).
 5.	En stat, som nævnt i stk. 2 (b) og (c), skal  

 fremsætte indsigelsen snarest muligt.
6.	Forud for godkendelsen af en tiltale skal en indsigelse mod en sags  

 antagelighed eller domstolens jurisdiktion indbringes for  

 forundersøgelseskammeret.
Efter godkendelsen af en tiltale skal en  

 indsigelse indbringes for domskammeret.
Afgørelser med hensyn til  

 jurisdiktion eller antagelighed kan appelleres til appelkammeret i henhold  

 til artikel 82.
 7.	Hvis en stat, som nævnt i stk. 2 (b) eller (c),  

 gør indsigelse, skal anklageren suspendere efterforskningen, indtil  

 domstolen træffer afgørelse i henhold til artikel 17.
 8. 	Indtil domstolens afgørelse foreligger, kan anklageren  

 søge bemyndigelse fra domstolen til:
(a)	at udføre nødvendige efterforskningsskridt af den i  

 artikel 18, stk. 6, nævnte art, (b)	at indhente en udtalelse eller et vidneudsagn fra et vidne eller  

 afslutte indsamling og undersøgelse af beviser, der var blevet  

 påbegyndt forud for fremsættelsen af indsigelsen, og (c)	i samarbejde med de pågældende stater at forhindre  

 personer i at undvige, med hensyn til hvilke anklageren allerede har anmodet  

 om en anholdelsesbeslutning i henhold til artikel 58.
 9.	Fremsættelse af en indsigelse skal ikke påvirke  

 gyldigheden af handlinger udført af anklageren eller en ordre eller  

 anholdelsesbeslutning udstedt af domstolen forud for indsigelsens  

 fremsættelse.
 10.	Hvis domstolen har truffet afgørelse om, at en sag ikke er  

 antagelig i henhold til artikel 17, kan anklageren anmode om fornyet  

 prøvelse af afgørelsen, hvis han eller hun finder det fuldt  

 godtgjort, at der foreligger nye kendsgerninger, som fører til  

 bortfald af det grundlag, på hvilket sagen tidligere er fundet  

 uantagelig i henhold til artikel 17.
11.	Hvis anklageren under hensyntagen til de forhold, der er  

 nævnt i artikel 17, overdrager efterforskningen, kan anklageren anmode  

 den pågældende stat om at stille oplysninger om sagens behandling  

 til rådighed for anklageren.
På statens anmodning skal de  

 pågældende oplysninger behandles fortroligt.
Hvis anklageren  

 derefter beslutter at fortsætte sin efterforskning, skal han eller hun  

 underrette den stat, som har fået overdraget  

 efterforskningen.
Artikel 20 Negativ retskraft (ne bis in idem) 1.	Medmindre andet er fastsat i denne statut, kan ingen person stilles  

 for domstolen med hensyn til strafbare forhold, for hvilke personen er blevet  

 dømt eller frifundet ved domstolen.
 2.	Ingen person kan stilles for en anden domstol for en forbrydelse  

 nævnt i artikel 5, for hvilken den pågældende person  

 allerede er blevet dømt eller frifundet af domstolen.
 3.	Ingen person, der har været stillet for en anden domstol for  

 forhold, der også er omfattet af artikel 6, 7 eller 8, kan  

 retsforfølges ved domstolen for de samme forhold, medmindre sagen ved  

 den anden domstol:
(a)	har haft til formål at beskytte den anklagede mod strafansvar  

 for forbrydelser inden for domstolens jurisdiktion, eller (b)	i øvrigt ikke har været ført uafhængigt  

 eller upartisk i henhold til folkerettens principper om retssikkerhed og har  

 været ført på en måde, der efter  

 omstændighederne var uforenelig med en hensigt til at  

 retsforfølge den pågældende person.
Artikel 21 Retskilder 1.	Domstolen skal anvende:
(a)	primært denne statut, de vejledende beskrivelser af  

 gerningsindhold og procesreglementet, (b)	sekundært, og i passende omfang, anvendelige traktater og  

 folkerettens principper og regler, herunder de gældende principper for  

 humanitær folkeret, (c)	og, i mangel heraf, almindelige retsprincipper udledt af domstolen  

 fra national lovgivning i verdens retssystemer, herunder i passende omfang  

 national lovgivning i stater, der normalt ville udøve jurisdiktion med  

 hensyn til forbrydelsen, forudsat at disse principper ikke er uforenelige med  

 denne statut og med folkeretten og internationalt anerkendte normer og  

 standarder.
 2.	Domstolen kan anvende folkerettens principper og regler, som  

 fortolket i dens tidligere afgørelser.
 3.	Anvendelsen og fortolkningen af retskilder i henhold til denne  

 artikel skal være forenelig med internationalt anerkendte  

 menneskerettigheder, uden negativ forskelsbehandling på grund af  

 køn, som defineret i art. 7, stk. 3, alder, race, hudfarve,  

 sprog, religion eller tro, politisk eller anden anskuelse, national, etnisk  

 eller social oprindelse, formue, fødsel eller anden status.
 KAPITEL 3.
ALMINDELIGE STRAFFERETLIGE PRINCIPPER Artikel 22 Ingen forbrydelse uden lov (nullum crimen sine  

 lege) 1.	Ingen person kan ifalde strafansvar i henhold til denne statut,  

 medmindre den pågældende adfærd på det tidspunkt,  

 hvor den finder sted, udgør en forbrydelse under domstolens  

 jurisdiktion.
2.	Definitionen på en forbrydelse skal fortolkes strikte og skal  

 ikke udvides ved analog anvendelse.
I tilfælde af uklarhed skal  

 definitionen fortolkes til gunst for den person, der er genstand for  

 efterforskning, retsforfølgning eller domfældelse.
 3.	Denne bestemmelse skal ikke være til hinder for, at en  

 adfærd kan betegnes som en forbrydelse efter folkeretten  

 uafhængigt af denne statut.
Artikel 23 Ingen straf uden lov (nulla poena sine lege) En person, der er domfældt af domstolen, kan kun  

 idømmes straf i overensstemmelse med denne statut.
Artikel 24 Ikke tilbagevirkende kraft (ratione personae) 1.	Ingen person kan ifalde strafansvar i henhold til denne statut for  

 forhold begået forud for denne statuts ikrafttræden.
 2.	Såfremt de retsregler, der finder anvendelse i en konkret sag,  

 bliver ændret forud for den endelige dom, anvendes de retsregler, der  

 er mest gunstige for den person, der er genstand for efterforskning,  

 retsforfølgning eller domfældelse.
Artikel 25 Individuelt strafansvar 1.	Domstolen har jurisdiktion med hensyn til fysiske personer i  

 medfør af denne statut.
 2.	En person, der begår en forbrydelse under domstolens  

 jurisdiktion, skal være individuelt ansvarlig og kan straffes i  

 overensstemmelse med denne statut.
 3.	I henhold til denne statut skal en person være strafferetligt  

 ansvarlig og kan straffes for en forbrydelse under domstolens jurisdiktion,  

 såfremt denne person:
(a)	begår forbrydelsen individuelt, sammen med eller gennem en  

 anden person, uanset om denne anden person er strafferetligt ansvarlig, (b)	beordrer, tilskynder til eller foranlediger en forbrydelse, som  

 faktisk finder sted eller forsøges, (c)	hjælper, medvirker eller på anden måde  

 bistår ved forbrydelsen eller forsøg herpå, herunder  

 tilvejebringer midlerne hertil, med henblik på at fremme  

 begåelsen af en sådan forbrydelse, (d)	på enhver anden måde bidrager til en forbrydelse, eller  

 forsøg herpå, der begås af en gruppe af personer, der  

 handler med et fælles formål.
Et sådant bidrag skal  

 være forsætligt og skal enten (i)	udføres med det formål at fremme gruppens strafbare  

 aktivitet eller formål, hvor sådan aktivitet eller formål  

 involverer en forbrydelse under domstolens jurisdiktion, eller (ii)	udføres med viden om gruppens hensigt til at begå  

 forbrydelsen, (e)	med hensyn til folkedrab, direkte og offentligt tilskynder andre  

 til at begå denne forbrydelse, (f)	forsøger at begå en sådan forbrydelse ved at  

 træffe foranstaltninger, der iværksætter dens  

 udførelse i form af et væsentligt skridt, dog uden at  

 forbrydelsen finder sted på grund af omstændigheder, der er  

 uafhængige af personens hensigt.
En person, der opgiver  

 bestræbelserne på at begå forbrydelsen eller på anden  

 måde forhindrer dens fuldbyrdelse, skal dog ikke være  

 strafferetligt ansvarlig i henhold til denne statut for forsøget  

 på at begå forbrydelsen, hvis personen fuldstændigt og  

 frivilligt opgav det kriminelle forsæt.
 4.	Ingen bestemmelse i denne statut vedrørende individuelt  

 strafansvar skal have indvirkning på staters ansvar i henhold til  

 folkeretten.
Artikel 26 Udelukkelse af jurisdiktion med hensyn til personer under  

 18 år Domstolen har ikke jurisdiktion med hensyn til personer,  

 som var under 18 år på det tidspunkt, hvor en forbrydelse  

 påstås begået.
Artikel 27 Manglende betydning af officiel stilling eller  

 hverv 1.	Denne statut finder lige anvendelse på alle personer uden  

 forskel baseret på officiel stilling eller hverv.
Navnlig skal en  

 officiel stilling eller hverv som stats- eller regeringschef, regerings-  

 eller parlamentsmedlem, valgt repræsentant eller regeringsembedsmand i  

 intet tilfælde fritage en person for strafansvar i henhold til denne  

 statut eller i sig selv kunne begrunde en strafnedsættelse.
 2.	Immuniteter eller særlige procedureregler, som måtte  

 være knyttet til en persons officielle stilling eller hverv, uanset om  

 det er i henhold til national ret eller folkeretten, skal ikke udelukke  

 domstolen fra at udøve jurisdiktion med hensyn til en sådan  

 person.
Artikel 28 Ansvar for militære og andre overordnede Ud over andet grundlag for strafansvar for forbrydelser  

 under domstolens jurisdiktion i henhold til denne statut gælder  

 følgende:
(a)	en militær overordnet eller en person, der faktisk handler  

 som en militær overordnet, skal være strafferetligt ansvarlig for  

 forbrydelser under domstolens jurisdiktion, der begås af styrker under  

 hans eller hendes effektive kommando og kontrol eller effektive myndighed og  

 kontrol, alt efter omstændighederne, som resultat af, at han eller hun  

 har undladt at udøve behørig kontrol over sådanne  

 styrker, såfremt (i)	den militære overordnede eller personen vidste eller på  

 grund af omstændighederne på det pågældende tidspunkt  

 burde have vidst, at styrkerne var i færd med eller skulle til at  

 begå sådanne forbrydelser, og (ii)	den militære overordnede eller personen undlod at  

 træffe alle nødvendige og rimelige foranstaltninger, som stod i  

 hans eller hendes magt, for at forhindre eller afværge begåelsen  

 af sådanne forbrydelser eller at forelægge sagen for de  

 kompetente myndigheder til efterforskning og  

 retsforfølgning.
(b)	Med hensyn til forhold mellem overordnede og underordnede, der ikke  

 er beskrevet i litra (a), skal en overordnet være strafferetligt  

 ansvarlig for forbrydelser inden for domstolens jurisdiktion, der begås  

 af underordnede under hans eller hendes effektive myndighed og kontrol som  

 resultat af, at han eller hun har undladt at udøve behørig  

 kontrol over sådanne underordnede, såfremt (i)	den overordnede enten vidste eller bevidst så bort fra  

 oplysninger, som klart tydede på, at de underordnede var i færd  

 med eller skulle til at begå sådanne forbrydelser, (ii)	forbrydelsen vedrørte aktiviteter, der var omfattet af den  

 overordnedes effektive ansvar og kontrol, og (iii)	den overordnede undlod at træffe alle nødvendige og  

 rimelige foranstaltninger, som stod i hans eller hendes magt, for at  

 forhindre eller afværge begåelsen af sådanne forbrydelser  

 eller at forelægge sagen for de kompetente myndigheder til  

 efterforskning og retsforfølgning.
Artikel 29 Ikke anvendelse af forældelsesbestemmelser Forbrydelser, som henhører under domstolens  

 jurisdiktion, forældes ikke.
Artikel 30 Tilregnelse 1.	Medmindre andet er bestemt, er en person kun strafferetligt  

 ansvarlig og kan kun straffes for en forbrydelse under domstolens  

 jurisdiktion, såfremt den med hensyn til de nødvendige elementer  

 er begået med vilje og viden.
 2.	Efter denne artikel har en person vilje, såfremt  

 personen:
(a)	med hensyn til adfærd har til hensigt at indlade sig på  

 den pågældende adfærd, (b)	med hensyn til en følge har til hensigt at forårsage  

 den pågældende følge eller er klar over, at denne vil  

 indtræffe som led i et normalt hændelsesforløb.
 3.	Efter denne artikel skal viden forstås som bevidsthed om, at  

 en omstændighed består, eller at en følge vil  

 indtræffe som led i et normalt hændelsesforløb. »Vide« og  

 »med viden« skal fortolkes i overensstemmelse hermed.
Artikel 31 Straffrihedsgrunde 1.	Ud over andre straffrihedsgrunde nævnt i denne statut er en  

 person ikke strafferetligt ansvarlig, såfremt på  

 gerningstidspunktet:
(a)	personen lider af en psykisk sygdom eller defekt, der  

 ødelægger den pågældende persons evne til at  

 forstå ulovligheden eller karakteren af hans eller hendes adfærd  

 eller evnen til at kontrollere, at hans eller hendes opførsel er  

 retmæssig, (b)	personen er i en beruset tilstand, der ødelægger den  

 pågældende persons evne til at forstå ulovligheden eller  

 karakteren af hans eller hendes adfærd eller evnen til at kontrollere,  

 at hans eller hendes opførsel er retmæssig, medmindre personen  

 frivilligt er blevet beruset under sådanne omstændigheder, at den  

 pågældende vidste eller så bort fra risikoen for, at han  

 eller hun som følge af beruselsen sandsynligvis ville indlade sig  

 på adfærd, der udgør en forbrydelse under domstolens  

 jurisdiktion, (c)	personen handler i rimeligt forsvar af sig selv eller en anden  

 person eller, i tilfælde af krigsforbrydelser, ejendom, der er  

 væsentlig for den pågældendes eller en anden persons  

 overlevelse, eller ejendom, der er væsentlig for fuldførelsen af  

 en militær mission, mod en forestående og ulovlig brug af magt  

 på en måde, der står i rimeligt forhold til graden af den  

 fare, der truer den pågældende selv, en anden person eller  

 beskyttet ejendom.
Det forhold, at personen var involveret i en  

 forsvarsoperation udført af styrker, udgør ikke i sig selv en  

 grund til at udelukke strafansvar i henhold til denne bestemmelse, (d)	den adfærd, der påstås at udgøre en  

 forbrydelse under domstolens jurisdiktion, er blevet forårsaget af  

 tvang som følge af en trussel om forestående død eller om  

 fortsat eller forestående alvorlig legemsskade på den  

 pågældende person eller en anden person, og denne person handler  

 af nødvendighed og på rimelig måde for at undgå  

 truslen, forudsat at personen ikke har til hensigt at forårsage  

 større skade end den skade, som den pågældende har  

 søgt at undgå.
En sådan trussel kan enten:
(i)	fremsættes af andre personer, eller (ii)	udgøres af andre omstændigheder uden for denne  

 persons kontrol.
 2.	Domstolen skal afgøre, hvorvidt de straffrihedsgrunde, der er  

 nævnt i denne statut, finder anvendelse i den enkelte sag.
 3.	Under domsforhandlingen kan domstolen tage anden straffrihedsgrund i  

 betragtning end dem, der er nævnt i stk. 1, såfremt en  

 sådan grund kan udledes af de retskilder, der er fastlagt i artikel 21.  

 Procedurerne for vurderingen af en sådan grund skal fastlægges i  

 procesreglementet.
Artikel 32 Faktisk vildfarelse eller retsvildfarelse 1.	En faktisk vildfarelse begrunder kun fritagelse for strafansvar,  

 såfremt den udelukker den tilregnelse, som forbrydelsen  

 kræver.
2.	En retsvildfarelse med hensyn til, hvorvidt en særlig  

 adfærd udgør en forbrydelse inden for domstolens jurisdiktion,  

 begrunder ikke fritagelse fra strafansvar.
En retsvildfarelse kan imidlertid  

 begrunde fritagelse for strafansvar, hvis den udelukker den tilregnelse, som  

 forbrydelsen kræver, eller i det omfang, det følger af artikel  

 33.
Artikel 33 Ordrer fra overordnede og bortfald af strafansvar 1.	Det forhold, at en forbrydelse under domstolens jurisdiktion er  

 begået af en person efter ordre fra en regering eller en overordnet,  

 militær eller civil, fritager ikke den pågældende person  

 for strafansvar, medmindre:
(a)	personen var under en retlig forpligtelse til at adlyde ordrer fra  

 den pågældende regering eller overordnede, (b)	personen ikke vidste, at ordren var ulovlig, og (c)	ordren ikke var åbenbart ulovlig.
 2.	Efter denne artikel skal ordrer om at begå folkedrab eller  

 forbrydelser imod menneskeheden anses for åbenbart ulovlige.
 KAPITEL 4.
DOMSTOLENS SAMMENSÆTNING OG ADMINISTRATION Artikel 34 Domstolens organer Domstolen er sammensat af følgende  

 organer:
(a)	præsidentskabet, (b)	en appelafdeling, en domsafdeling og en  

 forundersøgelsesafdeling, (c)	anklagerens kontor, (d)	justitskontoret.
Artikel 35 Dommernes tjeneste 1.	Alle dommere vælges som medlemmer af domstolen på fuld  

 tid og skal være til rådighed på dette grundlag fra  

 begyndelsen af deres embedsperiode.
 2.	De dommere, der udgør præsidentskabet, skal gøre  

 tjeneste på fuld tid fra det tidspunkt, hvor de er valgt.
3.	På grundlag af domstolens arbejdsmængde og i  

 samråd med dens medlemmer kan præsidentskabet træffe  

 konkret beslutning om i hvilket omfang, der er behov for, at de øvrige  

 dommere gør tjeneste på fuld tid.
Enhver sådan ordning  

 skal ikke foregribe bestemmelserne i artikel 40.
 4.	De finansielle ordninger for dommere, der ikke gør tjeneste  

 på fuld tid, fastlægges i overensstemmelse med artikel  

 49.
Artikel 36 Kvalifikationskrav, indstilling og valg af dommere 1.	Med forbehold af stk. 2 består domstolen af 18  

 dommere.
2. 	(a)	Præsidentskabet kan på domstolens vegne  

 foreslå en forøgelse af det i stk. 1 fastsatte antal  

 dommere med begrundelse for, hvorfor dette anses for nødvendigt og  

 hensigtsmæssigt.
Justitssekretæren skal uden ophold rundsende  

 ethvert sådant forslag til alle deltagerstater.
 (b)	Ethvert sådant forslag skal derefter behandles på et  

 møde i forsamlingen af deltagerstater, der skal indkaldes i henhold  

 til artikel 112. Forslaget skal anses for vedtaget, hvis det på  

 mødet godkendes af to tredjedele af medlemmerne af forsamlingen af  

 deltagerstater, og forslaget træder i kraft på det tidspunkt, som  

 måtte blive besluttet af forsamlingen af deltagerstater.
 (c)	(i)	Når et forslag om forøgelse af antallet af  

 dommere er vedtaget i henhold til stk. 2 (b), skal de yderligere dommere  

 vælges på forsamlingen af deltagerstaters næste samling i  

 henhold til stk. 3 til 8, og artikel 37, stk. 2.
(ii)	Når et forslag om forøgelse af antallet af dommere er  

 vedtaget og gennemført ifølge stk. 2 (b) og (c) (i), skal  

 præsidentskabet have mulighed for når som helst derefter, hvis  

 det er begrundet i domstolens arbejdsbyrde, at foreslå en  

 nedsættelse af antallet af dommere, forudsat at antallet af dommere  

 ikke nedsættes til under det i stk. 1 fastsatte.
Forslaget skal  

 behandles i overensstemmelse med proceduren, som fastlagt i stk. 2 (a)  

 og (b). Såfremt forslaget vedtages, skal antallet af dommere  

 nedsættes gradvist, efterhånden som de tjenstgørende  

 dommeres embedsperiode udløber, indtil det nødvendige antal er  

 nået.
 3. 	(a)	Dommerne skal vælges blandt personer, der nyder  

 høj moralsk anseelse, upartiskhed og hæderlighed, og opfylder de  

 betingelser, der i deres eget land kræves for at beklæde de  

 højeste dommerembeder.
 (b)	Samtlige kandidater til dommerembedet skal:
(i)	have anerkendt kompetence inden for strafferet og -retspleje, og  

 skal have den nødvendige relevante erfaring i straffesager, enten som  

 dommer, anklager, advokat eller andet lignende hverv, eller (ii)	have anerkendt kompetence på relevante områder inden  

 for folkeretten, såsom humanitær folkeret og menneskerettigheder,  

 og bred erfaring fra et professionelt juridisk hverv, som er af relevans for  

 arbejdet som dommer ved domstolen.
 (c)	Samtlige kandidater til dommerembedet skal have et indgående  

 kendskab til og beherske flydende mindst ét af domstolens  

 arbejdssprog.
 4. 	(a)	Indstilling af kandidater til dommerembedet kan foretages af  

 enhver af statuttens deltagerstater og skal foregå enten:
(i)	i henhold til den procedure, der gælder for indstilling af  

 kandidater til de højeste dommerembeder i hjemlandet, eller (ii)	i henhold til den procedure, der er fastlagt for indstilling af  

 kandidater til Den Internationale Domstol i denne domstols statut.
 Indstillinger skal ledsages af en tilstrækkeligt detaljeret  

 erklæring, der angiver, hvorledes den pågældende kandidat  

 opfylder betingelserne nævnt i stk. 3.
 (b)	Hver deltagerstat kan til et bestemt dommerembede indstille  

 én kandidat, der ikke nødvendigvis behøver at være  

 statsborger i forslagsstaten, men som i alle tilfælde skal være  

 statsborger i en deltagerstat.
(c)	Forsamlingen af deltagerstater kan, hvis den skønner det  

 hensigtsmæssigt, beslutte at nedsætte en rådgivende  

 komité vedrørende kandidatindstillinger.
I givet fald skal  

 komiteens sammensætning og mandat fastlægges af forsamlingen af  

 deltagerstater.
5.	Ved valg skal der foreligge to kandidatlister: liste A, med navnene  

 på kandidater med de kvalifikationer, der er fastsat i stk. 3 (b)  

 (i), og liste B, med navnene på kandidater med de kvalifikationer, der  

 er fastsat i stk. 3 (b) (ii). En kandidat med tilstrækkelige  

 kvalifikationer til at blive optaget på begge lister kan vælge,  

 hvilken liste han eller hun ønsker at blive optaget på.
Ved det  

 første valg til domstolen skal mindst 9 dommere vælges fra liste  

 A og mindst 5 dommere fra liste B.
Efterfølgende valg skal organiseres  

 således, at et tilsvarende forhold mellem dommere fra de to lister  

 bibeholdes.
 6.	(a)	Dommerne skal vælges ved hemmelig afstemning på  

 et møde i forsamlingen af deltagerstater, der indkaldes til dette  

 formål i henhold til artikel 112. Med forbehold af stk. 7 anses de  

 18 kandidater for valgt til domstolen, der opnår det højeste  

 antal stemmer og to tredjedeles flertal blandt de deltagerstater, der er til  

 stede og afgiver stemme.
 (b)	Vælges der ikke et tilstrækkeligt antal dommere ved den  

 første afstemning, skal der afholdes efterfølgende afstemninger  

 i henhold til de procedurer, der er fastlagt i stk. 6 (a), indtil de  

 resterende embeder er blevet beklædt.
7.	Ingen af dommerne må være statsborgere i samme stat.
En  

 person, der med henblik på medlemskab af domstolen kan anses for  

 statsborger i mere end én stat, skal anses for statsborger i den stat,  

 hvor den pågældende person normalt udøver sine borgerlige  

 og politiske rettigheder.
 8.	(a)	Ved udvælgelsen af dommere til domstolen skal  

 deltagerstaterne tage hensyn til behovet for:
(i)	at de vigtigste retssystemer i verden er repræsenteret, (ii)	ligelig geografisk repræsentation, og (iii)	rimelig repræsentation af kvindelige og mandlige  

 dommere.
 (b)	Deltagerstaterne skal ligeledes tage hensyn til behovet for, at der  

 vælges dommere med juridisk ekspertise på særlige  

 områder, herunder, men ikke begrænset til, vold mod kvinder eller  

 børn.
 9. 	(a)	Med forbehold af stk. 9 (b) skal dommere vælges  

 for en periode af 9 år og, med forbehold af stk. 9 (c) og artikel  

 37, stk. 2, skal de ikke kunne genvælges.
 (b)	Ved det første valg skal en tredjedel af de valgte dommere  

 ved lodtrækning udpeges for en periode af 3 år, en tredjedel ved  

 lodtrækning udpeges for en periode af 6 år, mens de resterende  

 dommere skal beklæde embedet for en periode af 9 år.
 (c)	En dommer, der udpeges til at beklæde embedet for en periode  

 af 3 år efter stk. 9 (b), kan genvælges for en fuld  

 embedsperiode.
 10.	Uanset stk. 9 skal en dommer, der udpeges til et domskammer  

 eller et appelkammer i henhold til artikel 39, fortsætte i embedet med  

 henblik på at afslutte en allerede påbegyndt domsforhandling  

 eller appel ved det pågældende kammer.
Artikel 37 Ledige embeder 1.	Såfremt et embede bliver ledigt, skal der afholdes valg i  

 henhold til artikel 36 for at udfylde det ledige embede.
 2.	En dommer, der vælges til at udfylde et ledigt embede, skal  

 gøre tjeneste i den resterende del af forgængerens embedsperiode  

 og kan, hvis perioden er på 3 år eller derunder, genvælges  

 for en fuld embedsperiode i henhold til artikel 36.
Artikel 38 Præsidentskabet 1.	Præsidenten og 1. og 2. vicepræsident skal vælges  

 ved absolut flertal blandt dommerne.
De skal hver gøre tjeneste i en  

 periode på 3 år eller indtil udløbet af deres respektive  

 embedsperiode som dommer, alt efter hvilken periode der udløber  

 først.
De kan genvælges én gang.
 2. 1.vicepræsident skal fungere i præsidentens sted, hvis  

 præsidenten er forhindret eller er inhabil. 2. vicepræsident skal  

 fungere i præsidentens sted, hvis både præsidenten og 1.  

 vicepræsident er forhindret eller er inhabil.
 3.	Præsidenten udgør sammen med 1. og 2.  

 vicepræsident præsidentskabet, som er ansvarligt for:
(a)	administration af domstolen med undtagelse af anklagerens kontor,  

 og (b)	andre funktioner, der er overdraget til præsidentskabet i  

 henhold til denne statut.
 4.	I udøvelsen af sine opgaver i henhold til stk. 3 (a),  

 skal præsidentskabet koordinere med anklageren og søge dennes  

 indforståelse i alle anliggender af fælles interesse.
Artikel 39 Kamre 1.	Snarest muligt efter at dommerne er valgt, skal domstolen organisere  

 sig i afdelinger, som fastlagt i artikel 34 (b). Appelafdelingen skal  

 være sammensat af præsidenten og fire andre dommere,  

 domsafdelingen af mindst seks dommere og forundersøgelsesafdelingen af  

 mindst seks dommere.
Udpegelse af dommere til afdelinger skal ske på  

 grundlag af karakteren af de funktioner, der skal udføres af hver  

 afdeling, og de til domstolen valgte dommeres kvalifikationer og erfaring,  

 således at hver afdeling består af en passende kombination af  

 ekspertise inden for strafferet og -retspleje og folkeret.
Domsafdelingen og  

 forundersøgelsesafdelingen skal hovedsageligt være sammensat af  

 dommere med erfaring i straffesager.
2. 	(a)	Domstolens judicielle funktioner skal i hver afdeling  

 udføres af kamre, (b)	(i)	appelkammeret skal udgøres af alle appelafdelingens  

 dommere, (ii)	domskammerets funktioner skal udføres af tre dommere fra  

 domsafdelingen, (iii)	forundersøgelseskammerets funktioner skal udføres  

 af enten tre dommere fra forundersøgelsesafdelingen eller af en enkelt  

 dommer fra den pågældende afdeling i henhold til denne statut og  

 procesreglementet, (c)	intet i denne bestemmelse skal udelukke samtidig oprettelse af mere  

 end et domskammer eller forundersøgelseskammer, hvis dette er  

 påkrævet for at sikre en effektiv styring af domstolens  

 arbejdsmængde.
3. 	(a)	Dommere, der udpeges til domsafdelingen og  

 forundersøgelsesafdelingen, skal gøre tjeneste i disse  

 afdelinger i 3 år, og derefter indtil afslutningen af enhver sag, hvor  

 forhandling allerede er påbegyndt i den pågældende  

 afdeling, (b)	dommere, der udpeges til appelafdelingen, skal gøre tjeneste  

 i denne afdeling i hele deres embedsperiode.
4.	Dommere, der udpeges til appelafdelingen, skal kun gøre  

 tjeneste i denne afdeling.
Intet i denne artikel skal dog udelukke  

 midlertidig tilknytning af dommere fra domsafdelingen til  

 forundersøgelsesafdelingen eller omvendt, hvis præsidentskabet  

 finder dette påkrævet af hensyn til en effektiv styring af  

 domstolens arbejdsmængde, forudsat at en dommer, der har deltaget i  

 forundersøgelsen af en sag, ikke under nogen omstændigheder kan  

 sidde i det domskammer, der behandler den pågældende  

 sag.
Artikel 40 Dommernes uafhængighed 1.	Dommerne skal være uafhængige i udførelsen af  

 deres funktioner.
 2.	Dommerne må ikke deltage i nogen aktivitet, som må  

 formodes at kunne gribe ind i deres funktioner som dommere eller  

 påvirke tilliden til deres uafhængighed.
 3.	Dommere, der gør tjeneste på fuld tid ved domstolen,  

 må ikke udøve anden beskæftigelse af professionel  

 karakter.
 4.	Ethvert spørgsmål vedrørende anvendelsen af  

 stk. 2 og 3 skal afgøres af dommerne ved absolut flertal.  

 Såfremt et sådant spørgsmål vedrører en  

 enkelt dommer, må denne dommer ikke deltage i  

 afgørelsen.
Artikel 41 Dommeres fritagelse og inhabilitet 1.	Efter anmodning fra en dommer kan præsidentskabet i henhold  

 til procesreglementet fritage denne dommer fra udøvelsen af en  

 funktion i henhold til denne statut.
2.	(a)	En dommer må ikke deltage i nogen sag, såfremt  

 der foreligger grundlag for med rimelighed at rejse tvivl om hans eller  

 hendes upartiskhed.
En dommer skal vige sit sæde i en sag i henhold til  

 denne bestemmelse, blandt andet såfremt denne dommer tidligere i nogen  

 egenskab har været involveret i den pågældende sag ved  

 domstolen eller i en dertil knyttet straffesag på nationalt niveau, der  

 involverer den person, der er genstand for efterforskning eller  

 retsforfølgning.
En dommer skal ligeledes vige sit sæde af  

 sådanne andre grunde, som fastlægges i procesreglementet.
 (b)	Anklageren eller den person, der er genstand for efterforskning og  

 retsforfølgning, kan fremsætte anmodning om, at en dommer viger  

 sit sæde i henhold til denne bestemmelse.
(c)	Ethvert spørgsmål om en dommers inhabilitet skal  

 afgøres af dommerne ved absolut flertal.
Den dommer, mod hvem der er  

 gjort indsigelse, skal være berettiget til at fremkomme med  

 bemærkninger til sagen, men må ikke deltage i  

 afgørelsen.
Artikel 42 Anklagerens kontor 1.	Anklagerens kontor skal fungere uafhængigt som et  

 særskilt organ ved domstolen.
Det skal være ansvarligt for at  

 modtage henvisninger og alle underbyggede oplysninger om forbrydelser under  

 domstolens jurisdiktion, for at undersøge dem og for at  

 gennemføre efterforskning og retsforfølgning ved domstolen.  

 Kontorets medlemmer må hverken søge eller handle efter  

 instruktion fra nogen udenforstående kilde.
2.	Kontoret ledes af anklageren.
Anklageren skal have fuld myndighed  

 over kontorets ledelse og administration, herunder personalet, faciliteter og  

 andre ressourcer.
Anklageren skal bistås af én eller flere  

 viceanklagere, der skal være berettigede til at udføre enhver  

 handling, som påhviler anklageren i henhold til denne statut.  

 Anklageren og viceanklagerne må ikke have samme statsborgerskab.
De  

 skal gøre tjeneste på fuld tid.
3.	Anklageren og viceanklagerne skal være personer af høj  

 moralsk anseelse og være i besiddelse af høj kompetence samt  

 omfattende praktisk erfaring i retsforfølgning eller domsforhandling i  

 straffesager.
De skal have et indgående kendskab til og beherske  

 flydende mindst ét af domstolens arbejdssprog.
4.	Anklageren skal vælges ved hemmelig afstemning af medlemmerne  

 af forsamlingen af deltagerstater ved absolut flertal.
Viceanklagerne skal  

 vælges på samme måde fra en liste over kandidater, der  

 fremlægges af anklageren.
Anklageren skal indstille tre kandidater til  

 hver stilling som viceanklager til besættelse.
Medmindre der  

 træffes beslutning om en kortere embedsperiode på  

 valgtidspunktet, skal anklageren og viceanklagerne beklæde deres  

 embeder for en periode af 9 år og skal ikke kunne genvælges.
5.	Hverken anklageren eller en viceanklager må deltage i nogen  

 aktivitet, som må formodes at kunne gribe ind i deres funktioner som  

 anklager eller påvirke tilliden til deres uafhængighed.
De  

 må ikke udøve anden beskæftigelse af professionel  

 karakter.
 6.	Efter anmodning fra anklageren eller en viceanklager kan  

 præsidentskabet fritage den pågældende for tjeneste i en  

 konkret sag.
7.	Hverken anklageren eller en viceanklager må deltage i nogen  

 sag, såfremt der foreligger grundlag for med rimelighed at rejse tvivl  

 om hans eller hendes upartiskhed.
De skal vige deres sæde i en sag i  

 henhold til denne bestemmelse, blandt andet såfremt de tidligere i  

 nogen egenskab har været involveret i den pågældende sag  

 ved domstolen eller i en dertil knyttet straffesag på nationalt niveau,  

 der involverer den person, der er genstand for efterforskning eller  

 retsforfølgning.
 8.	Ethvert spørgsmål om anklagerens eller en viceanklagers  

 inhabilitet skal afgøres af appelkammeret.
 (a)	Den person, der er genstand for efterforskning eller  

 retsforfølgning, kan til enhver tid fremsætte anmodning om, at  

 anklageren eller en viceanklager viger sit sæde af de i denne artikel  

 nævnte grunde.
 (b)	Anklageren eller viceanklageren, alt efter omstændighederne,  

 skal være berettiget til at fremkomme med bemærkninger til  

 sagen.
 9.	Anklageren skal udpege rådgivere med juridisk ekspertise i  

 særlige emner, herunder, men ikke begrænset til, seksuelle  

 overgreb, kønsbestemt vold og vold mod børn.
Artikel 43 Justitskontoret 1.	Justitskontoret skal være ansvarligt for de ikke-judicielle  

 aspekter af administrationen og betjeningen af domstolen uden at foregribe  

 anklagerens funktioner og beføjelser i henhold til artikel 42.
 2.	Justitskontoret skal ledes af justitssekretæren, der skal  

 være domstolens øverste administrative embedsmand.  

 Justitssekretæren skal ved udøvelsen af sine funktioner  

 være underlagt domstolens præsident.
 3.	Justitssekretæren og vicejustitssekretæren skal  

 være personer af høj moralsk anseelse og være i besiddelse  

 af høj kompetence samt have et indgående kendskab til og  

 beherske flydende mindst ét af domstolens arbejdssprog.
4.	Dommerne skal ved hemmelig afstemning vælge  

 justitssekretæren ved absolut flertal under hensyntagen til en  

 indstilling fra forsamlingen af deltagerstater.
Efter behov og efter  

 indstilling fra justitssekretæren skal dommerne vælge en  

 vicejustitssekretær på samme måde.
5.	Justitssekretæren skal beklæde embedet for en periode af  

 5 år, skal kunne genvælges én gang, og skal gøre  

 tjeneste på fuld tid.
Vicejustitssekretæren skal beklæde  

 sit embede for en periode af 5 år eller sådan kortere periode,  

 som dommerne måtte beslutte med absolut flertal, og kan vælges  

 således, at vicejustitssekretæren skal kunne gøre tjeneste  

 efter behov.
6.	Justitssekretæren skal nedsætte en enhed for ofre og  

 vidner under justitskontoret.
Denne enhed skal i samråd med anklagerens  

 kontor tilvejebringe beskyttelsesforanstaltninger og sikkerhedsarrangementer,  

 rådgivning og anden passende bistand til vidner, ofre, som møder  

 for domstolen, og andre, som er i fare på grund af afgivne  

 vidneforklaringer.
Enheden skal omfatte personale med ekspertise i traumer,  

 herunder traumer, der hidrører fra seksuelle overgreb.
Artikel 44 Personale 1.	Anklageren og justitssekretæren skal udpege det  

 nødvendige kvalificerede personale til deres respektive kontorer.
For  

 anklagerens vedkommende skal dette omfatte udpegelse af efterforskere.
 2.	Ved ansættelsen af personale skal anklageren og  

 justitssekretæren sikre den højeste standard med hensyn til  

 effektivitet, kompetence og hæderlighed, og skal med de fornødne  

 tilpasninger tage hensyn til de kriterier, der er fastlagt i artikel 36,  

 stk. 8.
3.	Med præsidentskabets og anklagerens samtykke skal  

 justitssekretæren fremlægge forslag til et personaleregulativ,  

 som skal omfatte vilkår og betingelser, under hvilke domstolens  

 personale skal udpeges, aflønnes og afskediges.
Personaleregulativet  

 skal godkendes af forsamlingen af deltagerstater.
4.	Domstolen kan i undtagelsestilfælde benytte ekspertise fra  

 personale stillet vederlagsfrit til rådighed af deltagerstater,  

 mellemstatslige eller ikke-statslige organisationer til at bistå  

 domstolens organer i arbejdet.
Anklageren kan acceptere sådanne tilbud  

 på vegne af anklagerens kontor.
Personale stillet vederlagsfrit til  

 rådighed skal ansættes i overensstemmelse med retningslinier, der  

 fastlægges af forsamlingen af deltagerstater.
Artikel 45 Højtidelig erklæring Før tiltrædelse af deres respektive embeder i  

 henhold til denne statut skal dommerne, anklageren, viceanklagerne,  

 justitssekretæren og vicejustitssekretæren hver aflægge en  

 højtidelig erklæring for åbne døre om, at de vil  

 udøve deres funktioner upartisk og samvittighedsfuldt.
Artikel 46 Afsættelse fra embede 1.	En dommer, anklageren, en viceanklager, justitssekretæren  

 eller vicejustitssekretæren skal afsættes fra embedet, hvis der  

 træffes afgørelse herom i henhold til stk. 2, i  

 tilfælde hvor denne person:
(a)	findes at have begået en alvorlig tjenesteforseelse eller  

 alvorlig overtrædelse af hans eller hendes forpligtelser i henhold til  

 statutten, som fastsat i procesreglementet, eller (b)	er ude af stand til at udøve de funktioner, som statutten  

 gør påkrævet.
 2.	En afgørelse om afsættelse af en dommer, anklageren  

 eller en viceanklager fra embedet i henhold til stk. 1 skal  

 træffes af forsamlingen af deltagerstater ved hemmelig  

 afstemning:
(a)	med hensyn til en dommer af deltagerstaterne med to tredjedeles  

 flertal efter en indstilling, der er vedtaget af de øvrige dommere med  

 to tredjedeles flertal, (b)	med hensyn til anklageren af deltagerstaterne med absolut  

 flertal, (c)	med hensyn til en viceanklager af deltagerstaterne med absolut  

 flertal efter indstilling fra anklageren.
 3.	Afgørelse om afsættelse af justitssekretæren  

 eller vicejustitssekretæren skal træffes af dommerne ved absolut  

 flertal.
4.	Såfremt der i henhold til denne artikel gøres  

 indsigelse mod en dommers, anklagers, viceanklagers, justitssekretærs  

 eller vicejustitssekretærs optræden eller evne til at  

 udøve de funktioner, som statutten gør påkrævet,  

 skal den pågældende gives fuld mulighed for at fremlægge og  

 modtage beviser og for at fremlægge sine synspunkter i henhold til  

 procesreglementet.
Den pågældende må i øvrigt ikke  

 deltage i behandlingen af sagen.
Artikel 47 Disciplinære skridt Disciplinære skridt skal i henhold til  

 procesreglementet kunne anvendes over for en dommer, anklager, viceanklager,  

 justitssekretær eller vicejustitssekretær, der har begået  

 en tjenesteforseelse af mindre alvorlig karakter end fastsat i artikel 46,  

 stk. 1.
Artikel 48 Privilegier og immuniteter 1.	På enhver deltagerstats territorium skal domstolen nyde  

 sådanne privilegier og immuniteter, som er nødvendige til  

 opfyldelsen af dens formål.
 2.	Dommerne, anklageren, viceanklagerne og justitssekretæren skal  

 under udøvelsen af deres hverv for domstolen nyde samme privilegier og  

 immuniteter, som tilstås chefer for diplomatiske  

 repræsentationer, og skal, efter udløbet af deres embedsperiode,  

 fortsat tilstås immunitet mod retsforfølgning af enhver art med  

 hensyn til skrift, tale og andre handlinger, som de har udført i deres  

 officielle egenskab.
 3.	Vicejustitssekretæren, personalet i anklagerens kontor og  

 personalet i justitskontoret skal nyde sådanne privilegier, immuniteter  

 og faciliteter, som er nødvendige for udførelsen af deres  

 funktioner i henhold til domstolens aftale om privilegier og immuniteter.
 4.	Advokater, sagkyndige, vidner eller andre personer, hvis  

 tilstedeværelse ved domstolen er påkrævet, skal  

 tilstås den behandling, som er nødvendig for domstolens  

 effektive funktion i henhold til domstolens aftale om privilegier og  

 immuniteter.
 5.	Afkald på privilegier og immuniteter, der tilkommer:
(a)	en dommer eller anklageren, kan gives af dommerne ved absolut  

 flertal, (b)	justitssekretæren, kan gives af præsidentskabet, (c)	viceanklagerne og personalet i anklagerens kontor, kan gives af  

 anklageren, (d)	vicejustitssekretæren og justitskontorets personale, kan  

 gives af justitssekretæren.
Artikel 49 Løn, vederlag og udgifter Forsamlingen af deltagerstater træffer beslutning om  

 dommernes, anklagerens, viceanklagernes, justitssekretærens og  

 vicejustitssekretærens løn, vederlag og dækning af  

 udgifter.
Løn og vederlag kan ikke nedsættes i de  

 pågældendes embedsperiode.
Artikel 50 Officielle sprog og arbejdssprog 1.	Domstolens officielle sprog skal være arabisk, kinesisk,  

 engelsk, fransk, russisk og spansk.
Domstolens domme og andre  

 afgørelser, der tager stilling til grundlæggende  

 spørgsmål ved domstolen, skal offentliggøres på de  

 officielle sprog.
Præsidentskabet skal i overensstemmelse med de  

 kriterier, der er fastlagt i procesreglementet, beslutte hvilke  

 afgørelser, der må anses for at tage stilling til  

 grundlæggende spørgsmål i denne artikels forstand.
2.	Domstolens arbejdssprog skal være engelsk og fransk.
De  

 tilfælde, hvor andre officielle sprog kan benyttes som arbejdssprog,  

 skal fastsættes i procesreglementet.
 3.	Efter anmodning fra en part i en sag eller en stat, der er  

 berettiget til at intervenere i en sag, skal domstolen give tilladelse til,  

 at den pågældende part eller stat kan benytte et andet sprog end  

 engelsk eller fransk, forudsat domstolen anser en sådan tilladelse for  

 tilstrækkeligt begrundet.
Artikel 51 Procesreglementet 1.	Procesreglementet træder i kraft, når det er vedtaget af  

 medlemmerne af forsamlingen af deltagerstater med to tredjedeles flertal.
 2.	Forslag til ændringer i procesreglementet kan fremsættes  

 af:
(a)	en deltagerstat, (b)	dommerne, ved absolut flertal, eller (c)	anklageren.
 Ændringer skal træde i kraft, når de er vedtaget af  

 medlemmerne af forsamlingen af deltagerstater med to tredjedeles flertal.
 3.	Efter vedtagelsen af procesreglementet kan dommerne i hastende  

 sager, hvor reglementet ikke indeholder bestemmelse om en given situation for  

 domstolen, med to tredjedeles flertal fastsætte midlertidige regler,  

 der skal anvendes, indtil de vedtages, ændres eller forkastes på  

 næste ordinære eller særlige samling i forsamlingen af  

 deltagerstater.
 4.	Procesreglementet, ændringer dertil samt enhver midlertidig  

 regel skal være i overensstemmelse med denne statut. Ændringer i  

 procesreglementet samt midlertidige regler må ikke anvendes med  

 tilbagevirkende kraft til skade for den person, der er genstand for  

 efterforskning eller retsforfølgning, eller som er domfældt.
 5.	I tilfælde af uoverensstemmelse mellem statutten og  

 procesreglementet skal statutten have forrang.
Artikel 52 Domstolens regulativ 1.	I overensstemmelse med denne statut og procesreglementet skal  

 dommerne med absolut flertal vedtage et regulativ for domstolen, som skal  

 gælde for dennes daglige virke.
 2.	Regulativet og eventuelle ændringer heri skal udarbejdes i  

 samråd med anklageren og justitssekretæren.
3.	Regulativet og ændringer heri skal træde i kraft ved  

 vedtagelsen, medmindre dommerne træffer anden beslutning.
Regulativet  

 skal umiddelbart efter vedtagelsen rundsendes til deltagerstaterne til  

 udtalelse.
Regulativet skal forblive i kraft, såfremt der ikke er gjort  

 indsigelse af et flertal af deltagerstaterne inden for 6  

 måneder.
 KAPITEL 5.
EFTERFORSKNING OG RETSFORFØLGNING Artikel 53 Iværksættelse af en efterforskning 1.	Anklageren skal efter at have vurderet de oplysninger, der er  

 stillet til rådighed for ham eller hende, iværksætte en  

 efterforskning, medmindre han eller hun beslutter, at der ikke er et rimeligt  

 grundlag for at forfølge sagen i henhold til denne statut.
Ved  

 afgørelsen af, om der skal iværksættes en efterforskning,  

 skal anklageren vurdere følgende:
(a)	om der på grundlag af de oplysninger, som anklageren har til  

 sin rådighed, er et rimeligt grundlag for at formode, at en forbrydelse  

 under domstolens jurisdiktion er blevet eller bliver begået, (b)	om sagen er eller ville være antagelig i medfør af  

 artikel 17, og (c)	om der under hensyntagen til forbrydelsens grovhed og hensynet til  

 ofrene ikke desto mindre er tungtvejende grunde til at formode, at en  

 efterforskning ikke ville være i retfærdighedens  

 interesse.
 Hvis anklageren beslutter, at der ikke er rimeligt grundlag for at  

 forfølge sagen, og hans eller hendes beslutning udelukkende hviler  

 på stk. 1 (c), skal han eller hun underrette  

 forundersøgelseskammeret.
2.	Hvis anklageren efter en efterforskning konkluderer, at der ikke er  

 tilstrækkeligt grundlag for at rejse tiltale, idet (a)	der ikke er tilstrækkelige retlige eller faktuelle grunde til  

 at søge en kendelse eller stævning i henhold til artikel 58, (b)	sagen ikke er antagelig i henhold til artikel 17, eller (c)	tiltalerejsning ikke er i retfærdighedens interesse under  

 hensyntagen til alle omstændighederne, herunder forbrydelsens grovhed,  

 hensynet til ofrene samt den påståede gerningsmands alder eller  

 sygdomssvækkelse og hans eller hendes rolle i den påståede  

 forbrydelse, skal anklageren underrette forundersøgelseskammeret og den  

 stat, der har henvist en sag i henhold til artikel 14, eller  

 Sikkerhedsrådet i en sag i henhold til artikel 13 (b) om hans eller  

 hendes konklusion og begrundelsen herfor.
 3.	(a)	Efter anmodning fra den stat, der har henvist sagen i henhold  

 til artikel 14, eller Sikkerhedsrådet i henhold til artikel 13 (b), kan  

 forundersøgelseskammeret prøve anklagerens beslutning om ikke  

 at forfølge sagen i henhold til stk. 1 eller stk. 2 og kan  

 anmode om, at anklageren tager sin beslutning op til fornyet overvejelse.
 (b)	Derudover kan forundersøgelseskammeret af egen drift  

 prøve anklagerens beslutning om ikke at forfølge sagen, hvis  

 den udelukkende hviler på stk. 1 (c) eller stk. 2 (c). I  

 så fald skal anklagerens beslutning kun have virkning, såfremt  

 den godkendes af forundersøgelseskammeret.
 4.	Anklageren kan på ethvert tidspunkt tage en beslutning  

 vedrørende iværksættelse af efterforskning eller  

 retsforfølgning op til fornyet overvejelse på grundlag af nye  

 kendsgerninger eller oplysninger.
Artikel 54 Anklagerens forpligtelser og beføjelser med hensyn  

 til efterforskning 1.	Anklageren skal:
(a)	for at nå frem til sandheden, udstrække  

 efterforskningen til at omfatte alle kendsgerninger og beviser, der er  

 relevante for en vurdering af, hvorvidt der foreligger strafansvar i henhold  

 til denne statut, og skal i den forbindelse tillægge belastende og  

 formildende forhold lige vægt under efterforskningen, (b)	træffe passende foranstaltninger for at sikre effektiviteten  

 af efterforskning og retsforfølgning af forbrydelser under domstolens  

 jurisdiktion, og skal i den forbindelse respektere ofres og vidners  

 interesser og personlige forhold, herunder alder, køn, som defineret i  

 artikel 7, stk. 3, og helbred, og skal tage hensyn til forbrydelsens  

 karakter, især når denne involverer seksuelle overgreb,  

 kønsbestemt vold eller vold mod børn, og (c)	fuldt ud respektere de personlige rettigheder, som følger af  

 denne statut.
 2.	Anklageren kan gennemføre efterforskning på en stats  

 territorium:
(a)	i overensstemmelse med bestemmelserne i kapitel 9, eller (b)	efter forundersøgelseskammerets bemyndigelse, jf. artikel  

 57, stk. 3 (d).
 3.	Anklageren kan:
(a)	indsamle og undersøge beviser, (b)	indkalde og afhøre personer, der er genstand for  

 efterforskning, samt ofre og vidner, (c)	søge samarbejde fra enhver stat, mellemstatslig organisation  

 eller foretagende i overensstemmelse med deres respektive kompetence og/eller  

 mandat, (d)	indgå sådanne ordninger eller aftaler, der måtte  

 være nødvendige for at fremme samarbejdet med en stat,  

 mellemstatslig organisation eller person, og som ikke er i uoverensstemmelse  

 med denne statut, (e)	indvillige i ikke på noget tidspunkt under sagen at  

 fremlægge dokumenter eller oplysninger, som anklageren indhenter  

 på betingelse af fortrolig behandling og alene med henblik på at  

 fremskaffe nye beviser, medmindre den, der har leveret dokumenterne eller  

 oplysningerne, har givet sit samtykke, og (f)	træffe de nødvendige foranstaltninger eller anmode om,  

 at de nødvendige foranstaltninger bliver truffet, med henblik på  

 at sikre fortroligheden af oplysninger, beskyttelse af personer eller  

 bevissikring.
Artikel 55 Personlige rettigheder i forbindelse med en  

 efterforskning 1.	I forbindelse med en efterforskning i henhold til denne statut,  

 må en person:
(a)	ikke tvinges til at inkriminere sig selv eller til at tilstå  

 skyld, (b)	ikke udsættes for nogen form for tvang, voldelig tvang eller  

 trussel, for tortur eller anden form for grusom, umenneskelig eller  

 nedværdigende behandling eller straf, (c)	hvis den pågældende afhøres på et andet  

 sprog end et sprog, som den pågældende fuldt ud forstår og  

 taler, vederlagsfrit tilbydes bistand fra en kompetent tolk samt de  

 oversættelser, der måtte være nødvendige for at  

 opfylde kravene om retfærdighed, og (d)	ikke udsættes for vilkårlig anholdelse eller  

 tilbageholdelse, og skal ikke berøves sin frihed, medmindre dette er  

 begrundet i og i overensstemmelse med de procedurer, som er fastsat i denne  

 statut.
 2.	Hvis der er grund til at formode, at en person har begået en  

 forbrydelse under domstolens jurisdiktion, og den pågældende  

 person står over for at skulle afhøres enten af anklageren eller  

 af nationale myndigheder ifølge en anmodning fremsat i henhold til  

 kapitel 9, skal denne person ligeledes have følgende rettigheder, som  

 han eller hun skal underrettes om inden afhøringen:
(a)	ret til inden afhøringen at blive underrettet om, at der er  

 grund til at formode, at han eller hun har begået en forbrydelse under  

 domstolens jurisdiktion, (b)	ret til ikke at udtale sig, uden at sådan tavshed skal  

 lægges til grund ved afgørelsen af  

 skyldspørgsmålet, (c)	ret til at få juridisk bistand efter eget valg eller,  

 såfremt den pågældende ikke har juridisk bistand, ret til  

 at få beskikket juridisk bistand i alle tilfælde, hvor det er  

 påkrævet af hensyn til retfærdighed, og vederlagsfrit i  

 tilfælde af, at den pågældende ikke har  

 tilstrækkelige midler til selv at betale, og (d)	ret til at blive afhørt under tilstedeværelse af en  

 forsvarer, medmindre den pågældende person frivilligt har givet  

 afkald på retten til at få en forsvarer.
Artikel 56 Forundersøgelseskammerets rolle med hensyn til en  

 enestående mulighed for at foretage efterforskning 1.	(a)	Hvis anklageren mener, at en efterforskning frembyder en  

 enestående mulighed for at indhente vidneudsagn fra eller afhøre  

 et vidne eller til at undersøge, indsamle eller efterprøve  

 beviser, som måske ikke vil være til rådighed under en  

 efterfølgende retssag, skal anklageren underrette  

 forundersøgelseskammeret herom.
 (b)	I så fald kan forundersøgelseskammeret på  

 anklagerens anmodning træffe sådanne foranstaltninger, som  

 måtte være nødvendige for at sikre sagens effektivitet og  

 integritet og i særdeleshed for at beskytte forsvarets rettigheder.
 (c)	Medmindre forundersøgelseskammeret bestemmer andet, skal  

 anklageren stille de relevante oplysninger til rådighed for den person,  

 der er blevet anholdt eller er fremmødt efter indstævning i  

 forbindelse med den i stk. 1 (a) nævnte efterforskning,  

 således at han eller hun kan få lejlighed til at udtale  

 sig.
 2.	Foranstaltninger nævnt i stk. 1 (b) kan blandt andet  

 omfatte:
(a)	anbefalinger eller kendelser vedrørende procedurer, der skal  

 følges, (b)	instruktioner om, at sagens behandling skal føres til  

 protokol, (c)	udpegelse af sagkyndig bistand, (d)	bemyndigelse af en forsvarer for en person, der er blevet anholdt  

 eller møder for domstolen efter indstævning, til at deltage,  

 eller hvis der endnu ikke har fundet sådan anholdelse eller  

 fremmøde sted, eller der ikke er udpeget en forsvarer, beskikke en  

 anden forsvarer til at give møde for og varetage forsvarets  

 interesser, (e)	udnævnelse af et af dets medlemmer eller om nødvendigt  

 en anden disponibel dommer fra forundersøgelsesafdelingen eller  

 domsafdelingen til at føre tilsyn med og komme med anbefalinger eller  

 afsige kendelser vedrørende indsamling og sikring af beviser og  

 afhøring af personer, (f)	tage ethvert andet skridt, der måtte være  

 nødvendigt for at indsamle eller sikre beviser.
3.	(a)	Hvor en anklager ikke har anmodet om foranstaltninger i  

 henhold til denne artikel, men forundersøgelseskammeret vurderer, at  

 sådanne foranstaltninger er nødvendige af hensyn til sikring af  

 beviser, som kammeret skønner vil være af væsentlig  

 betydning for forsvaret under retssagen, skal det høre anklageren, om  

 der er god grund til anklagerens manglende anmodning om sådanne  

 foranstaltninger.
Hvis forundersøgelseskammeret efter at have  

 hørt anklageren konkluderer, at anklagerens manglende anmodning af  

 sådanne foranstaltninger er uberettiget, kan  

 forundersøgelseskammeret træffe sådanne foranstaltninger  

 af egen drift.
(b)	Anklageren kan appellere en afgørelse fra  

 forundersøgelseskammeret om at handle af egen drift i henhold til  

 denne artikel.
Appelsagen skal behandles hurtigt.
 4.	Antageligheden af beviser, der er sikret eller indsamlet til en  

 retssag i henhold til denne artikel, eller retsbogsudskrifter heraf, skal  

 under retssagen være reguleret af artikel 69 og tillægges  

 sådan vægt, som domskammeret måtte bestemme.
Artikel 57 Forundersøgelseskammerets funktioner og  

 beføjelser 1.	Medmindre andet er fastsat i denne statut, skal  

 forundersøgelseskammeret udøve sine funktioner i  

 overensstemmelse med denne artikel.
 2.	(a)	Forundersøgelseskammerets kendelser eller  

 afgørelser afsagt i henhold til artikel 15, 18, 19, 54, stk. 2,  

 61, stk. 7, og 72, skal tiltrædes af et flertal af kammerets  

 dommere.
 (b)	I alle andre tilfælde kan en enkelt dommer fra  

 forundersøgelseskammeret udøve funktioner, der er fastsat i  

 denne statut, medmindre andet er bestemt i procesreglementet eller af et  

 flertal i forundersøgelseskammeret.
 3.	I tillæg til dets andre funktioner i henhold til denne statut  

 kan forundersøgelseskammeret:
(a)	på anmodning af anklageren udstede sådanne ordrer og  

 kendelser, som måtte være påkrævet i forbindelse med  

 en efterforskning, (b)	efter anmodning fra en person, der er blevet anholdt eller  

 møder efter indstævning i henhold til artikel 58, afsige  

 sådanne kendelser, herunder om foranstaltninger som beskrevet i artikel  

 56, eller søge sådant samarbejde i henhold til kapitel 9, som  

 måtte være nødvendigt for at bistå personen med  

 forberedelsen af hans eller hendes forsvar, (c)	om nødvendigt sikre ofres og vidners beskyttelse og  

 privatliv, sikre beviser, beskytte personer, der er blevet anholdt eller  

 møder efter indstævning, og beskytte oplysninger, som  

 vedrører national sikkerhed, (d)	give anklageren bemyndigelse til at foretage særlige  

 efterforskningsskridt inden for en deltagerstats territorium uden at have  

 sikret sig samarbejde med den pågældende stat i henhold til  

 kapitel 9, hvis forundersøgelseskammeret har besluttet, om muligt  

 under hensyntagen til den pågældende stats synspunkter, at staten  

 er åbenbart ude af stand til at efterkomme en anmodning om samarbejde,  

 idet der ikke findes nogen myndighed eller bestanddel af retssystemet, som  

 har kompetence til at efterkomme samarbejdsanmodningen i henhold til kapitel  

 9, (e)	søge samarbejde fra stater i henhold til artikel 93,  

 stk. 1 (k), for at træffe beskyttelsesforanstaltninger med henblik  

 på konfiskation, navnlig for i sidste ende at kunne tilgodese ofre,  

 når en arrestordre eller stævning er udstedt i henhold til  

 artikel 58 og under behørig hensyntagen til bevisernes styrke og de  

 berørte parters rettigheder, som fastlagt i denne statut og i  

 procesreglementet.
Artikel 58 Forundersøgelseskammerets udstedelse af  

 anholdelsesbeslutning eller stævning om fremmøde 1.	Forundersøgelseskammeret skal på et hvilket som helst  

 tidspunkt efter iværksættelsen af en efterforskning på  

 anklagerens anmodning udstede en anholdelsesbeslutning mod en person, hvis  

 kammeret efter at have vurderet anmodningen og beviserne eller andre  

 oplysninger fremlagt af anklageren finder det godtgjort, at:
(a)	der er et rimeligt grundlag for at formode, at den  

 pågældende har begået en forbrydelse under domstolens  

 jurisdiktion, og (b)	det forekommer nødvendigt at anholde den  

 pågældende person, (i)	for at sikre personens tilstedeværelse ved  

 domsforhandlingen, (ii)	for at sikre, at personen ikke vanskeliggør eller bringer  

 efterforskningen eller domsforhandlingen i fare, eller (iii)	om nødvendigt, for at forhindre personen i at  

 fortsætte med at begå den pågældende forbrydelse  

 eller en tilknyttet forbrydelse, som er under domstolens jurisdiktion, og som  

 udspringer af de samme omstændigheder.
 2.	Anklagerens anmodning skal indeholde følgende:
(a)	navnet på den pågældende person samt andre  

 relevante oplysninger til identifikation af personen, (b)	en konkret henvisning til de forbrydelser under domstolens  

 jurisdiktion, som den pågældende påstås at have  

 begået, (c)	en kortfattet fremstilling af de kendsgerninger, der  

 påstås at udgøre de pågældende  

 forbrydelser, (d)	en fortegnelse over bevismateriale og øvrige oplysninger,  

 der udgør et rimeligt grundlag for at formode, at den  

 pågældende person har begået forbrydelserne, og (e)	en begrundelse for, at anklageren vurderer, at det er  

 nødvendigt at anholde den pågældende person.
 3.	Anholdelsesbeslutningen skal indeholde følgende:
(a)	navnet på den pågældende person samt andre  

 relevante oplysninger til identifikation af personen, (b)	en konkret henvisning til de forbrydelser under domstolens  

 jurisdiktion, for hvilke personen anmodes anholdt, og (c)	en kortfattet fremstilling af de kendsgerninger, der  

 påstås at udgøre de pågældende  

 forbrydelser.
 4.	Anholdelsesbeslutningen forbliver i kraft, indtil domstolen  

 måtte bestemme andet.
 5.	Domstolen kan på grundlag af anholdelsesbeslutningen anmode om  

 foreløbig anholdelse eller anholdelse og overførelse af den  

 pågældende person i henhold til kapitel 9.
6.	Anklageren kan anmode om, at forundersøgelseskammeret  

 ændrer anholdelsesbeslutningen ved enten at begrænse eller udvide  

 de forbrydelser, der er opregnet heri.
Forundersøgelseskammeret skal  

 ændre anholdelsesbeslutningen i overensstemmelse hermed, såfremt  

 kammeret finder det godtgjort, at der er rimelig grund til at antage, at den  

 pågældende person har begået de således ændrede  

 forbrydelser.
7.	Som et alternativ til at anmode om en anholdelsesbeslutning kan  

 anklageren anmode om, at forundersøgelseskammeret udsteder en  

 stævning.
Hvis forundersøgelseskammeret finder det godtgjort, at  

 der er et rimeligt grundlag for at formode, at personen har begået den  

 påståede forbrydelse, og at en stævning er  

 tilstrækkelig til at sikre personens tilstedeværelse, skal  

 kammeret udstede en stævning om fremmøde, med eller uden  

 frihedsbegrænsende vilkår (bortset fra tilbageholdelse), hvis  

 dette er bestemt i national lovgivning.
Stævningen skal indeholde  

 følgende:
(a)	navnet på den pågældende person samt andre  

 relevante oplysninger til identifikation af personen, (b)	den præcise dato, hvor personen skal give møde, (c)	en konkret henvisning til de forbrydelser under domstolens  

 jurisdiktion, som den pågældende person påstås at  

 have begået, og (d)	en kortfattet fremstilling af de kendsgerninger, der  

 påstås at udgøre forbrydelsen.
Stævningen skal  

 forkyndes for den pågældende person.
Artikel 59 Anholdelsesprocedure i forvaringsstaten 1.	En deltagerstat, der har modtaget en anmodning om foreløbig  

 anholdelse eller om anholdelse og overførelse, skal uden ophold tage  

 skridt til at anholde den pågældende person i henhold til statens  

 lovgivning og bestemmelserne i kapitel 9.
 2.	En anholdt person skal uden ophold stilles for den kompetente  

 judicielle myndighed i forvaringsstaten, som på grundlag af den  

 pågældende stats lovgivning skal vurdere:
(a)	om beslutningen gælder den pågældende person, (b)	om den pågældende person er blevet anholdt i  

 overensstemmelse med gældende regler, og (c)	om personens rettigheder er blevet respekteret.
 3.	Den anholdte skal have ret til at ansøge den kompetente  

 myndighed i forvaringsstaten om midlertidig løsladelse indtil  

 overførelsen.
4.	Med henblik på at træffe afgørelse  

 vedrørende en sådan ansøgning skal den kompetente  

 myndighed i forvaringsstaten vurdere, hvorvidt der, under hensyn til  

 grovheden af de påståede forbrydelser, er hastende og  

 ekstraordinære forhold, der retfærdiggør midlertidig  

 løsladelse, og hvorvidt der foreligger de nødvendige garantier,  

 som kan sikre, at forvaringsstaten kan opfylde sin forpligtelse til at  

 overføre den pågældende person til domstolen.
Den  

 kompetente myndighed i forvaringsstaten skal ikke være berettiget til  

 at vurdere, hvorvidt arrestordren er korrekt udstedt i henhold til artikel  

 58, stk. 1 (a) og (b).
5.	Forundersøgelseskammeret skal underrettes om enhver anmodning  

 om midlertidig løsladelse og skal fremkomme med en anbefaling til den  

 kompetente myndighed i forvaringsstaten.
Den kompetente myndighed i  

 forvaringsstaten skal tillægge en sådan anbefaling fuld  

 vægt, herunder eventuelle anbefalinger om foranstaltninger til at  

 forhindre den pågældende person i at undvige, inden  

 afgørelsen foreligger.
 6.	Hvis personens ansøgning om midlertidig løsladelse  

 imødekommes, kan forundersøgelseskammeret anmode om  

 løbende rapporter om forløbet af den midlertidige  

 løsladelse.
 7.	Så snart en ordre om overførelse af den  

 pågældende person fra forvaringsstaten foreligger, skal han eller  

 hun overgives til domstolen hurtigst muligt.
Artikel 60 Indledende domsforhandling 1.	Ved overførelse af personen til domstolen eller ved personens  

 frivillige fremmøde eller møde efter indstævning skal  

 forundersøgelseskammeret sikre sig, at personen er blevet underrettet  

 om de forbrydelser, som han eller hun påstås at have  

 begået, og om sine rettigheder i henhold til statutten, herunder retten  

 til at ansøge om midlertidig løsladelse indtil  

 domsforhandlingen.
2.	En person, der er genstand for en anholdelsesbeslutning, kan  

 ansøge om midlertidig løsladelse indtil domsforhandlingen.
Hvis  

 forundersøgelseskammeret finder det godtgjort, at betingelserne  

 fastsat i artikel 58, stk. 1, er opfyldt, skal personen fortsat  

 tilbageholdes.
Hvis den ikke finder dette godtgjort, skal  

 forundersøgelseskammeret løslade den pågældende  

 person med eller uden vilkår.
3.	Forundersøgelseskammeret skal løbende prøve  

 dets afgørelse om løsladelse eller tilbageholdelse af den  

 pågældende person, og kan gøre dette på et hvilket  

 som helst tidspunkt på anklagerens eller den pågældende  

 persons anmodning.
Ved sådan prøvelse kan  

 forundersøgelseskammeret ændre sin afgørelse om  

 tilbageholdelse, løsladelse eller vilkårene for  

 løsladelse, hvis kammeret finder det godtgjort, at ændrede  

 omstændigheder gør det påkrævet.
4.	Forundersøgelseskammeret skal sikre, at en person ikke  

 tilbageholdes i et urimeligt tidsrum forud for domsforhandlingen på  

 grund af en ikke-undskyldelig forsinkelse fra anklagerens side.
Hvis en  

 sådan forsinkelse indtræffer, skal domstolen tage stilling til  

 løsladelse af personen med eller uden vilkår.
 5.	Forundersøgelseskammeret kan om nødvendigt udstede en  

 anholdelsesbeslutning for at sikre tilstedeværelsen af en person, der  

 er blevet løsladt.
Artikel 61 Godkendelse af tiltalen inden domsforhandlingen 1.	Forundersøgelseskammeret skal med forbehold for  

 bestemmelserne i stk. 2 inden for rimelig tid efter personens  

 overførelse eller frivillige fremmøde for domstolen afholde et  

 retsmøde med henblik på at godkende den tiltale, på  

 grundlag af hvilken anklageren påtænker at retsforfølge.  

 Anklageren, anklagede og anklagedes advokat skal være til stede under  

 retsmødet.
 2.	Forundersøgelseskammeret kan efter anmodning fra anklageren  

 eller på eget initiativ afholde et retsmøde uden den anklagedes  

 tilstedeværelse med henblik på at godkende den tiltale, på  

 grundlag af hvilken anklageren påtænker at retsforfølge,  

 hvis den pågældende person:
(a)	har givet afkald på hans eller hendes ret til at være  

 til stede, eller (b)	er flygtet eller ikke kan findes, og alle rimelige skridt er blevet  

 taget for at sikre hans eller hendes fremmøde for domstolen og for at  

 underrette personen om anklagerne og om, at der vil blive afholdt et  

 retsmøde for at godkende den pågældende tiltale.
 I dette tilfælde skal den pågældende person  

 repræsenteres af en forsvarer, hvis forundersøgelseskammeret  

 beslutter, at dette er i retfærdighedens interesse.
 3.	I rimelig tid før retsmødet skal personen:
(a)	modtage en kopi af et dokument, der indeholder den tiltale,  

 på grundlag af hvilken anklageren påtænker at  

 retsforfølge personen, og (b)	underrettes om de beviser, som anklageren påtænker at  

 gøre gældende under retsmødet.
 Forundersøgelseskammeret kan afsige kendelser vedrørende  

 fremlæggelse af oplysninger i forbindelse med retsmødet.
4.	Inden retsmødet kan anklageren fortsætte  

 efterforskningen og ændre eller frafalde ethvert tiltalepunkt.
Personen  

 skal med et rimeligt varsel før retsmødet underrettes om enhver  

 ændring af eller tilføjelse til tiltalen.
Såfremt  

 tiltalepunkter frafaldes, skal anklageren underrette  

 forundersøgelseskammeret om årsagerne hertil.
5.	Under retsmødet skal anklageren underbygge hvert tiltalepunkt  

 med tilstrækkelige beviser til at godtgøre vægtige grunde  

 til at formode, at personen har begået den pågældende  

 forbrydelse.
Anklageren kan fremlægge bevis i form af dokumenter eller  

 en sammenfatning og behøver ikke indkalde de vidner, der forventes at  

 afgive vidneforklaring under domsforhandlingen.
 6.	Under retsmødet kan den pågældende  

 person:
(a)	gøre indsigelse mod tiltalen, (b)	anfægte beviser fremlagt af anklageren, og (c)	fremlægge beviser.
7.	Forundersøgelseskammeret skal på grundlag af  

 retsmødet vurdere, hvorvidt der er tilstrækkelige beviser til at  

 godtgøre vægtige grunde til at formode, at den  

 pågældende person har begået hver af de forbrydelser, som  

 han eller hun er tiltalt for.
På grundlag af sin vurdering skal  

 forundersøgelseskammeret:
(a)	godkende tiltalepunkter, med hensyn til hvilke det er godtgjort, at  

 der er tilstrækkelige beviser, og henvise personen til et domskammer  

 til domsforhandling af de godkendte anklagepunkter, (b)	afstå fra at godkende tiltalepunkter, som kammeret har  

 fastslået, at der ikke er tilstrækkelige beviser for, (c)	hæve retsmødet og anmode anklageren om at  

 overveje:
(i)	at fremskaffe yderligere beviser eller gennemføre yderligere  

 efterforskning med hensyn til et bestemt tiltalepunkt, eller (ii)	at ændre et tiltalepunkt, idet de fremlagte beviser  

 forekommer at godtgøre en anden forbrydelse under domstolens  

 jurisdiktion.
 8.	Hvis forundersøgelseskammeret afviser at godkende et  

 tiltalepunkt, skal dette ikke udelukke anklageren fra efterfølgende at  

 anmode om, at dette godkendes, såfremt anmodningen underbygges af  

 yderligere beviser.
9.	Efter godkendelse af tiltalen og før domsforhandlingens  

 påbegyndelse kan anklageren, med tilladelse fra  

 forundersøgelseskammeret og efter at have underrettet tiltalte,  

 ændre tiltalen.
Hvis anklageren søger at tilføje  

 yderligere tiltalepunkter eller erstatte de eksisterende med alvorligere  

 tiltalepunkter, skal der afholdes et retsmøde i henhold til denne  

 artikel til godkendelse af de pågældende tiltalepunkter.  

 Når domsforhandlingen er påbegyndt, kan anklageren med  

 domskammerets tilladelse frafalde tiltalen.
 10.	En tidligere udstedt anholdelsesbeslutning skal ophøre med  

 at have virkning med hensyn til tiltalepunkter, der ikke er blevet godkendt  

 af forundersøgelseskammeret, eller som anklageren har frafaldet.
 11.	Når tiltalen er blevet godkendt i henhold til denne artikel,  

 skal præsidentskabet nedsætte et domskammer, som med forbehold  

 for stk. 9 og artikel 64, stk. 4, skal være ansvarligt for  

 førelsen af den efterfølgende sag og kan udøve enhver af  

 forundersøgelseskammerets funktioner, der er relevant og anvendelig i  

 den pågældende sag.
 KAPITEL 6.
DOMSFORHANDLINGEN Artikel 62 Stedet for domsforhandling Medmindre andet er besluttet, skal domsforhandlingen  

 afholdes på det sted, hvor domstolen har sit sæde.
Artikel 63 Domsforhandling i tiltaltes tilstedeværelse 1.	Tiltalte skal være til stede under domsforhandlingen.
2.	Hvis tiltalte under sin tilstedeværelse ved domstolen  

 vedvarende udviser forstyrrende adfærd, kan domskammeret bortvise  

 tiltalte fra retssalen, men det skal træffe forholdsregler,  

 således at tiltalte kan følge retssagen og instruere sin  

 forsvarer fra et sted uden for retssalen, om nødvendigt ved brug af  

 kommunikationsteknologi.
Sådanne skridt skal kun tages under  

 ekstraordinære omstændigheder, efter at andre rimelige  

 alternativer har vist sig at være utilstrækkelige, og kun  

 så længe det er strengt nødvendigt.
Artikel 64 Domskammerets funktioner og beføjelser 1.	Domskammerets funktioner og beføjelser som fastlagt i denne  

 artikel skal udøves i overensstemmelse med denne statut og  

 procesreglementet.
 2.	Domskammeret skal sikre, at domsforhandlingen er retfærdig og  

 hurtig, og at sagen føres med fuld respekt for tiltaltes rettigheder  

 og med passende hensyntagen til beskyttelse af ofre og vidner.
 3.	Ved berammelse af en sag til domsforhandling i henhold til denne  

 statut skal det domskammer, som sagen er henvist til:
(a)	rådføre sig med parterne og vedtage sådanne  

 procedurer, som er nødvendige for at fremme en retfærdig og  

 hurtig behandling af sagen, (b)	afgøre hvilket eller hvilke sprog, der skal benyttes under  

 domsforhandlingen, og (c)	med forbehold for andre relevante bestemmelser i denne statut drage  

 omsorg for, at dokumenter eller oplysninger, der ikke tidligere er blevet  

 fremlagt, fremlægges så betids før domsforhandlingens  

 påbegyndelse, at der sikres mulighed for tilstrækkelig  

 forberedelse af domsforhandlingen.
 4.	Domskammeret kan, hvis det er nødvendigt af hensyn til dets  

 effektive og retfærdige funktion, henvise foreløbige  

 spørgsmål til forundersøgelseskammeret eller om  

 nødvendigt til en anden disponibel dommer i  

 forundersøgelsesafdelingen.
 5.	Efter underretning af parterne kan domskammeret efter  

 omstændighederne træffe beslutning om sammenlægning eller  

 opdeling af sager ved tiltaler mod mere end én tiltalt.
 6.	Under udøvelsen af dets funktioner forud for  

 domsforhandlingen eller under domsforhandlingen kan domskammeret om  

 nødvendigt:
(a)	udøve enhver af forundersøgelseskammerets funktioner,  

 som nævnt i artikel 61, stk. 11, (b)	kræve tilstedeværelsen af og vidneudsagn fra vidner  

 samt fremlæggelse af dokumenter og andre beviser, om nødvendigt  

 ved at anmode om bistand fra stater som fastlagt i denne statut, (c)	drage omsorg for beskyttelse af fortrolige oplysninger, (d)	afsige kendelse om fremlæggelse af beviser i tillæg til  

 de beviser, der allerede er indsamlet inden domsforhandlingen eller er  

 fremlagt af parterne under domsforhandlingen, (e)	drage omsorg for beskyttelse af tiltalte, vidner og ofre, og (f)	afsige kendelse om ethvert andet relevant anliggende.
7.	Domsforhandlingen skal være offentlig.
Domskammeret kan dog  

 bestemme, at særlige omstændigheder kræver, at visse dele  

 af domsforhandlingen skal foregå for lukkede døre af hensyn til  

 de formål, der er anført i artikel 68, eller for at beskytte  

 fortrolige eller følsomme oplysninger, der skal fremlægges som  

 bevis.
8.	(a)	Ved domsforhandlingens påbegyndelse skal domskammeret  

 påse, at de tiltalepunkter, der tidligere er godkendt af  

 forundersøgelseskammeret, oplæses for tiltalte.
Domskammeret  

 skal sikre sig, at tiltalte forstår tiltalepunkternes karakter.  

 Domskammeret skal give ham eller hende lejlighed til at erklære sig  

 skyldig i overensstemmelse med artikel 65 eller ikke skyldig.
(b)	Under domsforhandlingen kan retsformanden give instruktioner om  

 sagens førelse, herunder for at sikre, at den er retfærdig og  

 upartisk.
Med forbehold for eventuelle instruktioner fra retsformanden kan  

 parterne fremlægge beviser i henhold til bestemmelserne i denne  

 statut.
 9.	Efter anmodning fra en part eller af egen drift kan domskammeret  

 blandt andet:
(a)	afsige kendelser om bevisers antagelighed eller relevans og (b)	tage alle nødvendige skridt for at opretholde orden under et  

 retsmøde.
 10.	Domskammeret skal sikre, at der føres en fuldstændig  

 protokol over sagen med en nøjagtig gengivelse af domsforhandlingen,  

 samt at protokollen føres og opbevares af  

 justitssekretæren.
Artikel 65 Tilståelsessager 1.	Hvis tiltalte erkender sig skyldig i henhold til artikel 64,  

 stk. 8 (a), skal domskammeret afgøre, hvorvidt:
(a)	tiltalte forstår karakteren af tilståelsen og  

 følgerne heraf, (b)	tilståelsen er afgivet frivilligt og efter  

 tilstrækkelig drøftelse med en forsvarer, og (c)	tilståelsen er bestyrket af sagens faktiske oplysninger som  

 indeholdt i:
(i)	den tiltale, der er rejst af anklageren og erkendt af tiltalte, (ii)	materiale fremlagt af anklageren, der supplerer tiltalen og er  

 accepteret af tiltalte, og (iii)	andre beviser, såsom vidneforklaringer fremlagt af  

 anklageren eller af tiltalte.
 2.	Hvis domskammeret finder, at betingelserne i stk. 1 er  

 opfyldte, skal det anse, at tilståelsen sammen med yderligere fremlagte  

 beviser fastslår alle væsentlige faktiske forhold, der er  

 påkrævet for at bevise den forbrydelse, som tilståelsen  

 gælder, og kammeret kan dømme tiltalte for forbrydelsen.
 3.	Hvis domskammeret ikke finder, at betingelserne i stk. 1 er  

 opfyldte, skal kammeret anse tilståelsen som ikke afgivet og skal i  

 så tilfælde bestemme, at retssagen fortsættes efter de  

 almindelige regler for domsforhandling, som er fastlagt i denne statut, og  

 kammeret kan overgive sagen til et andet domskammer.
 4.	Hvis domskammeret er af den opfattelse, at en mere fuldstændig  

 fremstilling af sagens faktum er påkrævet af hensyn til  

 retfærdighed, navnlig af hensyn til ofrene, kan domskammeret:
(a)	anmode anklageren om at fremlægge yderligere beviser,  

 herunder vidneudsagn, eller (b)	bestemme, at retssagen fortsættes i henhold til de  

 almindelige regler for domsforhandling, som er fastlagt i denne statut, og  

 kammeret skal i så tilfælde anse tilståelsen som ikke  

 afgivet, og kan overgive sagen til et andet domskammer.
 5.	Drøftelser mellem anklageren og forsvaret med hensyn til  

 ændringer af tiltalen, tilståelsen eller strafudmålingen er  

 ikke bindende for domstolen.
Artikel 66 Uskyldsformodning 1.	Enhver person skal anses for uskyldig, indtil den  

 pågældende er kendt skyldig ved domstolen i overensstemmelse med  

 gældende ret.
 2.	Bevisbyrden for tiltaltes skyld påhviler anklageren.
 3.	For at kunne kende tiltalte skyldig, må domstolen være  

 overbevist om, at tiltaltes skyld er bevist ud over enhver rimelig  

 tvivl.
Artikel 67 Tiltaltes rettigheder 1.	Ved afgørelsen af ethvert tiltalepunkt, skal den tiltalte  

 være berettiget til offentlige retsmøder, under hensyntagen til  

 bestemmelserne i denne statut, og til en retfærdig og upartisk  

 behandling af sagen samt ret til følgende ligeværdige  

 minimumsgarantier:
(a)	ret til at blive underrettet uden ophold og i detaljer om  

 tiltalepunktets karakter, begrundelse og indhold på et sprog, som  

 tiltalte fuldt ud forstår og taler, (b)	ret til at få tilstrækkelig tid til og mulighed for at  

 forberede sit forsvar og til frit og i fortrolighed at kommunikere med en  

 forsvarer efter eget valg, (c)	ret til at få sin sag behandlet uden unødig  

 forsinkelse, (d)	med forbehold for artikel 63, stk. 2, ret til at være  

 til stede under domsforhandlingen, til selv, eller med juridisk bistand efter  

 eget valg, at føre sit forsvar, til, såfremt den anklagede ikke  

 har juridisk bistand, at blive underrettet om denne ret, samt til at få  

 beskikket juridisk bistand i alle tilfælde, hvor det er  

 påkrævet af hensyn til retfærdighed, og uden at den  

 anklagede skal betale herfor, hvis den tiltalte ikke har tilstrækkelige  

 midler til selv at betale, (e)	ret til at afhøre eller få afhørt personer, der  

 vidner imod tiltalte, samt til at opnå, at personer, der skal vidne for  

 tiltalte, er til stede og afhøres på samme betingelser som de  

 personer, der vidner imod tiltalte.
Den tiltalte skal ydermere have ret til  

 at forsvare sig og til at fremlægge andre beviser, der er tilladte i  

 henhold til denne statut, (f)	ret til at få vederlagsfri bistand af en kompetent tolk og de  

 oversættelser, der måtte være nødvendige for at  

 opfylde kravene om retfærdighed, såfremt en hvilken som helst del  

 af domsforhandlingen eller dokumenter, der fremlægges for domstolen,  

 foregår eller er på et sprog, som den tiltalte ikke fuldt ud  

 forstår og taler, (g)	ret til ikke at blive tvunget til at vidne eller til at erkende  

 skyld, og ret til ikke at udtale sig, uden at sådan tavshed  

 tillægges vægt ved afgørelsen af  

 skyldspørgsmålet, (h)	ret til at afgive en mundtlig eller skriftlig forklaring til sit  

 forsvar uden at aflægge ed, og (i)	ret til ikke at blive pålagt omvendt bevisbyrde eller at  

 føre modbevis for noget forhold.
2.	I tillæg til enhver anden fremlæggelse fastlagt i denne  

 statut skal anklageren snarest muligt fremlægge sådanne beviser  

 for forsvaret, som er i anklagerens besiddelse, eller som er undergivet  

 anklagerens rådighed, og som han eller hun formoder viser eller  

 går i retning af at vise tiltaltes uskyld eller til at begrænse  

 tiltaltes skyld, eller som kan påvirke troværdigheden af  

 anklagerens beviser.
Domstolen træffer afgørelse, hvis der  

 opstår tvivl med hensyn til anvendelsen af dette stykke.
Artikel 68 Beskyttelse af ofre og vidner samt deres deltagelse i  

 sagen 1.	Domstolen skal tage passende skridt til at beskytte ofres og vidners  

 sikkerhed, fysiske og psykiske velfærd, værdighed og privatliv.  

 Domstolen skal i den forbindelse tage hensyn til alle relevante  

 omstændigheder, herunder alder, køn, som defineret i artikel 7,  

 stk. 3, og helbred, og forbrydelsens karakter, navnlig, men ikke  

 begrænset til, tilfælde, hvor forbrydelsen vedrører  

 seksuelle overgreb, kønsbestemt vold eller vold mod børn.  

 Anklageren skal tage sådanne skridt navnlig under efterforskningen og  

 retsforfølgningen af sådanne forbrydelser.
Disse skridt må  

 ikke være til skade for eller uforenelige med tiltaltes rettigheder og  

 en retfærdig og upartisk rettergang.
2.	Som en undtagelse fra princippet om offentlige retsmøder i  

 artikel 67 kan domstolens kamre, for at beskytte ofre og vidner eller en  

 tiltalt, føre en hvilken som helst del af domsforhandlingen for  

 lukkede døre eller tillade, at beviser fremlægges elektronisk  

 eller på anden særlig måde.
Sådanne skridt skal  

 navnlig tages i sager, hvor ofret har været udsat for seksuelt  

 overgreb, eller hvor ofret eller vidnet er et barn, medmindre domstolen  

 bestemmer andet under hensyntagen til alle omstændigheder, i  

 særdeleshed ofrets eller vidnets synspunkter.
 3.	Hvor ofrenes personlige interesser berøres, skal domstolen  

 tillade, at ofrenes synspunkter og forhold, de er optaget af,  

 fremlægges og behandles på sådanne stadier af  

 domsforhandlingen, som domstolen måtte finde hensigtsmæssigt, og  

 på en måde, der ikke er til skade for eller uforenelig med  

 tiltaltes rettigheder og en retfærdig og upartisk rettergang.  

 Sådanne synspunkter og betænkeligheder kan fremsættes af  

 ofrenes juridiske repræsentanter, hvis domstolen finder det  

 hensigtsmæssigt og i overensstemmelse med procesreglementet.
 4.	Afdelingen for ofre og vidner kan rådgive anklageren og  

 domstolen om hensigtsmæssige beskyttelsesforanstaltninger,  

 sikkerhedsarrangementer, vejledning og bistand som nævnt i artikel 43,  

 stk. 6.
5.	Hvis fremlæggelsen af beviser eller oplysninger i henhold til  

 denne statut kan bringe et vidne eller hans eller hendes familie alvorligt i  

 fare, kan anklageren i forbindelse med retsmøder forud for  

 domsforhandlingen tilbageholde sådanne beviser eller oplysninger og i  

 stedet fremlægge en sammenfatning heraf.
Sådanne skridt skal  

 tages på en måde, der ikke er til skade for eller uforenelig med  

 tiltaltes rettigheder og en retfærdig og upartisk rettergang.
 6.	En stat kan fremsætte anmodning om, at der tages de  

 nødvendige skridt til beskyttelse af statens embedsmænd eller  

 befuldmægtigede og til beskyttelse af fortrolige eller følsomme  

 oplysninger.
Artikel 69 Beviser 1.	Før et vidne afgiver forklaring, skal vidnet i  

 overensstemmelse med procesreglementet forsikre, at han eller hun kun vil  

 tale sandhed.
2.	Et vidne skal afgive forklaring personligt under domsforhandlingen,  

 medmindre andet er bestemt i artikel 68 eller i procesreglementet.
Domstolen  

 kan ligeledes tillade afgivelse af en mundtlig (viva voce) eller  

 optaget vidneforklaring ved hjælp af video- eller lydteknologi, samt  

 fremlæggelse af dokumenter eller udskrifter, med forbehold for denne  

 statuts bestemmelser og i overensstemmelse med procesreglementet.  

 Sådanne skridt skal ikke være til skade for eller uforenelige med  

 tiltaltes rettigheder.
 3.	Parterne kan fremlægge beviser, der er relevante for sagen, i  

 henhold til artikel 64. Domstolen kan anmode om fremlæggelse af alle  

 beviser, som den finder nødvendige for at nå frem til  

 sandheden.
 4.	Domstolen kan afsige kendelser om relevansen eller antageligheden af  

 beviser, blandt andet under hensyntagen til bevisets styrke og den  

 skadevirkning beviset kan have for en retfærdig rettergang eller en  

 retfærdig vurdering af vidneudsagn i henhold til procesreglementet.
 5.	Domstolen skal respektere og overholde særlige regler om  

 fortrolighed, som er fastsat i procesreglementet.
 6.	Domstolen skal ikke kræve bevisførelse for  

 kendsgerninger, der er alment kendte, men kan lægge dem til grund.
 7.	Beviser, der er indhentet i modstrid med denne statut eller  

 internationalt anerkendte menneskerettigheder, skal ikke tillades  

 ført, såfremt:
(a)	overtrædelsen rejser væsentlig tvivl om bevisets  

 pålidelighed, eller (b)	tilladelsen til at føre beviset ville være i modstrid  

 med og til alvorlig skade for retsforhandlingernes integritet.
 8.	Ved afgørelsen af, om beviser indsamlet af en stat er  

 relevante eller skal tillades ført, skal domstolen ikke tage stilling  

 til anvendelsen af statens nationale lovgivning.
Artikel 70 Strafbare handlinger rettet mod retsplejen 1.	Domstolen har jurisdiktion med hensyn til følgende strafbare  

 handlinger rettet mod retsplejen, når de er begået med  

 forsæt:
(a)	afgivelse af falsk forklaring, når den pågældende  

 person i henhold til artikel 69, stk. 1, er forpligtet til at tale  

 sandt, (b)	fremlæggelse af bevis, som den pågældende part  

 ved er falsk eller forfalsket, (c)	utilbørlig påvirkning af et vidne, forhindring af  

 eller indblanding i et vidnes tilstedeværelse eller forklaring,  

 repressalier mod et vidne på grund af den pågældendes  

 forklaring, eller ødelæggelse, ændring eller indblanding  

 med hensyn til indsamlingen af beviser, (d)	hindring, fremsættelse af trusler mod eller utilbørlig  

 påvirkning af en embedsmand ved domstolen med det formål at  

 tvinge eller overtale embedsmanden til ikke at udføre sine pligter  

 eller til at udføre dem uforsvarligt, (e)	udøvelse af repressalier mod en embedsmand ved domstolen  

 på grund af pligter udført af den pågældende eller  

 en anden embedsmand, (f)	opfordring til eller modtagelse af bestikkelse som embedsmand ved  

 domstolen under udøvelsen af sine officielle pligter.
2.	De principper og procedurer, der gælder for domstolens  

 udøvelse af jurisdiktion med hensyn til strafbare handlinger rettet  

 mod retsplejen i henhold til denne artikel skal være fastlagt i  

 procesreglementet.
Vilkår for at yde international retshjælp til  

 domstolen med hensyn til sager i henhold til denne artikel skal reguleres af  

 national lovgivning i den anmodede stat.
 3.	Ved domfældelse kan domstolen idømme en  

 fængselsstraf, der ikke overstiger 5 år, en bøde eller  

 begge dele, i henhold til procesreglementet.
 4.	(a)	Hver deltagerstat skal udvide sin straffelovgivning om  

 strafbare handlinger rettet mod integriteten af dens egen efterforskning  

 eller retspleje til at omfatte de strafbare handlinger, der er nævnt i  

 denne artikel, begået på dens territorium eller af dens  

 statsborgere.
(b)	Efter anmodning fra domstolen, når den anser det for  

 passende, skal deltagerstaten indbringe sagen for sine kompetente myndigheder  

 med henblik på retsforfølgning.
Disse myndigheder skal behandle  

 sådanne sager med omhu og afsætte tilstrækkelige ressourcer  

 til sagernes effektive behandling.
Artikel 71 Sanktioner mod foragt for domstolen 1.	Domstolen kan pålægge personer, der udviser foragt for  

 domstolen, herunder forstyrrer domsforhandlingen eller bevidst nægter  

 at efterkomme dens instruktioner, sanktioner i form af andre administrative  

 foranstaltninger end fængsling, for eksempel midlertidig eller  

 permanent bortvisning fra retssalen, bøde eller andre lignende  

 foranstaltninger, som fastlagt i procesreglementet.
 2.	Fremgangsmåden ved pålæg af de foranstaltninger,  

 der er nævnt i stk. 1, skal følge reglerne herom i  

 procesreglementet.
Artikel 72 Beskyttelse af oplysninger om national sikkerhed 1.	Denne artikel finder anvendelse i alle tilfælde, hvor  

 fremlæggelse af oplysninger eller dokumenter fra den stat efter den  

 pågældende stats vurdering vil skade dens nationale  

 sikkerhedsinteresser.
Dette omfatter blandt andet tilfælde, der falder  

 inden for rammerne af artikel 56, stk. 2 og 3, artikel 61, stk. 3,  

 artikel 64, stk. 3, artikel 67, stk. 2, artikel 68, stk. 6,  

 artikel 87, stk. 6 og artikel 93, samt tilfælde, der måtte  

 opstå på ethvert af sagens stadier, hvor en sådan  

 fremlæggelse kommer på tale.
 2.	Denne artikel finder ligeledes anvendelse, hvor en person, der er  

 blevet anmodet om at afgive oplysninger eller beviser, har nægtet dette  

 eller har henvist sagen til staten med den begrundelse, at fremlæggelse  

 vil skade en stats nationale sikkerhedsinteresser, og den  

 pågældende stat bekræfter, at den er af den opfattelse, at  

 fremlæggelse vil skade dens nationale sikkerhedsinteresser.
 3.	Intet i denne artikel skal foregribe de krav om fortrolighed, der  

 finder anvendelse i medfør af artikel 54, stk. 3 (e) og (f),  

 eller anvendelsen af artikel 73.
 4.	Hvis en stat erfarer, at dens oplysninger eller dokumenter bliver  

 eller sandsynligvis vil blive fremlagt på et af sagens stadier, og den  

 finder, at fremlæggelse vil skade dens nationale sikkerhedsinteresser,  

 skal den pågældende stat have ret til at intervenere med henblik  

 på at opnå en løsning af spørgsmålet i  

 henhold til denne artikel.
5.	Såfremt en stat finder, at fremlæggelse af oplysninger  

 vil skade dens nationale sikkerhedsinteresser, vil alle rimelige skridt blive  

 taget af staten, sammen med anklageren, forsvaret eller  

 forundersøgelseskammeret eller domskammeret, alt efter  

 omstændighederne, med henblik på i samarbejde at søge en  

 løsning på sagen.
Sådanne skridt kan omfatte:
(a)	ændring eller uddybning af anmodningen, (b)	en afgørelse fra domstolen vedrørende relevansen af  

 de oplysninger eller beviser, der søges, eller en afgørelse om,  

 at beviserne, omend relevante, kan indhentes eller er blevet indhentet fra en  

 anden kilde end den anmodede stat, (c)	indhentelse af oplysninger eller beviser fra en anden kilde eller i  

 en anden form, eller (d)	aftale om vilkår for bistanden, herunder blandt andet ved  

 fremlæggelse af sammenfatninger eller redigerede dokumenter,  

 begrænsninger i fremlæggelsen, brug af retsmøder for  

 lukkede døre (in camera ) eller ensidige retsmøder  

 (ex parte), eller andre tilladte beskyttelsesforanstaltninger i  

 henhold til statutten eller procesreglementet.
 6.	Når ethvert rimeligt skridt er blevet taget med henblik  

 på at løse sagen ved samarbejde, og staten finder, at det uanset  

 fremgangsmåde eller vilkår ikke er muligt at fremlægge  

 oplysningerne eller dokumenterne, uden at det vil skade statens nationale  

 sikkerhedsinteresser, skal den underrette anklageren eller domstolen om de  

 konkrete grunde til dens beslutning, medmindre en konkret beskrivelse af  

 grundene i sig selv nødvendigvis vil skade statens nationale  

 sikkerhedsinteresser.
 7.	Hvis domstolen derefter beslutter, at bevismaterialet er relevant og  

 nødvendigt for afgørelsen af skyldspørgsmålet, kan  

 domstolen tage følgende skridt:
 (a)	hvor fremlæggelse af oplysningerne eller dokumenterne  

 søges i medfør af en anmodning om samarbejde i henhold til  

 kapitel 9 eller under omstændigheder, som beskrevet i stk. 2, og  

 staten har påberåbt sig den begrundelse for afslag, der er  

 nævnt i artikel 93, stk. 4:
(i)	kan domstolen, inden den når til en konklusion som  

 nævnt i stk. 7 (a) (ii), anmode om yderligere samråd eller  

 holde et retsmøde for at vurdere statens tilkendegivelser, hvilket om  

 nødvendigt kan omfatte retsmøder for lukkede døre (in  

 camera) og ensidige retsmøder (ex parte), (ii)	kan domstolen henvise sagen i overensstemmelse med artikel 87,  

 stk. 7, med angivelse af grundene til dens konklusion, hvis den  

 konkluderer, at den pågældende stat ved at påberåbe  

 sig den begrundelse for afvisning, der er nævnt i artikel 93,  

 stk. 4, efter sagens omstændigheder ikke optræder i  

 overensstemmelse med dens forpligtelser i henhold til denne statut, og (iii)	kan domstolen i tiltaltes sag drage sådanne slutninger, som  

 den efter omstændighederne finder passende med hensyn til, om et  

 forhold foreligger eller ikke, eller (b)	i alle andre tilfælde:
(i)	afsige kendelse om fremlæggelse, eller (ii)	for så vidt den ikke afsiger kendelse om fremlæggelse,  

 drage sådanne slutninger, som den efter omstændighederne finder  

 passende med hensyn til, om et forhold foreligger eller ikke.
Artikel 73 Oplysninger eller dokumenter fra tredjemand Hvis en deltagerstat af domstolen bliver anmodet om at  

 udlevere et dokument eller oplysninger, som er i statens varetægt,  

 besiddelse eller under dens kontrol, og som er blevet fremlagt for den i  

 fortrolighed af en stat, mellemstatslig organisation eller international  

 organisation, skal den pågældende stat indhente ophavsmandens  

 samtykke til fremlæggelse af dokumentet eller oplysningerne.
Hvis  

 ophavsmanden er en deltagerstat, skal den enten give samtykke til  

 fremlæggelse af oplysningerne eller dokumentet eller påtage sig  

 at løse problemet om fremlæggelse sammen med domstolen i  

 overensstemmelse med bestemmelserne i artikel 72. Hvis ophavsmanden ikke er  

 en deltagerstat og nægter at give samtykke til fremlæggelse, skal  

 den anmodede stat underrette domstolen om, at den ikke er i stand til at  

 udlevere dokumentet eller oplysningerne på grund af en forud  

 eksisterende forpligtelse over for ophavsmanden om fortrolighed.
Artikel 74 Krav til afgørelsen 1.	Samtlige domskammerets dommere skal være til stede på  

 ethvert stadium af domsforhandlingen og under voteringen.  

 Præsidentskabet kan fra sag til sag udpege én eller flere  

 dommersuppleanter, som måtte være til rådighed, til at  

 være til stede på ethvert stadium af domsforhandlingen og til at  

 erstatte et medlem af domskammeret, hvis det pågældende medlem  

 får forfald.
2.	Domskammerets afgørelse skal hvile på dets vurdering af  

 bevismaterialet og sagen i dens helhed.
Afgørelsen må ikke  

 gå ud over de kendsgerninger og omstændigheder, der er beskrevet  

 i tiltalen og i eventuelle ændringer heri.
Domstolen skal basere sin  

 afgørelse udelukkende på bevismateriale fremlagt og behandlet  

 under retssagen.
 3.	Dommerne skal bestræbe sig på at nå frem til en  

 enstemmig afgørelse; er dette ikke muligt, skal afgørelsen  

 træffes af et flertal af dommerne.
 4.	Domskammerets voteringer er hemmelige.
5.	Afgørelsen skal være skriftlig og skal indeholde en  

 fuldstændig og begrundet redegørelse for domskammerets  

 bevisvurdering og konklusioner.
Domskammeret skal fremlægge én  

 afgørelse.
Hvor der ikke er enstemmighed, skal domskammerets  

 afgørelse indeholde flertallets og mindretallets synspunkter.  

 Afgørelsen eller en sammenfatning heraf skal afsiges for åbne  

 døre.
Artikel 75 Erstatning til ofre 1.	Domstolen skal fastlægge principper om erstatning til eller  

 vedrørende ofre, herunder genoprettelse, erstatning og rehabilitering.  

 Domstolen kan på dette grundlag i dommen, enten efter anmodning eller  

 under ekstraordinære omstændigheder af egen drift,  

 fastlægge rækkevidde og omfang af tingsskade, tab og personskade  

 på eller i relation til ofre, og skal anføre de principper, som  

 den har lagt til grund.
 2.	Domstolen kan afsige en kendelse direkte mod en domfældt med  

 angivelse af passende erstatning til eller vedrørende ofre, herunder  

 genoprettelse, erstatning og rehabilitering.
 Domstolen kan efter omstændighederne afsige kendelse om, at  

 erstatningen skal udbetales gennem den særlige fond, der oprettes i  

 henhold til artikel 79.
 3.	Inden domstolen afsiger kendelse i medfør af denne artikel,  

 kan den anmode om bemærkninger fra eller på vegne af den  

 domfældte person, ofre og andre personer eller stater med interesse i  

 sagen og skal tage disse i betragtning.
 4.	Efter domfældelse af en person for en forbrydelse under  

 domstolens jurisdiktion kan domstolen under udøvelsen af sine  

 beføjelser i henhold til denne artikel afgøre, hvorvidt det er  

 nødvendigt at tage skridt i henhold til artikel 93, stk. 1, for  

 at fuldbyrde en kendelse afsagt i henhold til denne artikel.
 5.	En deltagerstat skal fuldbyrde en kendelse afsagt i henhold til  

 denne artikel, som om bestemmelserne i artikel 109 fandt anvendelse på  

 denne artikel.
 6.	Intet i denne artikel skal fortolkes på en måde, som vil  

 foregribe ofres rettigheder i henhold til national lovgivning eller  

 folkeretten.
Artikel 76 Domsafsigelse og strafudmåling 1.	I tilfælde af domfældelse skal domskammeret vurdere,  

 hvilken straf der skal idømmes, og skal tage hensyn til de under  

 domsforhandlingen fremlagte beviser og fremsatte anbringender, der er  

 relevante for strafudmålingen.
 2.	Medmindre artikel 65 finder anvendelse og inden afslutningen af  

 domsforhandlingen, kan domskammeret af egen drift, og skal efter anmodning  

 fra anklageren eller tiltalte, afholde et yderligere retsmøde med  

 henblik på at behandle nye beviser eller anbringender, der er relevante  

 for straffen i overensstemmelse med procesreglementet.
 3.	Såfremt stk. 2 finder anvendelse, skal anbringender i  

 henhold til artikel 75 behandles på det yderligere retsmøde, der  

 er nævnt i stk. 2, og om nødvendigt på  

 efterfølgende retsmøder.
 4.	Dommen skal afsiges for åbne døre og, hvor det er  

 muligt, under tiltaltes tilstedeværelse.
 KAPITEL 7.
STRAFFE Artikel 77 Anvendelige straffe 1.	Med forbehold for artikel 110 kan domstolen idømme en person,  

 der er domfældt for en forbrydelse i henhold til denne statuts artikel  

 5, en af følgende straffe:
(a)	fængsel i et bestemt antal år, som ikke må  

 overstige 30 år, eller (b)	livsvarigt fængsel, når dette er retfærdiggjort  

 af forbrydelsens grovhed og den domfældtes personlige  

 forhold.
 2.	I tillæg til fængsel kan domstolen  

 idømme:
(a)	bøde på grundlag af de hensyn, der er fastsat i  

 procesreglementet, (b)	konfiskation af udbytte, ejendom og aktiver, der direkte eller  

 indirekte hidrører fra denne forbrydelse, uden at gøre indgreb  

 i de rettigheder, der tilkommer tredjemand i god tro.
Artikel 78 Strafudmåling 1.	Ved strafudmålingen skal domstolen i overensstemmelse med  

 procesreglementet tage hensyn til forhold som forbrydelsens grovhed og den  

 domfældtes personlige forhold.
 2.	Ved idømmelsen af fængselsstraf skal domstolen  

 fratrække den periode, i hvilken den dømte har været  

 varetægtsfængslet i henhold til en kendelse afsagt af domstolen.  

 Domstolen kan fratrække andre perioder, i hvilke den dømte har  

 været varetægtsfængslet i forbindelse med den adfærd,  

 der ligger til grund for forbrydelsen.
3.	Hvis en person er blevet domfældt for mere end én  

 forbrydelse, skal domstolen udmåle straf for hver forbrydelse og en  

 fællesstraf med angivelse af den samlede fængslingsperiode.
Denne  

 periode skal mindst svare til den længste individuelle straf, der  

 afsiges, og må ikke overstige 30 års fængsel eller  

 livsvarigt fængsel i overensstemmelse med artikel 77, stk. 1  

 (b).
Artikel 79 Særlig fond 1.	Forsamlingen af deltagerstater skal træffe beslutning om at  

 oprette en særlig fond til fordel for ofre for forbrydelser under  

 domstolens jurisdiktion og for ofrenes familier.
 2.	Domstolen kan afsige kendelse om, at penge og andre formuegoder, der  

 indgår som bøder eller konfiskation, efter domstolens kendelse  

 skal overføres til den særlige fond.
 3.	Den særlige fond skal administreres i overensstemmelse med  

 vilkår, der skal fastlægges af forsamlingen af  

 deltagerstater.
Artikel 80 Ikke foregribelse af national anvendelse af straffe og  

 national lovgivning Intet i dette kapitel skal påvirke en stats  

 anvendelse af de straffe, der er foreskrevet i dens nationale lovgivning,  

 eller lovgivningen i stater, der ikke indeholder de straffe, som er  

 foreskrevet i dette kapitel.
 KAPITEL 8.
APPEL OG GENOPTAGELSE Artikel 81 Appel af frifindelse, domfældelse eller  

 strafudmåling 1.	En afgørelse i medfør af artikel 74 kan i henhold til  

 procesreglementet appelleres som følger:
 (a)	anklageren kan appellere af følgende grunde:
(i)	rettergangsfejl, (ii)	urigtig bevisbedømmelse, eller (iii)	urigtig retsanvendelse, (b)	domfældte, eller anklageren på den domfældtes  

 vegne, kan appellere af følgende grunde:
(i)	rettergangsfejl, (ii)	urigtig bevisbedømmelse, (iii)	urigtig retsanvendelse, eller (iv)	ethvert andet grundlag, der påvirker domsforhandlingens  

 eller afgørelsens rimelighed eller pålidelighed.
 2.	(a)	Strafudmålingen kan i overensstemmelse med  

 procesreglementet appelleres af anklageren eller domfældte på  

 grundlag af misforhold mellem forbrydelse og strafudmåling.
 (b)	Hvis domstolen i en appel vedrørende strafudmålingen  

 finder, at der er grundlag for hel eller delvis omgørelse, kan den  

 opfordre anklageren og domfældte til at anføre grunde i henhold  

 til artikel 81, stk. 1 (a) eller (b), og kan træffe  

 afgørelse vedrørende skyldspørgsmålet i henhold  

 til artikel 83.
 (c)	Samme fremgangsmåde anvendes, når domstolen under en  

 appel vedrørende skyldspørgsmålet finder, at der er  

 grundlag for strafnedsættelse i henhold til stk. 2 (a).
 3.	(a)	Domfældte skal forblive varetægtsfængslet  

 under behandlingen af appelsagen, medmindre domskammeret træffer anden  

 afgørelse.
 (b)	Hvis domfældtes tid i varetægtsfængsel overstiger  

 varigheden af den idømte fængselsstraf, skal domfældte  

 løslades; dog kan løsladelsen, hvis anklageren også  

 appellerer, være underlagt de betingelser, der er anført i litra  

 (c).
 (c)	Ved frifindelse skal tiltalte løslades umiddelbart, dog med  

 følgende forbehold:
(i)	under ekstraordinære omstændigheder og under  

 hensyntagen til blandt andet den konkrete flugtrisiko, forbrydelsens grovhed  

 og sandsynligheden for medhold i appellen, kan domskammeret efter anmodning  

 fra anklageren opretholde varetægtsfængslingen af den  

 pågældende person under behandlingen af appelsagen, (ii)	domskammerets beslutning i henhold til litra (c) (i) kan  

 appelleres i overensstemmelse med procesreglementet.
 4.	Med forbehold for bestemmelserne i stk. 3 (a) og (b) skal  

 fuldbyrdelsen af dommen eller straffen udsættes i den periode, der er  

 adgang til appel, og så længe appelsagen behandles.
Artikel 82 Appel af andre afgørelser 1.	Følgende afgørelser kan appelleres af begge parter i  

 henhold til procesreglementet:
(a)	en afgørelse vedrørende jurisdiktion eller  

 antagelighed, (b)	en afgørelse, der efterkommer eller afslår en  

 ansøgning om løsladelse af den person, der er genstand for  

 efterforskning eller retsforfølgning, (c)	en afgørelse fra forundersøgelseskammeret om at  

 handle af egen drift efter artikel 56, stk. 3, (d)	en afgørelse, der vedrører et spørgsmål,  

 som vil have væsentlig indflydelse på en retfærdig og  

 effektiv sagsbehandling eller på domsforhandlingens udfald, og hvor  

 appelkammerets omgående afgørelse af spørgsmålet  

 efter forundersøgelseskammerets eller domskammerets vurdering vil  

 kunne fremme sagsbehandlingen væsentligt.
 2.	En afgørelse fra forundersøgelseskammeret i henhold  

 til artikel 57, stk. 3 (d) kan appelleres af den pågældende  

 stat eller af anklageren med tilladelse fra forundersøgelseskammeret.  

 Appelbehandlingen skal behandles hurtigt.
 3.	En appel har ikke opsættende virkning, medmindre appelkammeret  

 efter anmodning afsiger kendelse herom i henhold til procesreglementet.
 4.	En retslig repræsentant for ofrene, domfældte eller en  

 ejer i god tro af et formuegode, der er blevet negativt berørt af en  

 kendelse i henhold til artikel 75, kan appellere en afgørelse om  

 erstatning, som fastsat i procesreglementet.
Artikel 83 Behandling af appelsager 1.	Under retsforhandlinger i henhold til artikel 81 og denne artikel  

 skal appelkammeret have samtlige domskammerets beføjelser.
 2.	Hvis appelkammeret finder, at den domsforhandling, som appellen  

 vedrører, var urimelig på en måde, der påvirkede  

 pålideligheden af afgørelsen af skyldspørgsmålet  

 eller strafudmålingens, eller at afgørelsen af  

 skyldspørgsmålet eller strafudmålingen, som appellen  

 vedrører, i væsentlig grad var påvirket af urigtig  

 bevisvurdering eller urigtig retsanvendelse, kan kammeret:
(a)	omstøde eller ændre afgørelsen af  

 skyldspørgsmålet eller strafudmålingen, eller (b)	beslutte, at der skal gennemføres en ny domforhandling for  

 et andet domskammer.
Appelkammeret kan med henblik herpå hjemvise et  

 spørgsmål vedrørende en sags faktiske  

 omstændigheder til det oprindelige domskammer, som herefter skal  

 afgøre spørgsmålet og melde tilbage i overensstemmelse  

 hermed, eller appelkammeret kan selv indhente beviser for at afgøre  

 spørgsmålet.
Hvis kun domfældte, eller anklageren på  

 dennes vegne, har appelleret en afgørelse af  

 skyldspørgsmålet eller strafudmålingen, kan  

 afgørelsen eller strafudmålingen ikke ændres til skade for  

 domfældte.
 3.	Hvis appelkammeret under en appel af strafudmålingen finder,  

 at straffen står i misforhold til forbrydelsen, kan den ændre  

 strafudmålingen i overensstemmelse med kapitel 7.
4.	Appelkammerets afgørelse skal træffes af et flertal af  

 dommerne og afsiges for åbne døre.
Dommen skal være  

 begrundet.
Såfremt der ikke er enstemmighed, skal appelkammerets dom  

 indeholde både flertallets og mindretallets synspunkter; men en dommer  

 kan vedrørende et retsspørgsmål afgive en særskilt  

 eller dissentierende udtalelse.
 5.	Appelkammeret kan afsige dom i den frifundne eller domfældte  

 persons fravær.
Artikel 84 Genoptagelse af domfældelse eller  

 strafudmåling 1.	En domfældt person eller, hvis denne er afgået ved  

 døden, hans eller hendes ægtefælle, børn,  

 forældre eller en person, der var i live på tidspunktet for  

 tiltaltes død, og som har fået udtrykkelige skriftlige  

 instruktioner fra tiltalte om at fremsætte et sådant krav, eller  

 anklageren på den pågældende persons vegne, kan anmode  

 appelkammeret om at genoptage den endelige domfældelse eller  

 strafudmåling af følgende grunde:
 (a)	nye beviser er kommet for dagen, som:
(i)	ikke forelå på tidspunktet for domsforhandlingen,  

 hvilket hverken helt eller delvis skyldtes den part, der har fremsat  

 anmodningen, og (ii)	er tilstrækkeligt vigtige til, at de, hvis de var blevet  

 påvist under retssagen, sandsynligvis ville have ført til en  

 anden afgørelse, (b)	det er for nyligt blevet opdaget, at afgørende beviser, der  

 blev lagt til grund under retssagen og på hvilke domfældelsen  

 beror, var falske eller forfalskede, (c)	én eller flere af de dommere, der deltog i  

 domfældelsen eller godkendelsen af tiltalen, derved har begået en  

 alvorlig tjenesteforseelse eller alvorlig misligholdelse af sine pligter af  

 tilstrækkelig grovhed til at retfærdiggøre  

 afsættelsen af den eller de pågældende dommere fra embedet  

 i henhold til artikel 46.
2. Appelkammeret skal afvise anmodningen, såfremt den skønnes  

 ubegrundet.
Såfremt kammeret finder anmodningen velbegrundet, kan det  

 efter omstændighederne:
(a)	genindkalde det oprindelige domskammer, (b)	nedsætte et nyt domskammer, eller (c)	bevare kompetence i sagen med henblik på, efter høring  

 af parterne som fastsat i procesreglementet, at nå frem til en  

 afgørelse om, hvorvidt dommen skal genoptages.
Artikel 85 Erstatning til en anholdt eller domfældt  

 person 1.	En person, der har været udsat for ulovlig anholdelse eller  

 fængsling, skal have ret til erstatning, og kravet skal kunne  

 tvangsfuldbyrdes.
 2.	Hvis en person ved en endelig afgørelse er blevet  

 domfældt for en strafbar handling, og domfældelsen  

 efterfølgende omstødes med henvisning til, at en ny eller  

 nyopdaget kendsgerning utvetydigt viser, at retfærdigheden ikke er sket  

 fyldest, skal den person, der er blevet straffet som følge af  

 domfældelsen, modtage erstatning efter gældende ret, medmindre  

 det er bevist, at den pågældende selv er helt eller delvis skyld  

 i den manglende fremlæggelse af den ukendte faktiske oplysning.
 3.	Under ekstraordinære omstændigheder, hvor domstolen  

 finder afgørende kendsgerninger, der viser, at retfærdigheden  

 på alvorlig og åbenbar vis ikke er sket fyldest, kan den efter  

 eget skøn tilkende erstatning i henhold til de kriterier, der er  

 anført i procesreglementet, til en person, der er blevet  

 løsladt fra varetægtsfængsling efter en endelig  

 frifindelsesdom eller efter ophævelse af retssagen af den grund.
 KAPITEL 9.
INTERNATIONALT SAMARBEJDE OG RETSLIG BISTAND Artikel 86 Almindelig forpligtelse til samarbejde Deltagerstaterne skal i henhold til denne statuts  

 bestemmelser samarbejde fuldt ud med domstolen i dens efterforskning og  

 retsforfølgning af forbrydelser under domstolens jurisdiktion.
Artikel 87 Anmodninger om samarbejde: Almindelige  

 bestemmelser 1.	(a)	Domstolen skal være beføjet til at  

 fremsætte anmodninger om samarbejde til deltagerstaterne.
Anmodningerne  

 skal oversendes ad diplomatisk vej eller på en sådan anden  

 hensigtsmæssig måde, som måtte blive anvist af hver  

 deltagerstat ved ratifikation, accept, godkendelse eller  

 tiltrædelse.
 Efterfølgende ændringer i anvisningen skal foretages af  

 hver deltagerstat i henhold til procesreglementet.
 (b)	Hvis det er hensigtsmæssigt og uden at foregribe bestemmelsen  

 i litra (a), kan anmodninger også oversendes gennem Den Internationale  

 Kriminalpolitiorganisation (INTERPOL) eller en egnet regional  

 organisation.
 2.	Anmodninger om samarbejde og dokumenter til støtte herfor  

 skal enten være på eller være ledsaget af en  

 oversættelse til den anmodede stats officielle sprog eller et af  

 domstolens arbejdssprog, i overensstemmelse med den pågældende  

 stats valg ved ratifikation, accept, godkendelse eller tiltrædelse.
 Efterfølgende ændringer i dette valg skal foretages i  

 henhold til procesreglementet.
 3.	Den anmodede stat skal behandle en anmodning om samarbejde og  

 dokumenter til støtte herfor fortroligt, undtagen i det omfang  

 fremlæggelse er nødvendig for anmodningens  

 gennemførelse.
4.	Med hensyn til enhver anmodning om bistand, der er fremlagt i  

 henhold til dette kapitel, kan domstolen tage sådanne skridt, som  

 måtte være nødvendige for at sikre ofres, potentielle  

 vidners og deres familiers sikkerhed eller fysiske og psykiske velfærd,  

 herunder skridt til beskyttelse af oplysninger.
Domstolen kan anmode om, at  

 oplysninger, der stilles til rådighed i henhold til dette kapitel, skal  

 tilvejebringes og behandles på en måde, der beskytter ofres,  

 potentielle vidners og deres familiers sikkerhed og fysiske eller psykiske  

 velfærd.
 5.	(a)	Domstolen kan opfordre stater, der ikke er deltagere i  

 statutten, til at yde bistand i henhold til dette kapitel på grundlag  

 af en ad hoc-ordning, en aftale med den pågældende stat eller  

 på andet hensigtsmæssigt grundlag.
 (b)	Såfremt en stat, der ikke er deltager i statutten, og som har  

 indgået en ad hoc- ordning eller en aftale med domstolen, undlader at  

 efterkomme en anmodning om samarbejde i henhold til den  

 pågældende ordning eller aftale, kan domstolen underrette  

 forsamlingen af deltagerstater herom eller Sikkerhedsrådet, i det  

 omfang Sikkerhedsrådet har henvist forholdet til domstolen.
6.	Domstolen kan anmode enhver mellemstatslig organisation om at stille  

 oplysninger eller dokumenter til rådighed.
Domstolen kan også  

 anmode om andre former for samarbejde og bistand, som den måtte  

 nå til enighed om med en sådan organisation og som er i  

 overensstemmelse med dennes kompetence eller mandat.
 7.	I det omfang en deltagerstat undlader at efterkomme en anmodning om  

 samarbejde fra domstolen i strid med denne statuts bestemmelser, og derved  

 forhindrer domstolen i at udøve sine funktioner og beføjelser  

 efter denne statut, kan domstolen afsige kendelse herom og henvise sagen til  

 forsamlingen af deltagerstater eller Sikkerhedsrådet, i det omfang  

 Sikkerhedsrådet har henvist forholdet til domstolen.
Artikel 88 Tilgængelighed af nationale procedurer Deltagerstater skal sikre, at der findes procedurer i  

 national lovgivning for enhver af de former for samarbejde, der er  

 anført i dette kapitel.
Artikel 89 Overførelse af personer til domstolen 1.	Domstolen kan fremsende en anmodning om anholdelse og  

 overførelse af en person, vedlagt materiale til støtte herfor,  

 som angivet i artikel 91, til enhver stat, på hvis territorium denne  

 person kan findes, og skal anmode den pågældende stat om at  

 samarbejde med hensyn til anholdelsen og overførelsen af en  

 sådan person.
Deltagerstaterne skal i overensstemmelse med dette  

 kapitels bestemmelser og proceduren i national lovgivning efterkomme  

 anmodninger om anholdelse og overførelse.
2.	Såfremt den person, der søges overført,  

 gør indsigelse ved en national domstol på grundlag af princippet  

 om negativ retskraft (ne bis in idem) som fastsat i artikel 20, skal  

 den anmodede stat uden ophold rådføre sig med domstolen for at  

 afgøre, om der er afsagt kendelse om sagens antagelighed.  

 Såfremt sagen er antagelig, skal den anmodede stat tage skridt til at  

 efterkomme anmodningen.
Hvis en kendelse om antagelighed er under behandling,  

 kan den anmodede stat udskyde efterkommelsen af anmodningen om  

 overførelse af personen, indtil domstolen afsiger kendelse med hensyn  

 til antagelighed.
 3.	(a)	En deltagerstat skal i overensstemmelse med sin nationale  

 retspleje give bemyndigelse til transport gennem sit territorium af en  

 person, der overføres til domstolen af en anden stat, undtagen hvor  

 transit gennem denne stat ville forhindre eller forsinke  

 overførelsen.
 (b)	En anmodning fra domstolen om transit skal fremsendes i  

 overensstemmelse med artikel 87. Anmodningen om transit skal  

 indeholde:
(i)	en beskrivelse af den person, der transporteres, (ii)	en kort fremstilling af sagens kendsgerninger og deres juridiske  

 betegnelse, og (iii)	beslutningen om anholdelse og overførelse.
 (c)	En person, der transporteres, skal være frihedsberøvet  

 i transitperioden.
 (d)	Bemyndigelse er ikke påkrævet, hvis personen bliver  

 transporteret med fly, og hvis ingen landing er planlagt på  

 transitstatens territorium.
 (e)	Såfremt en ikke planlagt landing på transitstatens  

 territorium finder sted, kan denne stat kræve en anmodning om transit  

 fra domstolen, som anført i stk. 3 (b). Transitstaten skal  

 tilbageholde den person, der transporteres, indtil anmodningen om transit er  

 modtaget, og transit effektueres, forudsat at tilbageholdelse med det  

 formål, der er nævnt i denne bestemmelse, ikke forlænges ud  

 over 96 timer fra tidspunktet for den ikke planlagte landing, medmindre  

 anmodningen modtages inden for dette tidsrum.
 4.	Hvis den person, der søges overført, er genstand for  

 retsforfølgning eller afsoner en straf i den anmodede stat for en  

 anden forbrydelse, der er forskellig fra den, for hvilken overførelse  

 til domstolen søges, skal den anmodede stat efter at have truffet  

 afgørelse om efterkommelse af anmodningen rådføre sig med  

 domstolen.
Artikel 90 Konkurrerende anmodninger 1.	En deltagerstat, som modtager en anmodning om overførelse af  

 en person i henhold til artikel 89, og som også modtager en anmodning  

 fra en anden stat om udlevering af den samme person for den samme  

 adfærd, som udgør grundlaget for den forbrydelse, for hvilken  

 domstolen søger den pågældende overført, skal  

 underrette domstolen og den anmodende stat herom.
 2.	Hvis den anmodende stat er en deltagerstat, skal den anmodede stat  

 give domstolens anmodning forrang, såfremt:
(a)	domstolen i henhold til artikel 18 eller 19 har afsagt kendelse om,  

 at den sag, med hensyn til hvilken personen søges overført, er  

 antagelig, og kendelsen tager hensyn til den anmodende stats efterforskning  

 eller retsforfølgning i forbindelse med dens anmodning om udlevering,  

 eller (b)	domstolen afsiger kendelse, som beskrevet i stk. 2 (a) i  

 medfør af den anmodede stats underretning i henhold til  

 stk. 1.
3.	Såfremt der ikke er afsagt kendelse i henhold til stk. 2  

 (a), kan den anmodede stat, mens den afventer domstolens kendelse i  

 medfør af stk. 2 (b), efter eget skøn påbegynde  

 behandlingen af udleveringsanmodningen fra den anmodende stat, men må  

 ikke udlevere personen, før domstolen har afsagt kendelse om, at sagen  

 ikke kan antages.
Domstolens kendelse skal behandles hurtigt.
 4.	Hvis den anmodende stat ikke deltager i denne statut, skal den  

 anmodede stat, hvis den ikke er internationalt forpligtet til at udlevere  

 personen til den anmodende stat, give domstolens anmodning om  

 overførelse forrang, hvis domstolen har afsagt kendelse om, at sagen  

 er antagelig.
 5.	Såfremt domstolen ikke har afsagt kendelse om, at en sag i  

 henhold til stk. 4 er antagelig, kan den anmodede stat efter eget  

 skøn påbegynde behandlingen af udleveringsanmodningen fra den  

 anmodende stat.
6.	I sager, hvor stk. 4 finder anvendelse, men hvor den anmodede  

 stat er under en gældende international forpligtelse til at udlevere  

 personen til den anmodende stat, der ikke deltager i denne statut, skal den  

 anmodede stat afgøre, hvorvidt den vil overføre personen til  

 domstolen eller udlevere personen til den anmodende stat.
I forbindelse med  

 denne afgørelse skal den anmodede stat tage alle relevante faktorer i  

 betragtning, herunder, men ikke begrænset til:
(a)	respektive datoer for anmodningerne, (b)	den anmodende stats interesser, herunder, hvor det er relevant,  

 hvorvidt forbrydelsen blev begået på dens territorium, og ofrenes  

 og den eftersøgte persons nationalitet, og (c)	muligheden for efterfølgende overførelse mellem  

 domstolen og den anmodende stat.
 7.	Hvis en deltagerstat, der modtager en anmodning fra domstolen om  

 overførelse af en person, også modtager en anmodning om  

 udlevering fra en stat vedrørende den samme person for anden  

 adfærd end den forbrydelse, der udgør grundlaget for domstolens  

 anmodning om overførelse:
(a)	skal den anmodede stat, såfremt den ikke er under en  

 gældende international forpligtelse til at udlevere personen til den  

 anmodende stat, give domstolens anmodning forrang, (b)	skal den anmodede stat, hvis den er under en gældende  

 international forpligtelse til at udlevere personen til den anmodende stat,  

 afgøre, hvorvidt den vil overføre personen til domstolen eller  

 udlevere personen til den anmodende stat.
I forbindelse med denne  

 afgørelse skal den anmodede stat tage alle relevante faktorer i  

 betragtning, herunder, men ikke begrænset til dem, der er anført  

 i stk. 6, men skal navnlig tage hensyn til den relative art og grovhed  

 af den pågældende adfærd.
 8.	Hvor domstolen i medfør af en underretning i henhold til  

 denne artikel har afsagt kendelse om, at en sag ikke kan antages, og  

 udlevering til den anmodende stat efterfølgende afvises, skal den  

 anmodede stat underrette domstolen om sin afgørelse.
Artikel 91 Indhold af en anmodning om anholdelse og  

 overførelse 1.	En anmodning om anholdelse og overførelse skal  

 fremsættes skriftligt.
I hastende sager kan anmodningen  

 fremsættes ved anvendelse af et hvilket som helst middel, der er i  

 stand til at levere en skriftlig fremstilling, forudsat at anmodningen  

 bekræftes på den måde, der er fastsat i artikel 87,  

 stk. 1 (a).
 2.	Med hensyn til en anmodning om anholdelse og overførelse af  

 en person, imod hvilken forundersøgelseskammeret har udstedt en  

 anholdelsesbeslutning i henhold til artikel 58, skal anmodningen indeholde  

 eller være ledsaget af:
(a)	tilstrækkelige oplysninger til at identificere personen samt  

 oplysninger om personens sandsynlige opholdssted, (b)	en kopi af anholdelsesbeslutningen for den pågældende,  

 og (c)	sådanne dokumenter, erklæringer eller oplysninger, som  

 måtte være nødvendige til at opfylde de krav, den anmodede  

 stat stiller for overførelse, dog således at de  

 pågældende krav ikke bør være mere byrdefulde end  

 dem, der gælder for anmodninger om udlevering i henhold til traktater  

 eller ordninger mellem den anmodede stat og andre stater, og om muligt  

 bør være mindre byrdefulde i betragtning af domstolens  

 særlige karakter.
 3.	Med hensyn til en anmodning om anholdelse og overførelse af  

 en person, der allerede er domfældt, skal anmodningen indeholde eller  

 være ledsaget af:
(a)	en kopi af anholdelsesbeslutningen for den  

 pågældende, (b)	en kopi af den fældende dom, (c)	oplysninger, der påviser, at den person, der søges  

 overført, er den person, der henvises til i den fældende dom,  

 og (d)	såfremt den person, der søges overført, er  

 blevet idømt straf, en kopi af strafudmålingen og, ved  

 fængselsstraf, en opgørelse over enhver periode, som allerede  

 måtte være afsonet, og den periode, der endnu ikke er  

 afsonet.
 4. Efter anmodning fra domstolen skal en deltagerstat rådføre  

 sig med domstolen, enten i almindelighed eller vedrørende et konkret  

 spørgsmål, med hensyn til krav i dens nationale lovgivning, der  

 måtte finde anvendelse i henhold til stk. 2 (c). Under  

 rådførelsen skal deltagerstaten oplyse domstolen om  

 særlige krav i dens nationale lovgivning.
Artikel 92 Foreløbig anholdelse 1.	I hastende sager kan domstolen anmode om foreløbig anholdelse  

 af den eftersøgte person indtil fremsættelsen af anmodningen om  

 overførelse og de ledsagende dokumenter, som anført i artikel  

 91.
 2.	Anmodningen om foreløbig anholdelse skal fremsættes ved  

 anvendelse af et hvilket som helst middel, der er i stand til at levere en  

 skriftlig fremstilling, og skal indeholde:
(a)	oplysninger til beskrivelse af den søgte person, der er  

 tilstrækkelige til at identificere personen, samt oplysninger om  

 personens sandsynlige opholdssted, (b)	en kortfattet redegørelse for de forbrydelser, for hvilke  

 personen søges anholdt, og for de kendsgerninger, der  

 påstås at udgøre de pågældende forbrydelser,  

 herunder om muligt dato og sted for forbrydelsen, (c)	en erklæring om eksistensen af en anholdelsesbeslutning eller  

 en fældende dom vedrørende den eftersøgte person, og (d)	en erklæring om, at en anmodning om overførelse af den  

 eftersøgte person vil følge.
3.	En person, der er foreløbigt anholdt, kan løslades fra  

 varetægt, såfremt den anmodede stat ikke har modtaget anmodningen  

 om overførelse og de ledsagende dokumenter, som anført i  

 artikel 91, inden for det tidsrum, som er fastsat i procesreglementet.  

 Personen kan dog give samtykke til overførelse inden udløbet af  

 denne periode, hvis dette er tilladt i henhold til den anmodede stats  

 lovgivning.
I så tilfælde skal den anmodede stat  

 iværksætte overførelsen af personen til domstolen snarest  

 muligt.
 4.	Det forhold, at den eftersøgte person er blevet  

 løsladt i henhold til stk. 3, skal ikke være til hinder for  

 efterfølgende anholdelse og overførelse af denne person, hvis  

 anmodningen om overførelse og de ledsagende dokumenter fremsendes  

 på et senere tidspunkt.
Artikel 93 Andre former for samarbejde 1.	Deltagerstaterne skal i overensstemmelse med bestemmelserne i dette  

 kapitel og procedurerne i national lovgivning efterkomme anmodninger fra  

 domstolen om følgende bistand med hensyn til efterforskning eller  

 retsforfølgning:
(a)	identifikation af og opholdssted for personer eller lokalisering af  

 genstande, (b)	optagelse af bevis, herunder vidneforklaring under ed, og  

 tilvejebringelse af beviser, herunder de responsa og rapporter, der er  

 nødvendige for domstolen, (c)	afhøring af enhver person, der er genstand for  

 efterforskning eller retsforfølgning, (d)	forkyndelse af dokumenter, herunder retsdokumenter, (e)	fremme af en persons frivillige fremmøde for domstolen som  

 vidne eller sagkyndig, (f)	midlertidig overflytning af personer som bestemt i stk. 7, (g)	undersøgelse af lokaliteter eller steder, herunder  

 opgravning og undersøgelse af gravsteder, (h)	gennemførelse af ransagning og beslaglæggelse, (i)	tilvejebringelse af optegnelser og dokumenter, herunder officielle  

 optegnelser og dokumenter, (j)	beskyttelse af ofre og vidner og bevissikring, (k)	identifikation, opsporing, indefrysning og beslaglæggelse af  

 udbytte, ejendom og aktiver fra og redskaber anvendt til forbrydelser med  

 henblik på konfiskation uden at foregribe rettigheder, der tilkommer  

 tredjeparter i god tro, og (l)	enhver anden form for bistand, som ikke er forbudt efter den  

 anmodede stats lovgivning, med henblik på at lette efterforskningen og  

 retsforfølgningen af forbrydelser under domstolens  

 jurisdiktion.
 2.	Domstolen skal have beføjelse til at forsikre et vidne eller  

 en sagkyndig, der giver møde for domstolen, om, at han eller hun ikke  

 vil blive retsforfulgt, tilbageholdt eller underlagt nogen  

 indskrænkning i sin personlige frihed af domstolen for handlinger eller  

 undladelser fra tiden før den pågældende persons afrejse  

 fra den anmodede stat.
3.	I det omfang gennemførelse af en bestemt form for bistand,  

 som er beskrevet i en anmodning fremsat i henhold til stk. 1, er forbudt  

 i den anmodede stat i medfør af et grundlæggende retsprincip,  

 der finder almindelig anvendelse, skal den anmodede stat uden ophold  

 rådføre sig med domstolen med henblik på at søge at  

 løse problemet.
Ved rådførelsen skal der tages hensyn  

 til, om bistanden kan ydes på anden måde eller være  

 genstand for vilkår.
Såfremt sagen fortsat ikke kan løses  

 efter rådførelsen, skal domstolen foretage de nødvendige  

 ændringer i anmodningen.
 4.	I overensstemmelse med art. 72 kan en deltagerstat udelukkende helt  

 eller delvis afslå en anmodning om bistand, såfremt anmodningen  

 vedrører tilvejebringelse af dokumenter eller fremlæggelse af  

 beviser, som vedrører dens nationale sikkerhed.
 5.	Inden den afslår en anmodning om bistand i henhold til  

 stk. 1, litra (l), skal den anmodede stat vurdere, hvorvidt bistanden  

 kan ydes på konkrete vilkår, eller hvorvidt bistanden kan ydes  

 på et senere tidspunkt eller på en anden måde, dog  

 således at domstolen eller anklageren, såfremt de accepterer  

 bistanden på vilkår, skal overholde disse.
 6.	Såfremt en anmodning om bistand afslås, skal den  

 anmodede stat uden ophold underrette domstolen eller anklageren om  

 årsagerne hertil.
7.	(a)	Domstolen kan anmode om midlertidig overflytning af en  

 varetægtsfængslet person med henblik på identifikation  

 eller optagelse af vidneudsagn eller anden bistand.
Den  

 pågældende person kan overflyttes, såfremt følgende  

 betingelser er opfyldt:
(i)	personen af fri vilje giver sit samtykke til overflytningen, og (ii)	den anmodede stat indvilger i overflytningen på de  

 betingelser, som den pågældende stat og domstolen måtte  

 opnå enighed om.
 (b)	Den person, der overflyttes, skal forblive i varetægt.  

 Når formålet med overflytningen er opfyldt, skal domstolen uden  

 ophold returnere personen til den anmodede stat.
 8.	(a)	Domstolen skal sikre fortroligheden af dokumenter og  

 oplysninger, med undtagelse af hvad der måtte være  

 påkrævet af hensyn til den efterforskning og  

 retsforfølgning, der er beskrevet i anmodningen.
(b)	Den anmodede stat kan om nødvendigt fremsende dokumenter  

 eller oplysninger til anklageren i fortrolighed.
Anklageren kan derefter  

 udelukkende anvende dem med henblik på at fremskaffe nye beviser.
(c)	Den anmodede stat kan af egen drift eller efter anmodning fra  

 anklageren efterfølgende give samtykke til fremlæggelsen af  

 sådanne dokumenter eller oplysninger.
De kan herefter anvendes som  

 bevis i henhold til bestemmelserne i kapitel 5 og 6 og i overensstemmelse med  

 procesreglementet.
9.	(a)	(i)	Såfremt en deltagerstat modtager konkurrerende  

 anmodninger, om andet end overførelse eller udlevering, fra domstolen  

 og fra en anden stat i medfør af en international forpligtelse, skal  

 deltagerstaten i samråd med domstolen og den anden stat tilstræbe  

 at opfylde begge anmodninger, om nødvendigt ved at udskyde eller  

 knytte vilkår til en af anmodningerne, (ii)	er dette ikke muligt, skal konkurrerende anmodninger behandles i  

 overensstemmelse med de principper, der er fastsat i artikel 90.
 (b)	Hvis anmodningen fra domstolen imidlertid vedrører  

 oplysninger, ejendom eller personer, der er under en tredje stats eller en  

 international organisations kontrol i kraft af en international aftale, skal  

 den anmodede stat oplyse domstolen herom, og domstolen skal rette sin  

 anmodning til den pågældende stat eller internationale  

 organisation.
 10.	(a)	Domstolen kan efter anmodning samarbejde med og yde bistand  

 til en deltagerstat, der gennemfører en efterforskning eller en  

 domsforhandling med hensyn til adfærd, som udgør en forbrydelse  

 under domstolens jurisdiktion, eller som udgør en alvorlig forbrydelse  

 i henhold til den anmodende stats nationale lovgivning.
 (b)	(i)	Den bistand, som ydes i henhold til litra (a), skal blandt  

 andet omfatte:
a.	fremsendelse af erklæringer, dokumenter eller andre former for  

 beviser, der er indsamlet under en efterforskning eller retssag  

 gennemført af domstolen, og b.	afhøring af personer, der tilbageholdes efter kendelse fra  

 domstolen.
 (ii)	I tilfælde af bistand i henhold til litra (b) (i)  

 a.:
a.	hvis dokumenterne eller andre former for bevis er indsamlet med  

 bistand fra en stat, skal den pågældende stat give sit samtykke  

 til fremsendelsen, b.	hvis erklæringer, dokumenter eller andre former for bevis er  

 tilvejebragt af et vidne eller en sagkyndig, skal fremsendelsen ske i henhold  

 til bestemmelserne i artikel 68.
 (c)	Under de betingelser, der er fastsat i denne bestemmelse kan  

 domstolen efterkomme en anmodning om bistand i henhold til denne bestemmelse  

 fra en stat, der ikke er en deltager i denne statut.
Artikel 94 Udsættelse med hensyn til efterkommelse af en  

 anmodning på grund af en igangværende efterforskning eller  

 retsforfølgning 1.	Såfremt umiddelbar efterkommelse af en anmodning ville gribe  

 ind i en igangværende efterforskning eller retsforfølgning af en  

 sag, der er forskellig fra den, som anmodningen vedrører, kan den  

 anmodede stat udsætte efterkommelsen af anmodningen i et tidsrum aftalt  

 med domstolen.
Udsættelsen må dog ikke være længere  

 end nødvendigt for at fuldføre den relevante efterforskning  

 eller retsforfølgning i den anmodede stat.
Inden der træffes  

 afgørelse om udsættelse af efterkommelsen, bør den  

 anmodede stat vurdere, hvorvidt bistanden på visse betingelser kan ydes  

 umiddelbart.
 2.	Såfremt en afgørelse om udsættelse træffes  

 i henhold til stk. 1, kan anklageren tage skridt til bevissikring i  

 medfør af artikel 93, stk. 1 (j).
Artikel 95 Udsættelse med hensyn til efterkommelse af en  

 anmodning på grund af indsigelse mod antagelighed Såfremt domstolen i henhold til artikel 18 eller 19  

 er i færd med at behandle en indsigelse mod en sags antagelighed, kan  

 den anmodede stat udsætte efterkommelsen af en anmodning i henhold til  

 dette kapitel, indtil domstolens afgørelse foreligger, medmindre  

 domstolen særligt har afsagt kendelse om, at anklageren kan  

 fortsætte indsamlingen af sådanne beviser i henhold til artikel  

 18 eller 19.
Artikel 96 Indhold af anmodning om andre former for bistand i henhold  

 til artikel 93 1.	Anmodning om andre former for bistand, som nævnt i artikel 93,  

 skal fremsættes skriftligt.
I hastende sager kan en anmodning  

 fremsættes ved anvendelse af et hvilket som helst middel, der er i  

 stand til at levere en skriftlig fremstilling, forudsat at anmodningen  

 bekræftes på den måde, der er fastsat i artikel 87,  

 stk. 1 (a).
 2.	Anmodningen skal alt efter omstændighederne indeholde eller  

 være ledsaget af følgende:
(a)	en kortfattet redegørelse for formålet med anmodningen  

 og den bistand, der søges, herunder det retlige grundlag for og  

 årsagerne til anmodningen, (b)	flest muligt detaljerede oplysninger om lokalisering eller  

 identifikation af personer eller steder, der skal findes eller identificeres,  

 for at den søgte bistand kan ydes, (c)	en kortfattet redegørelse for de væsentlige forhold,  

 der ligger til grund for anmodningen, (d)	årsagerne til og detaljer om procedurer eller krav, der skal  

 efterkommes, (e)	sådanne oplysninger, som måtte være  

 påkrævet i henhold til den anmodede stats lovgivning for at  

 anmodningen kan efterkommes, og (f)	alle andre oplysninger, der er relevante for, at den søgte  

 bistand kan ydes.
 3.	Efter anmodning fra domstolen skal en deltagerstat  

 rådføre sig med domstolen, enten i almindelighed eller  

 vedrørende et konkret spørgsmål, med hensyn til krav i  

 dens nationale lovgivning, der måtte finde anvendelse i henhold til  

 stk. 2 (e). Under rådførelsen skal deltagerstaten oplyse  

 domstolen om særlige krav i dens nationale lovgivning.
 4.	Denne artikels bestemmelser skal efter omstændighederne  

 også finde anvendelse med hensyn til en anmodning om bistand, der  

 fremsættes til domstolen.
Artikel 97 Rådførelse Såfremt en deltagerstat modtager en anmodning i  

 henhold til dette kapitel og i den forbindelse identificerer problemer, som  

 vil kunne svække eller forhindre efterkommelsen af anmodningen, skal  

 staten rådføre sig med domstolen uden ophold med henblik  

 på at løse sagen.
Sådanne problemer kan blandt andet  

 omfatte:
(a)	utilstrækkelige oplysninger til, at anmodningen kan  

 efterkommes, (b)	i tilfælde af en anmodning om overførelse, at personen  

 ikke kan findes trods de bedste bestræbelser herpå, eller at den  

 gennemførte efterforskning har godtgjort, at personen i den anmodede  

 stat klart ikke er den person, der er opført i  

 anholdelsesbeslutningen, eller (c)	at efterkommelsen af anmodningen i dens foreliggende form ville  

 gøre det påkrævet, at den anmodede stat bryder en  

 gældende traktatmæssig forpligtelse over for en anden  

 stat.
Artikel 98 Samarbejde med hensyn til afkald på immunitet og  

 samtykke til overførelse 1.	Domstolen kan ikke gå videre med en anmodning om  

 overførelse eller bistand, som ville kræve, at den anmodede stat  

 handler i strid med sine forpligtelser i henhold til folkeretten  

 vedrørende stats- eller diplomatisk immunitet for en tredje stats  

 person eller ejendom, medmindre domstolen forinden kan opnå den  

 pågældende tredje stats samarbejde om afkald på  

 immuniteten.
 2.	Domstolen kan ikke gå videre med en anmodning om  

 overførelse eller bistand, som ville kræve, at den anmodede stat  

 handler i strid med sine forpligtelser i henhold til internationale aftaler,  

 i henhold til hvilke udsenderstatens samtykke er påkrævet til  

 overførelse af en person fra den pågældende stat til  

 domstolen, medmindre domstolen forinden kan opnå udsenderstatens  

 samarbejde om samtykke til overførelsen.
Artikel 99 Efterkommelse af anmodninger i henhold til artikel 93 og  

 96 1.	Anmodninger om bistand skal efterkommes i overensstemmelse med  

 gældende procedurer i den anmodede stats lovgivning og, medmindre det  

 er forbudt i denne lovgivning, på den måde, der er angivet i  

 anmodningen, herunder ved de deri beskrevne procedurer eller ved at tillade  

 personer anført i anmodningen at være til stede og bistå  

 ved anmodningens efterkommelse.
 2.	I tilfælde af en hastende anmodning skal de dokumenter eller  

 beviser, der i den anledning tilvejebringes, hastefremsendes efter anmodning  

 fra domstolen.
 3.	Svar fra den anmodede stat skal fremsendes i deres originale sprog  

 og form.
 4.	I det omfang det er nødvendigt for en vellykket efterkommelse  

 af en anmodning, som kan efterkommes uden tvangsforanstaltninger, herunder  

 særligt afhøring eller optagelse af vidneforklaring fra en  

 person på frivilligt grundlag, også uden den anmodede  

 deltagerstats myndigheders tilstedeværelse, hvis dette er  

 afgørende for anmodningens efterkommelse, og undersøgelse kan  

 finde sted uden ændring af offentlig lokalitet eller andet offentligt  

 sted, kan anklageren, uden at dette foregriber andre artikler i dette  

 kapitel, efterkomme en sådan anmodning direkte på en stats  

 territorium som følger:
 (a)	Når forbrydelsen påstås at være blevet  

 begået på den anmodede deltagerstats territorium, og der er  

 afsagt kendelse om sagens antagelighed i henhold til artikel 18 eller 19, kan  

 anklageren efterkomme anmodningen direkte efter rådførelse med  

 den anmodede stat i videst muligt omfang.
(b)	I andre tilfælde kan anklageren efterkomme anmodningen efter  

 at have rådført sig med den anmodede stat og betinget af  

 sådanne rimelige vilkår eller betænkeligheder, som den  

 pågældende deltagerstat har rejst.
Såfremt den anmodede  

 stat identificerer problemer med efterkommelsen af en anmodning i henhold til  

 denne bestemmelse, skal den uden ophold rådføre sig med  

 domstolen med henblik på at nå frem til en  

 løsning.
 5.	Bestemmelser, der tillader en person, der har udtalt sig for eller  

 er afhørt af domstolen i henhold til artikel 72, at  

 påberåbe sig begrænsninger, der er beregnet på at  

 forhindre fremlæggelse af fortrolige oplysninger, som vedrører  

 national sikkerhed, skal også finde anvendelse på efterkommelsen  

 af anmodninger om bistand i henhold til denne artikel.
Artikel 100 Omkostninger 1.	De ordinære omkostninger i forbindelse med efterkommelsen af  

 anmodninger på den anmodede stats territorium skal afholdes af den  

 pågældende stat med undtagelse af følgende omkostninger,  

 som skal afholdes af domstolen:
(a)	omkostninger forbundet med vidners og sagkyndiges rejser og  

 sikkerhed, eller overflytning i henhold til artikel 93 af  

 varetægtsfængslede personer, (b)	omkostninger ved oversættelse, tolkning og udskrift, (c)	rejse- og opholdsomkostninger for dommerne, anklageren,  

 viceanklagerne, justitssekretæren, vicejustitssekretæren og  

 personalet ved domstolens organer, (d)	omkostningerne ved responsa eller rapporter, som domstolen har  

 anmodet om, (e)	omkostninger forbundet med transport af en person, der  

 overføres til domstolen af en forvaringsstat, og (f)	efter samråd, eventuelle ekstraordinære omkostninger i  

 forbindelse med efterkommelsen af en anmodning.
2.	Bestemmelserne i stk. 1 skal efter omstændighederne finde  

 anvendelse på anmodninger fra deltagerstater til domstolen.
I givet  

 fald skal domstolen afholde de ordinære omkostninger ved  

 efterkommelsen.
Artikel 101 Specialitetsprincippet 1.	En person, der overføres til domstolen i henhold til denne  

 statut, må ikke retsforfølges, straffes eller tilbageholdes for  

 anden adfærd begået forud for overførelsen end den  

 adfærd eller det adfærdsforløb, der udgør  

 grundlaget for de forbrydelser, for hvilke den pågældende person  

 er blevet overført.
 2.	Domstolen kan anmode om, at den stat, der overfører personen  

 til domstolen, skal give afkald på at gøre kravene i stk. 1  

 gældende, og om nødvendigt skal domstolen tilvejebringe  

 yderligere oplysninger i henhold til artikel 91. Deltagerstaterne skal  

 være beføjede til at meddele et sådant afkald til  

 domstolen og bør bestræbe sig herpå.
Artikel 102 Terminologi I denne statut:
(a)	skal »overførelse« forstås som en stats overlevering  

 af en person til domstolen i medfør af denne statut, (b)	skal »udlevering« forstås som en stats overlevering af en  

 person til en anden stat i medfør af traktat, konvention eller  

 national lovgivning.
 KAPITEL 10.
FULDBYRDELSE Artikel 103 Staters rolle ved fuldbyrdelse af  

 fængselsstraffe 1.	(a)	En fængselsstraf afsones i en stat, som domstolen  

 udpeger ud fra en liste over stater, som over for domstolen har  

 tilkendegivet, at de er rede til at modtage domfældte personer.
 (b)	En stat, der tilkendegiver, at den er rede til at modtage  

 domfældte personer, kan på tidspunktet for tilkendegivelsen  

 knytte sådanne betingelser til sin accept, som domstolen  

 tiltræder, og som er i overensstemmelse med dette kapitel.
 (c)	En stat, der er udpeget i en bestemt sag, skal uden ophold oplyse  

 domstolen om, hvorvidt den accepterer domstolens udpegelse.
2.	(a)	Fuldbyrdelsesstaten skal underrette domstolen om forhold,  

 herunder om betingelser, hvorom der er opnået enighed i henhold til  

 stk. 1, som væsentligt kan påvirke vilkårene for eller  

 længden af fængselsstraffen.
Domstolen skal gives mindst 45 dages  

 varsel om sådanne kendte eller påregnelige forhold.  

 Fuldbyrdelsesstaten må ikke i denne periode tage skridt, der kan have  

 indvirkning på dens forpligtelser i henhold til artikel 110.
 (b)	Hvis domstolen ikke kan tiltræde de forhold, der er  

 nævnt i stk. 2 (a), skal den underrette fuldbyrdelsesstaten herom  

 og forholde sig i overensstemmelse med artikel 104, stk. 1.
 3.	Ved udøvelsen af sit skøn ved udpegelse af en stat i  

 henhold til stk. 1 skal domstolen tage følgende i  

 betragtning:
(a)	det princip, at deltagerstater bør dele ansvaret for  

 fuldbyrdelsen af fængselsstraffe i overensstemmelse med principperne om  

 ligelig fordeling som fastsat i procesreglementet, (b)	anvendelsen af almindeligt anerkendte traktatfastsatte standarder  

 om behandling af fanger, (c)	domfældtes synspunkter, (d)	domfældtes nationalitet, (e)	sådanne andre momenter vedrørende  

 omstændighederne ved forbrydelsen eller den domfældte eller den  

 effektive fuldbyrdelse af straffen, som måtte være relevante ved  

 udpegelse af fuldbyrdelsesstaten.
 4.	Hvis der ikke udpeges en stat i henhold til stk. 1, skal  

 fængselsstraffen afsones i et fængsel, der stilles til  

 rådighed af værtsstaten i overensstemmelse med betingelserne i  

 hjemstedsaftalen, som nævnt i artikel 3, stk. 2. I givet fald skal  

 de omkostninger, der er forbundet med fuldbyrdelse af fængselsstraffen,  

 bæres af domstolen.
Artikel 104 Ændring i udpegelse af fuldbyrdelsesstat 1.	Domstolen kan til enhver tid beslutte at overføre en  

 domfældt person til et fængsel i en anden stat.
 2.	En domfældt person kan til enhver tid ansøge domstolen  

 om at blive overført fra fuldbyrdelsesstaten.
Artikel 105 Fuldbyrdelse af straffen 1.	Med forbehold af de betingelser, som en stat måtte have  

 opstillet i henhold til artikel 103, stk. 1 (b), skal  

 fængselsstraffen være bindende for deltagerstaterne, som under  

 ingen omstændigheder må ændre den.
2.	Alene domstolen skal have ret til at afgøre en  

 ansøgning om appel og genoptagelse.
Fuldbyrdelsesstaten må ikke  

 hindre en domfældt person i at indgive en sådan  

 ansøgning.
Artikel 106 Tilsyn med fuldbyrdelse af fængselsstraffe og  

 afsoningsforhold 1.	Fuldbyrdelsen af en fængselsstraf skal være underlagt  

 domstolens tilsyn og skal være i overensstemmelse med almindeligt  

 anerkendte traktatfastlagte standarder om behandling af fanger.
2.	Afsoningsforholdene skal være underkastet fuldbyrdelsesstatens  

 lovgivning og skal være i overensstemmelse med almindeligt anerkendte  

 traktatfastlagte standarder om behandling af fanger.
Forholdene må  

 på intet tidspunkt være mere eller mindre gunstige end  

 vilkårene for fanger dømt for lignende forbrydelser i  

 fuldbyrdelsesstaten.
 3.	Kommunikationen mellem en domfældt person og domstolen skal  

 foregå uhindret og fortroligt.
Artikel 107 Overflytning af personen efter endt afsoning 1.	Efter endt afsoning kan en person, der ikke er statsborger i  

 fuldbyrdelsesstaten, i overensstemmelse med fuldbyrdelsesstatens lovgivning,  

 blive overflyttet til en stat, der er forpligtet til at modtage ham eller  

 hende, eller til en anden stat, der indvilger i at modtage ham eller hende,  

 under hensyntagen til den pågældende persons ønske om at  

 blive overflyttet til den pågældende stat, medmindre  

 fuldbyrdelsesstaten tillader personen at forblive på dens  

 territorium.
 2.	Hvis ingen stat afholder de omkostninger, der er forbundet med  

 overflytning af personen til en anden stat i henhold til stk. 1, skal  

 omkostningerne afholdes af domstolen.
 3.	Med forbehold af bestemmelserne i artikel 108 kan  

 fuldbyrdelsesstaten tillige, i overensstemmelse med dens nationale  

 lovgivning, udlevere eller på anden måde overgive personen til en  

 stat, der har anmodet om udlevering eller overførelse af den  

 pågældende med henblik på retsforfølgning eller  

 fuldbyrdelse af en straf.
Artikel 108 Begrænsning i adgang til retsforfølgning eller  

 straf for andre forbrydelser 1.	En domfældt person i fuldbyrdelsesstatens varetægt  

 må ikke retsforfølges eller straffes eller udleveres til en  

 tredje stat for adfærd begået forud for personens overlevering  

 til fuldbyrdelsesstaten, medmindre sådan retsforfølgning, straf  

 eller udlevering efter anmodning fra fuldbyrdelsesstaten er godkendt af  

 domstolen.
 2.	Domstolen skal afgøre spørgsmålet efter at have  

 hørt den domfældtes synspunkter.
 3.	Stk. 1 skal ophøre med at finde anvendelse,  

 såfremt den domfældte person frivilligt forbliver på  

 fuldbyrdelsesstatens territorium i mere end 30 dage efter endt afsoning af  

 hele straffen idømt af domstolen, eller vender tilbage til den  

 pågældende stats territorium efter at have forladt det.
Artikel 109 Fuldbyrdelse af bøder og konfiskation 1.	Deltagerstater skal fuldbyrde bøder eller konfiskation,  

 hvorom domstolen har afsagt kendelse i henhold til kapitel 7, uden at  

 gøre indgreb i rettigheder, der tilkommer tredjeparter i god tro, og i  

 overensstemmelse med procedurer i national lovgivning.
 2.	Såfremt en deltagerstat er ude af stand til at fuldbyrde en  

 kendelse om konfiskation, skal den tage skridt til at genvinde værdien  

 af udbyttet, ejendommen eller aktiverne, hvorom domstolen har afsagt kendelse  

 om konfiskation uden at gøre indgreb i rettigheder, der tilkommer  

 tredjeparter i god tro.
 3.	Formuegode eller udbytte fra salg af fast ejendom eller, hvor det er  

 relevant, salg af anden ejendom, som en deltagerstat er kommet i besiddelse  

 af som resultat af dens fuldbyrdelse af en dom afsagt af domstolen, skal  

 overføres til domstolen.
Artikel 110 Domstolens prøvelse vedrørende  

 strafnedsættelse 1.	Fuldbyrdelsesstaten skal ikke løslade personen, før  

 den pågældende har afsonet den straf, der er idømt af  

 domstolen.
 2.	Alene domstolen skal have ret til at træffe beslutning om  

 strafnedsættelse og skal afsige kendelse herom efter at have  

 hørt den pågældende persons forklaring.
3.	Når personen har afsonet to tredjedele af straffen, eller 25  

 år i tilfælde af livsvarigt fængsel, skal domstolen  

 prøve straffen med henblik på at fastslå, hvorvidt den  

 bør nedsættes.
En sådan prøvelse må ikke  

 finde sted før dette tidspunkt.
 4.	I sin prøvelse i henhold til stk. 3 kan domstolen  

 nedsætte straffen, hvis den finder, at ét eller flere af  

 følgende forhold foreligger:
(a)	personens tidlige og fortsatte villighed til at samarbejde med  

 domstolen i dens efterforskning og retsforfølgning, (b)	personens frivillige bistand til at muliggøre fuldbyrdelsen  

 af domstolens domme og kendelser i andre sager, og i særdeleshed  

 bistand til at lokalisere aktiver, der er genstand for kendelser om  

 bøde, konfiskation eller erstatning, som kan anvendes til gavn for  

 ofre, eller (c)	andre forhold, der vidner om en klar og væsentlig  

 ændring i omstændighederne, der er tilstrækkelig til at  

 retfærdiggøre en nedsættelse af straffen, som fastsat i  

 procesreglementet.
 5.	Hvis domstolen under dens første prøvelse i henhold  

 til stk. 3 beslutter, at der ikke er grundlag for at nedsætte  

 straffen, skal den derefter prøve spørgsmålet om  

 nedsættelse af straffen med sådanne mellemrum og ved anvendelse  

 af sådanne kriterier, som er fastsat i procesreglementet.
Artikel 111 Undvigelse Hvis en domfældt person undviger fra varetægt  

 og flygter fra fuldbyrdelsesstaten, kan den pågældende stat,  

 efter rådførelse med domstolen, anmode om personens udlevering  

 fra den stat, hvori personen befinder sig, i henhold til gældende  

 bilaterale eller multilaterale aftaler, eller kan anmode om, at domstolen  

 søger personen overført i henhold til kapitel 9. Domstolen kan  

 give instruktion om, at personen skal overleveres til den stat, hvori han  

 eller hun afsonede sin straf eller til en anden stat udpeget af  

 domstolen.
 KAPITEL 11.
FORSAMLINGEN AF DELTAGERSTATER Artikel 112 Forsamlingen af deltagerstater 1.	Der oprettes en forsamling af deltagerstater i denne statut.
Hver  

 deltagerstat skal have én repræsentant i forsamlingen, som kan  

 ledsages af suppleanter og rådgivere.
Andre stater, der har undertegnet  

 denne statut eller slutakten, kan være observatører i  

 forsamlingen.
 2.	Forsamlingen har følgende opgaver:
(a)	at behandle og i nødvendigt omfang vedtage anbefalinger fra  

 Den Forberedende Kommission, (b)	at føre overordnet tilsyn med præsidentskabet,  

 anklageren og justitssekretæren vedrørende domstolens  

 administration, (c)	at behandle det i henhold til stk. 3 oprettede bureaus  

 beretninger og aktiviteter og træffe de foranstaltninger, som der  

 måtte være anledning til, (d)	at behandle og vedtage domstolens budget, (e)	at træffe beslutning om eventuel ændring af antallet af  

 dommere i henhold til artikel 36, (f)	at behandle ethvert spørgsmål om manglende samarbejde  

 i henhold til artikel 87, stk. 5 og 7, (g)	at udføre enhver anden funktion i overensstemmelse med denne  

 statut eller procesreglementet.
 3.	(a)	Forsamlingen skal have et bureau, der består af en  

 præsident, to vicepræsidenter og 18 medlemmer, der vælges  

 af forsamlingen for en 3-årig periode.
 (b)	Bureauet skal være repræsentativt sammensat, idet der  

 navnligt tages hensyn til en ligelig geografisk fordeling og  

 tilstrækkelig repræsentation af de vigtigste retssystemer i  

 verden.
(c)	Bureauet skal mødes så ofte, som det er  

 nødvendigt, og mindst en gang årligt.
Det skal bistå  

 forsamlingen i udførelsen af dens opgaver.
 4.	Forsamlingen kan oprette underordnede organer i nødvendigt  

 omfang, herunder en uafhængig tilsynsmekanisme til inspektion,  

 evaluering og granskning af domstolen med henblik på at forbedre dens  

 effektivitet og økonomi.
 5.	Domstolens præsident, anklageren og justitssekretæren  

 eller disses repræsentanter kan i det nødvendige omfang deltage  

 i forsamlingens og bureauets møder.
6.	Forsamlingen skal afholde sine møder ved domstolens  

 sæde eller ved De Forenede Nationers hovedkvarter en gang årligt  

 og afholde særlige samlinger, når omstændighederne  

 gør det påkrævet.
Medmindre andet er fastsat i denne  

 statut, skal særlige samlinger indkaldes af bureauet på dettes  

 initiativ eller efter anmodning fra en tredjedel af deltagerstaterne.
7.	Hver deltagerstat skal have én stemme.
Enhver  

 bestræbelse skal gøres for, at beslutning i forsamlingen og  

 bureauet træffes ved konsensus.
Såfremt konsensus ikke kan  

 opnås, og medmindre andet er fastsat i statutten, skal, (a)	beslutninger om substansspørgsmål godkendes af et to  

 tredjedeles flertal af dem, der er til stede og afgiver stemme, forudsat at  

 et absolut flertal af deltagerstaterne udgør det til afstemning  

 nødvendige antal (quorum), (b)	beslutninger om procedurespørgsmål træffes med  

 simpelt flertal af de deltagerstater, der er til stede og afgiver  

 stemme.
8.	En deltagerstat, som er i restance med betaling af sit bidrag til  

 domstolens omkostninger, skal ikke have nogen stemmeret i forsamlingen eller  

 i bureauet, såfremt restancebeløbet er lig med eller overstiger  

 statens bidrag for de to forudgående hele år.
Forsamlingen kan  

 ikke desto mindre tillade en sådan deltagerstat at stemme i  

 forsamlingen og i bureauet, såfremt den finder, at undladelsen af at  

 betale skyldes omstændigheder, som deltagerstaten ikke er herre  

 over.
 9.	Forsamlingen vedtager sin egen forretningsorden.
 10.	Forsamlingen skal benytte samme officielle sprog og arbejdssprog  

 som De Forenede Nationers Generalforsamling.
 KAPITEL 12.
FINANSIERING Artikel 113 Regler om finansiering Medmindre andet er udtrykkeligt fastsat, skal ethvert  

 finansielt spørgsmål vedrørende domstolen og møder  

 i forsamlingen af deltagerstater, herunder dens bureau og underordnede  

 organer, reguleres af denne statut og det finansregulativ, som vedtages af  

 forsamlingen af deltagerstater.
Artikel 114 Dækning af udgifter Udgifter, der påhviler domstolen og forsamlingen af  

 deltagerstater, herunder dens bureau og underordnede organer, skal  

 dækkes af domstolens midler.
Artikel 115 Midler tilhørende domstolen og forsamlingen af  

 deltagerstater Udgifter, der påhviler domstolen og forsamlingen af  

 deltagerstater, herunder dens bureau og underordnede organer, i henhold til  

 det af forsamlingen af deltagerstater vedtagne budget, skal dækkes af  

 følgende kilder:
(a)	pålignede bidrag fra deltagerstater, (b)	midler fra De Forenede Nationer, under forbehold af  

 Generalforsamlingens godkendelse, navnlig i relation til udgifter, der  

 pådrages som følge af henvisninger fra  

 Sikkerhedsrådet.
Artikel 116 Frivillige bidrag Uden at foregribe artikel 115 kan domstolen som yderligere  

 midler modtage og benytte frivillige bidrag fra regeringer, internationale  

 organisationer, fysiske og juridiske personer samt fra anden side i  

 overensstemmelse med de kriterier, som vedtages af forsamlingen af  

 deltagerstater.
Artikel 117 Påligning af bidrag Deltagerstaternes bidrag skal pålignes i  

 overensstemmelse med en aftalt påligningsskala på grundlag af den  

 skala, som De Forenede Nationer har vedtaget for sit ordinære budget og  

 justeret i overensstemmelse med de principper, hvorpå denne skala er  

 baseret.
Artikel 118 Årlig revision Domstolens protokoller, bøger og regnskaber,  

 herunder dens årsregnskab, skal revideres hvert år af en  

 uafhængig revisor.
 KAPITEL 13.
AFSLUTTENDE BESTEMMELSER Artikel 119 Bilæggelse af tvister 1.	Enhver tvist vedrørende domstolens judicielle funktioner skal  

 afgøres af domstolen.
2.	Enhver anden tvist mellem to eller flere deltagerstater om  

 fortolkningen eller anvendelsen af denne statut, som ikke bilægges ved  

 forhandling inden for tre måneder efter påbegyndelsen heraf, skal  

 henvises til forsamlingen af deltagerstater.
Forsamlingen kan selv  

 søge at bilægge tvisten eller kan anbefale andre midler til  

 bilæggelse af tvisten, herunder forelæggelse for Den  

 Internationale Domstol i overensstemmelse med denne domstols statut.
Artikel 120 Forbehold Der kan ikke fremsættes forbehold over for denne  

 statut.
Artikel 121 Ændringer 1.	Syv år efter denne statuts ikrafttræden kan enhver  

 deltagerstat fremsætte ændringsforslag til den.
Teksten til  

 ændringsforslag skal indgives til De Forenede Nationers  

 generalsekretær, som uden ophold skal rundsende den til alle  

 deltagerstater.
2.	Tidligst tre måneder fra datoen for denne underretning skal  

 forsamlingen af deltagerstater på sin næste samling med et  

 flertal af de deltagerstater, der er til stede og afgiver stemme, beslutte,  

 hvorvidt forslaget skal behandles.
Forsamlingen kan behandle forslaget  

 direkte eller indkalde til en revisionskonference, såfremt det  

 pågældende emne kræver dette.
 3.	Vedtagelse af en ændring på et møde i  

 forsamlingen af deltagerstater eller på en revisionskonference, hvor  

 der ikke kan opnås konsensus, kræver to tredjedeles flertal af  

 deltagerstaterne.
 4.	Medmindre andet er fastsat i stk. 5, skal en ændring  

 træde i kraft for alle deltagerstater et år efter, at 7/8 af  

 disse har deponeret et ratifikations- eller godkendelsesinstrument hos De  

 Forenede Nationers generalsekretær.
5.	Enhver ændring i denne statuts artikel 5, 6, 7 og 8 skal  

 træde i kraft for de deltagerstater, der har godkendt ændringen,  

 ét år efter deponeringen af deres ratifikations- eller  

 godkendelsesinstrument.
Har en deltagerstat ikke godkendt ændringen,  

 kan domstolen ikke udøve jurisdiktion med hensyn til en forbrydelse,  

 der er omfattet af ændringen, hvis den er begået af denne  

 deltagerstats statsborgere eller på dens territorium.
 6.	Såfremt en ændring er blevet godkendt af 7/ 8 af  

 deltagerstaterne i henhold til stk. 4, kan enhver deltagerstat, der ikke  

 har godkendt ændringen, træde tilbage fra denne statut med  

 umiddelbar virkning, uanset artikel 127, stk. 1, men med forbehold for  

 artikel 127, stk. 2, ved at give underretning herom senest ét  

 år efter ændringens ikrafttræden.
 7.	De Forenede Nationers generalsekretær skal til alle  

 deltagerstater rundsende ændringer vedtaget på et møde i  

 forsamlingen af deltagerstater eller på en  

 revisionskonference.
Artikel 122 Ændringer til bestemmelser af institutionel  

 karakter 1.	Enhver deltagerstat kan uanset artikel 121, stk. 1, til enhver  

 tid fremsætte forslag om ændring af bestemmelser i denne statut,  

 der udelukkende er af institutionel karakter, det vil sige artikel 35,  

 artikel 36, stk. 8 og 9, artikel 37, artikel 38, artikel 39, stk. 1  

 (første to pkt.), 2 og 4, artikel 42, stk. 4-9, artikel 43,  

 stk. 2 og 3, artikel 44, artikel 46, artikel 47, og artikel 49. Teksten  

 til ændringsforslag skal indgives til De Forenede Nationers  

 generalsekretær eller en anden person udpeget af forsamlingen af  

 deltagerstater, som uden ophold skal rundsende den til alle deltagerstater og  

 til andre, der deltager i forsamlingen.
 2.	Ændringer i henhold til denne artikel, hvorom der ikke kan  

 opnås konsensus, skal vedtages af forsamlingen af deltagerstater eller  

 af en revisionskonference med to tredjedeles flertal af deltagerstaterne.  

 Sådanne ændringer skal træde i kraft for alle  

 deltagerstater 6 måneder efter deres vedtagelse af forsamlingen eller  

 af konferencen.
Artikel 123 Revision af statutten 1.	Syv år efter denne statuts ikrafttræden skal De Forenede  

 Nationers generalsekretær indkalde til en revisionskonference til  

 behandling af ændringer i statutten.
Revisionen kan omfatte, men er  

 ikke begrænset til, det katalog af forbrydelser, der er indeholdt i  

 artikel 5. Konferencen skal være åben for dem, der deltager i  

 forsamlingen af deltagerstater, og på samme vilkår.
 2.	På et hvilket som helst tidspunkt herefter skal De Forenede  

 Nationers generalsekretær efter anmodning fra en deltagerstat og med  

 det i stk. 1 nævnte formål indkalde til en  

 revisionskonference efter godkendelse fra et flertal af deltagerstater.
 3.	Bestemmelserne i artikel 121, stk. 3-7, finder anvendelse  

 på vedtagelsen og ikrafttrædelsen af enhver ændring i  

 statutten, der behandles på en revisionskonference.
Artikel 124 Bestemmelse om overgangsperiode Uanset bestemmelserne i artikel 12, stk. 1 og 2, kan  

 en stat ved sin tilslutning til statutten erklære, at den i en periode  

 på syv år efter statuttens ikrafttræden for den  

 pågældende stat ikke godkender domstolens jurisdiktion med hensyn  

 til den kategori af forbrydelser, der er nævnt i artikel 8, når  

 en forbrydelse påstås at være begået af dens  

 statsborgere eller på dens territorium.
En erklæring i henhold  

 til denne artikel kan trækkes tilbage på et hvilket som helst  

 tidspunkt.
Indholdet af denne artikel skal gennemgås på den  

 revisionskonference, der indkaldes i henhold til artikel 123,  

 stk. 1.
Artikel 125 Undertegnelse, ratifikation, accept, godkendelse eller  

 tiltrædelse 1.	Denne statut skal være åben for undertegnelse af alle  

 stater i Rom den 17. juli 1998 ved De Forenede Nationers Levnedsmiddel- og  

 Landbrugsorganisations hovedkvarter.
Efter dette tidspunkt skal statutten  

 være åben for undertegnelse i Rom i det italienske  

 udenrigsministerium indtil den 17. oktober 1998. Efter denne dato skal  

 statutten være åben for undertegnelse ved De Forenede Nationers  

 hovedkvarter i New York indtil den 31. december 2000.
2.	Denne statut skal ratificeres, accepteres eller godkendes af de  

 stater, der har undertegnet den.
Ratifikations- eller  

 godkendelsesinstrumenterne skal deponeres hos De Forenede Nationers  

 generalsekretær.
3.	Denne statut skal være åben for tiltrædelse fra  

 alle stater.
Tiltrædelsesinstrumenterne skal deponeres hos De Forenede  

 Nationers generalsekretær.
Artikel 126 Ikrafttræden 1.	Denne statut skal træde i kraft på den 1. dag i  

 måneden efter den 60. dag efter deponeringen af det 60. ratifikations-,  

 godkendelses- eller tiltrædelsesinstrument hos De Forenede Nationers  

 generalsekretær.
 2.	For hver stat, som ratificerer, godkender eller tiltræder  

 denne statut efter deponeringen af det 60. ratifikations-, godkendelses-  

 eller tiltrædelsesinstrument, skal statutten træde i kraft  

 på den 1. dag i måneden efter den 60. dag efter deponeringen af  

 den pågældende stats ratifikations-, godkendelses- eller  

 tiltrædelsesinstrument.
Artikel 127 Tilbagetræden 1.	En deltagerstat kan træde tilbage fra denne statut ved  

 skriftlig underretning stilet til De Forenede Nationers  

 generalsekretær.
Tilbagetrædelsen skal have virkning fra  

 ét år efter datoen for modtagelsen af denne underretning,  

 medmindre underretningen angiver en senere dato.
2.	En stats tilbagetræden skal ikke fritage den  

 pågældende stat for dens forpligtelser i henhold til denne  

 statut, mens den var deltager i statutten, herunder eventuelle finansielle  

 forpligtelser, som måtte være pådraget.
Dens  

 tilbagetræden skal ikke påvirke statens samarbejde med domstolen  

 i forbindelse med strafferetlig efterforskning og retsforfølgning, med  

 hensyn til hvilke den tilbagetrædende stat havde en pligt til at  

 samarbejde, og som blev påbegyndt forud for den dato, på hvilken  

 tilbagetrædelsen fik virkning; ej heller skal tilbagetrædelsen  

 på nogen måde foregribe den fortsatte behandling af en sag, der  

 allerede var under behandling ved domstolen forud for den dato, på  

 hvilken tilbagetrædelsen fik virkning.
Artikel 128 Autentiske tekster Originalteksten til denne statut, hvis arabiske,  

 kinesiske, engelske, franske, russiske og spanske tekster har samme  

 gyldighed, skal deponeres hos De Forenede Nationers generalsekretær,  

 som skal sende bekræftede kopier heraf til alle stater.
 TIL BEKRÆFTELSE HERAF har undertegnede, der af deres  

 respektive regeringer er behørigt bemyndigede, undertegnet denne  

 statut.
 Udfærdiget i Rom, den 17. juli 1998.
