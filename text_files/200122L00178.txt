Fremsat den 20. marts 2002 af  

 undervisningsministeren (Ulla Tørnæs) Forslag til Lov om ændring af lov om Centre for  

 Videregående  

 Uddannelse og andre selvejende institutioner for  

 videregående uddannelser m.v. samt ophævelse af lov om  

 Danmarks forvaltningshøjskole og lov om Skovskolen (Betinget godkendte CVU er m.v.) § 1 I lov om Centre for Videregående Uddannelse og andre selvejende  

 institutioner for videregående uddannelser m.v. (selvejeloven), jf.  

 lovbekendtgørelse nr. 684 af 11. juli 2000, som ændret ved lov  

 nr. 246 af 6. april 2001, lov 286 af 25. april 2001 og lov nr. 345 af 16. maj  

 2001, foretages følgende ændringer:
 1. § 22 a, som indsat ved lov nr. 246 af 6. april 2001,  

 ophæves.
 2. Overskriften til § 22 a: »Sociale klausuler«  

 og § 22 a, som indsat ved lov nr. 286 af 25. april 2001,  

 ophæves, og i stedet indsættes:
»§ 22 a.
Undervisningsministeren kan fastsætte regler om  

 elektronisk kommunikation mellem institutionen og Undervisningsministeriet,  

 herunder om anvendelse af digital signatur i forbindelse med aflevering af  

 oplysninger efter § 22, stk. 1.
Sociale klausuler § 22 b.
Undervisningsministeren kan ved ydelse af tilskud til  

 Centre for Videregående Uddannelse og andre selvejende institutioner  

 for videregående uddannelser stille vilkår, der fremmer  

 formålet i lov om aktiv socialpolitik og lov om en aktiv  

 arbejdsmarkedspolitik (sociale klausuler). Undervisningsministeren kan  

 fastsætte nærmere regler herom.«.
 3. I § 27 g, stk. 1, 3. pkt., indsættes  

 efter »§ 27 d«: », jf. dog stk. 13 og 14«.
 4. I § 27 g indsættes som stk. 13 og  

14:
 »Stk. 13. De stiftende institutioner samt eventuelle  

 institutioner, der efterfølgende har tilsluttet sig den i stk. 4  

 og 5 nævnte aftale, jf. stk. 9, kan, når der er mindre end 1  

 år tilbage af overgangsperioden, beslutte at ansøge  

 undervisningsministeren om, at perioden forlænges i op til 3 år.  

 Ministeren godkender forlængelsen af overgangsperioden, i det omfang  

 CVU et fortsat lever op til de i § 27 d, stk. 2, nævnte  

 forudsætninger for godkendelsen.
 Stk. 14. Forlængelse af overgangsperioden efter  

 stk. 13 kan gentages én gang.«.
 5. § 27 h affattes således:
»§ 27 h.
Bestyrelsen for et CVU skal nedsætte et  

 udviklingsråd, der har til opgave at rådgive bestyrelsen om det i  

 § 27 b nævnte samarbejde om udviklingsopgaver og om  

 forskningstilknytning.
Rådet sammensættes af personer med  

 kvalifikationer og erfaring inden for forskning og udvikling, herunder  

 lærere fra CVU et, videnskabelige medarbejdere fra  

 forskningsinstitutioner, som CVU et har samarbejdsaftaler med, samt af  

 personer fra det arbejdsmarked, herunder de professioner, som institutionens  

 uddannelsesudbud og udviklingsopgaver retter sig mod.
Stk. 2. Bestyrelsen nedsætter ét eller eventuelt  

 flere rådgivende udvalg, der har til opgave at sikre, at aftagernes  

 ønsker til CVU ets efter- og videreuddannelsestilbud og  

 udviklingsopgaver i relation til områdets offentlige og private  

 virksomheder opsamles, koordineres og kommer til CVU ets kundskab.
Udvalgene  

 sammensættes efter nærmere bestemmelse i CVU ets vedtægt  

 bredt med repræsentanter for det regionale arbejdsmarked, herunder de  

 professioner, som institutionens uddannelsesudbud retter sig til.«.
 6. I § 27 i ophæves 2. og 3. pkt.
 7. Efter § 34 indsættes:
»§ 34 a.
Bestemmelserne i loven, bortset fra § 5,  

 stk. 2, og § 26, og regler fastsat med hjemmel i loven gælder  

 for Danmarks forvaltningshøjskole.
 Stk. 2. I tilfælde af institutionens ophør  

 optager undervisningsministeren forhandlinger med kommunerne om anvendelsen  

 af forvaltningshøjskolens nettoformue opgjort pr. 31. december  

 2002.
 Stk. 3. De tjenestemænd, der gør tjeneste ved  

 forvaltningshøjskolen, opretholder ansættelsesforholdet til  

 staten under udførelse af tjeneste ved institutionen.
 Stk. 4. Staten udbetaler lønninger til de  

 tjenestemænd, der er nævnt i stk. 3, og afholder udgifter  

 til pension i overensstemmelse med reglerne i tjenestemandslovgivningen.
 Stk. 5. Forvaltningshøjskolen refunderer de  

 lønninger, der udbetales i henhold til stk. 4. Udgifterne  

 til pension fordeles mellem staten og institutionen efter forholdet mellem  

 den del af pensionsalderen, som er optjent indtil den 1. januar 1982, og i  

 tiden efter denne dato.
§ 34 b.
Bestemmelserne i loven, bortset fra kapitel 9, og  

 regler fastsat med hjemmel i loven gælder for Skovskolen.
 Stk. 2. Skovskolen kan efter undervisningsministerens  

 nærmere bestemmelse:
 1)	Yde godtgørelse for tab af indtægt eller  

 arbejdsmulighed samt give tilskud til befordring, kost og logi til kursister  

 på skovarbejderuddannelsen.
 2)	Opkræve gebyr ved afmelding og udeblivelse fra kurser i  

 skovarbejderuddannelsen og gebyr for deltagelse i skovarbejderkurser.
 3)	Opkræve betaling for kost og logi.«.
§ 2 Lov nr. 133 af 25. marts 1981 om Danmarks forvaltningshøjskole  

 ophæves.
§ 3 Lov nr. 393 af 22. maj 1996 om Skovskolen ophæves.
§ 4 Stk. 1. Loven træder i kraft den 1. januar 2003, jf. dog  

 stk. 2-4.
 Stk. 2. CVU erne skal ændre deres vedtægter i  

 overensstemmelse med bestemmelserne i § 27 h i selvejeloven, som  

 affattet ved denne lovs § 1, nr. 5, inden funktionsperioden for  

 medlemmer af de rådgivende udvalg efter § 27 h i selvejeloven, der  

 er i funktion ved lovens ikrafttræden, udløber i henhold til  

 vedtægterne.
Stk. 3. Uanset bestemmelsen i § 2 i lov nr. 133 af 25.  

 marts 1981 om Danmarks forvaltningshøjskole udpeger  

 undervisningsministeren med virkning fra 1. juli 2002 en ny bestyrelse for  

 institutionen.
Bestyrelsen sammensættes efter § 8 i selvejeloven.  

 Bestyrelsen fastsætter i overensstemmelse med § 7 i selvejeloven  

 en vedtægt for institutionen, der træder i kraft den 1. januar  

 2003. Tidspunktet for udløb af bestyrelsens funktionsperiode skal  

 fremgå af vedtægten.
 Stk. 4. Regler, der er fastsat med hjemmel i en af de i  

 § 2 eller § 3 nævnte love, bortset fra bekendtgørelse  

 nr. 456 af 10. juni 1996 om styrelsen af Skovskolen, forbliver i kraft,  

 indtil de ophæves eller afløses af regler udstedt i  

 medfør af selvejeloven eller anden lov.
Stk. 5. Undervisningsministeren kan yde tilskud til Danmarks  

 forvaltningshøjskole og Skovskolen til de direkte  

 undervisningsudgifter.
Dette gælder dog ikke, hvis der efter anden  

 lovgivning ydes tilskud til disse udgifter.
Undervisningsministeren kan  

 fastsætte nærmere regler herom.
Bemærkninger til lovforslaget Almindelige bemærkninger 1. Lovforslagets baggrund og formål Lovforslaget indeholder følgende  

 hovedforslag:
 1)	Styrkelse af frivilligheden i dannelsen af Centre for  

 Videregående Uddannelse (CVU er).
 2)	Forenkling af bestemmelserne om råd og udvalg i et CVU.
 3)	Den særlige lovgivning om Danmarks forvaltningshøjskole  

 og Skovskolen ophæves, og institutionerne omfattes af lov om Centre for  

 Videregående Uddannelse og andre selvejende institutioner for  

 videregående uddannelser m.v. (selvejeloven).
1.1. Styrkelse af frivilligheden i CVU-dannelserne Baggrund 2001 har for institutionerne for mellemlang  

 videregående uddannelse (MVU) været præget af processen hen  

 imod dannelse af Centre for Videregående Uddannelse (CVU er) i henhold  

 til CVU-loven (lov nr. 482 af 31. maj 2000). Loven tilføjede et  

 kapitel om CVU er til selvejeloven.
Denne strukturreform på  

 MVU-institutionsområdet tilstræber at skabe regionalt forankrede  

 og økonomisk og fagligt bæredygtige institutioner med et fagligt  

 bredt udbud af grund-, efter- og videreuddannelse.
Der er nu godkendt 18 CVU er og forhåndsgodkendt fem  

 på baggrund af regionale drøftelser blandt de ca. 75  

 MVU-institutioner under Undervisningsministeriet og deres dialog med  

 amtskommunerne om henlæggelse af sygepleje- og radiografuddannelse.
De  

 amtskommunale uddannelser udbydes på ca. 25 uddannelsesinstitutioner  

 under amtskommunerne og Hovedstadens Sygehusfællesskab.
Fra  

 amtskommunernes side foreligger der positive tilkendegivelser om deltagelse i  

 CVU-samarbejde fra 12 af de 14 amtskommuner.
Tilkendegivelserne omfatter  

 på nuværende tidspunkt i CVU-godkendelsesprocessen indgåede  

 driftsoverenskomster, udkast til driftsoverenskomst,  

 hensigtserklæringer om henlæggelse og indgåede  

 netværksaftaler om flerårsaftaleprogram.
10 af de godkendte og ét af de  

 forhåndsgodkendte CVU er er såkaldte »kerne-CVU er«, dvs.
CVU er,  

 der får udlagt aktiviteter fra afdelinger ved Danmarks  

 Pædagogiske Universitet (DPU). De 10 godkendte kerne-CVU er har  

 fået udlagt efter- og videreuddannelsesafdeling/-aktiviteter fra DPU og  

 er blevet anmodet om at indgå udlægningsaftale herom med DPU.  

 Udlægning til det forhåndsgodkendte kerne-CVU vil blive  

 gennemført i tilknytning til godkendelsen af CVU et.
Der er med CVU-dannelserne skabt grundlag for at fastholde  

 et stærkt regionalt udbud af videregående grund-, efter- og  

 videreuddannelse i alle dele af landet, herunder også uden for de store  

 byer.
Det vil gøre det muligt at decentralisere flere opgaver og  

 kompetencer til institutionerne, ligesom det vil sætte institutionerne  

 i stand til at gennemføre effektiviseringer.
Sektoren står  

 desuden over for at kunne realisere de uddannelses- og  

 udviklingsmæssige perspektiver i strukturreformen.
CVU-modeller Der er i henhold til lovgivningen tre måder, som et  

 CVU kan etableres på:
 a)	Ubetinget CVU baseret på partnerskab: En  

 CVU-godkendelse kan gives til en selvejende institution, der er resultat af  

 en sammenlægning mellem flere institutioner.
 b)	Ubetinget CVU, enkeltstående institution: En  

 CVU-godkendelse kan i visse tilfælde gives til en  

 enkeltstående MVU-institution med tilstrækkelig tyngde, faglig  

 bredde og udviklingspotentiale, evt. i forbindelse med henlæggelse af  

 amtslig uddannelse.
c)	Betinget CVU: Loven indeholder endelig en mulighed for, at  

 institutionerne kan træffe en principiel beslutning om at indgå i  

 et CVU, men med en særlig fortrydelsesret, således at en  

 institution inden for en overgangsperiode på højst fem år  

 kan trække sig ud af fællesskabet igen, hvis den måtte  

 ønske det.
Modellen består i, at to eller flere selvejende  

 institutioner stifter en ny selvejende institution, som  

 undervisningsministeren godkender som CVU efter en vurdering af, hvad de  

 stiftende institutioner vil kunne tilføre et sådant  

 fællesskab.
Denne betingede CVU-godkendelse tilbagekaldes,  

 medmindre de stiftende institutioner senest efter en aftalt periode på  

 højst fem år er sammenlagt med den nye institution (CVU et).  

 Godkendelsen baseres på den forudsætning, at de kvalitative krav  

 til CVU-dannelsen indfries gennem de stiftende institutioners arbejde hen  

 imod en sammenlægning, og institutionerne forudsættes dermed at  

 varetage både egne og de øvrige institutioners interesser med  

 henblik på den kommende sammenlægning.
Når de stiftende  

 institutioner gennemfører sammenlægningen - hvad enten dette  

 sker ved udløbet af den aftalte periode eller tidligere - opnår  

 de status som partnere i et ubetinget CVU i overensstemmelse med et  

 vedtægtsudkast, som ministeren har forhåndsgodkendt allerede i  

 forbindelse med den betingede CVU-godkendelse.
Med hensyn til de til dato godkendte og  

 forhåndsgodkendte CVU er er der i henholdsvis otte, otte og syv  

 tilfælde anvendt etableringsmodel a, b og c.
Af de i alt 11 kerne-CVU  

 er er fire ubetingede CVU er og syv betingede CVU er.
Det er regeringens opfattelse, at velfungerende CVU er  

 skabes af institutioner, der er motiverede for det.
Regeringen mener derfor,  

 at det er helt afgørende, at CVU-dannelserne bygger på et reelt  

 frivillighedsprincip.
Allerede i forbindelse med vedtagelsen af CVU-loven  

 pegede Venstre og Det Konservative Folkeparti på vigtigheden af, at  

 strukturreformen på MVU-området skal bygge på, at de  

 enkelte institutioner finder sammen i et juridisk forpligtende samarbejde,  

 der blandt andet er kvalificeret til at løfte efter- og  

 videreuddannelsesforpligtelserne.
Man lagde vægt på, at det skal  

 være op til de enkelte institutioners ledelser at afgøre, om og  

 hvornår man er parat til at indgå i egentlige  

 sammenlægninger, eller om man ønsker at satse på et  

 forpligtende netværkssamarbejde mellem selvstændige  

 institutioner.
I syv af de CVU-initiativer, der er taget til dato, har de  

 involverede institutioner som anført ovenfor forbeholdt sig den  

 fortrydelsesret, som selvejelovens betingede CVU-model giver.
Lovforslaget  

 respekterer, at formålet i CVU-loven med dannelsen af betingede CVU er  

 fortsat er at lede frem til en ubetinget CVU-dannelse.
Regeringen  

 ønsker imidlertid samtidig at sikre, at institutionernes frie valg af  

 fremtidig strategi accepteres, hvad enten strategien baserer sig på  

 sammenlægning snarest eller videreførelse af det betingede  

 CVU.
På denne baggrund fremsættes dette lovforslag  

 for at styrke frivillighedsprincippet i CVU-lovgivningen gennem en  

 indførelse af forlængelsesmulighederne i forhold til lovens  

 bestemmelser om betinget godkendte CVU er.
Da det betingede CVU  

 grundlæggende efter selvejeloven er dannet som en midlertidig  

 institution, der er baseret på en forudsætning om et stadigt  

 tættere samarbejde om opgaveløsningen, styrkes  

 frivillighedsprincippet inden for denne grundlæggende  

 forudsætning ved, at den midlertidige periode kan forlænges i op  

 til to gange tre år, således at den midlertidige periode samlet  

 set højst vil kunne udstrækkes til en varighed på 11  

 år.
1.2. Forenkling af bestemmelser om råd og udvalg i CVU er I forbindelse med den daværende regerings forlig med  

 Socialistisk Folkeparti og Enhedslisten om det oprindelige CVU-lovforslag  

 (lovforslag nr.
L 187 (Folketinget 1999-2000)) blev der fremsat og vedtaget  

 ændringsforslag, der medførte en højere grad af  

 regulering af rådsstrukturen ved CVU er.
 Det blev således et krav, at de obligatoriske  

 udviklingsråd, der skal rådgive CVU ets ledelse om og koordinere  

 samarbejdet om udviklingsbasering og forskningstilknytning, frem for at  

 være besat med forsknings- og udviklingskyndige repræsentanter  

 for centerets lærerpersonale og med videnskabeligt personale ved  

 forskningsinstitutioner, som centeret har samarbejdsaftaler med, samt med  

 relevante fagpersoner fra det arbejdsmarked, herunder de professioner, som  

 institutionens uddannelsesudbud retter sig til, skulle have et flertal af  

 lærere og studerende fra CVU et.
 Det blev derudover et krav, at de obligatoriske efter- og  

 videreuddannelsesudvalg, der skal rådgive om behovet for efter- og  

 videreuddannelsestilbud og udviklingsopgaver blandt aftagerne i regionen,  

 frem for at være udpeget af repræsentanter for aftagerne m.v.  

 skulle have en paritetisk sammensætning mellem personer udpeget af  

 studiebestyrelser og lærere i CVU et og personer udpeget af aftagere og  

 dimittendorganisationer.
 Endelig blev der indsat krav om dels råd for de  

 studerende, dels såkaldte fælles råd   bestående af  

 medarbejdere og studerende i lige forhold   på partnerniveau.
 Venstre og Det Konservative Folkeparti stemte imod de  

 nævnte ændringsforslag.
Regeringen finder, at de nævnte ændringer til  

 det oprindelige CVU-lovforslag er udtryk for en uhensigtsmæssig  

 detailregulering, ligesom de fornuftige hensigter med, at udviklingsråd  

 og efter- og videreuddannelsesudvalg er obligatoriske råd ved CVU er -  

 nemlig at etablere formelle kanaler for omverdenens ønsker og ideer  

 til CVU ets virksomhed   i betydeligt omfang er forringet gennem de krav til  

 organernes sammensætning, der blev indsat i loven.
Regeringen finder  

 dog, at den ret, de studerende fik til at etablere råd på  

 partnerniveau   ud over retten på CVU-niveau efter selvejelovens  

 § 26 a   er velbegrundet og bør opretholdes under hensyn til, at  

 de studerende ofte vil føle deres primære tilhørsforhold  

 til selve uddannelsesstedet.
1.3. Forvaltningshøjskolen og Skovskolen overflyttes til  

 Undervisningsministeriet Baggrund Danmarks forvaltningshøjskole og Skovskolen blev  

 ved kongelig anordning af 27. november 2001 flyttet til  

 Undervisningsministeriet fra henholdsvis Finansministeriet og Miljø-  

 og Energiministeriet.
Det er hensigten at godkende de to institutioner som  

 selvejende institutioner efter selvejeloven og dermed lade dem blive omfattet  

 af de regler, der gælder for uddannelser, institutionsledelse og  

 finansiering i Undervisningsministeriet.
Med vedtagelsen af lov om videreuddannelsessystemet for  

 voksne og lov om mellemlange videregående uddannelser er der skabt  

 rammer for fleksibel tilrettelæggelse af uddannelsesforløb,  

 så unge og voksne opnår bedre udnyttelse af deres kvalifikationer  

 og mulighed for fortsat opkvalificering.
Et vigtigt element heri er  

 muligheden for at gå ind i videreuddannelsessystemet ud fra niveauer  

 bestået i grunduddannelsessystemet og muligheden for, at der kan ske en  

 så fleksibel meritgivning som muligt i uddannelsesinstitutionernes  

 regi.
 Der er hermed åbnet nye muligheder for at anerkende  

 de to institutioners videregående uddannelser dels i det ordinære  

 uddannelsessystem, dels i videreuddannelsessystemet.
Selvejelovens ledelsesmodel giver vide rammer for, hvordan  

 en institution kan indrette sin styrelse.
Modellen forudsætter, at der  

 etableres en ansvarlig ledelse i form af en bestyrelse med et flertal af  

 udefra kommende medlemmer og en ansat leder med ansvar over for bestyrelsen.  

 Af loven fremgår en klar opgave- og ansvarsfordeling mellem bestyrelse  

 og den daglige leder og eventuelle rådgivende organer.
Ved godkendelse efter selvejeloven får en  

 institution fordelene af lovens institutionsform og dens fleksibilitet med  

 hensyn til blandt andet kapitalforvaltning og bygningsadministration.
Dette  

 giver ledelsen de administrative og økonomiske beføjelser, der  

 er nødvendige for, at institutionen kan fungere med dynamik og  

 handlekraft.
Danmarks forvaltningshøjskole Danmarks forvaltningshøjskole blev etableret som en  

 selvejende institution ved lov i 1963. Institutionens nuværende  

 lovgrundlag er lov nr. 133 af 25. marts 1981 (lovforslagets bilag 2).  

 Ifølge loven er institutionens formål at varetage  

 efteruddannelse af personale, der varetager forvaltningsmæssige opgaver  

 i den offentlige sektor, samt at fremme undersøgelser og formidling af  

 erfaring inden for dette område.
Forvaltningshøjskolen er en selvejende institution,  

 som ledes af en bestyrelse, der er beskikket af finansministeren,  

 repræsenterende aftagere og personaleorganisationer.
De nærmere  

 regler for instititionens virksomhed er fastlagt i en vedtægt, der er  

 godkendt af finansministeren.
Institutionens udgifter dækkes gennem  

 dels offentlige tilskud, der har været ligeligt fordelt mellem staten  

 og Den Kommunale Momsfond, dels kursusafgifter og andre indtægter.
Danmarks forvaltningshøjskole udbyder i dag efter-  

 og videreuddannelse inden for administration og ledelse til den offentlige  

 sektor i hele landet.
Institutionen udbyder otte videreuddannelser: Statonom,  

 diplomstudiet i offentlig administration, diplomstudiet i offentlig ledelse,  

 den tværfaglige sociale videreuddannelse, inkassouddannelsen,  

 skatterevisoruddannelsen, socialformidleruddannelsen samt en masteruddannelse  

 inden for skat/revision.
Herudover udbyder institutionen 13 lederuddannelser  

 og ca. 200 kurser.
Forvaltningshøjskolen fastlægger selv de  

 udbudte uddannelsers formål, længde, indhold og adgangs- og  

 eksamenskrav.
Institutionens omsætning forventes i 2001 at blive  

 ca. 135 mio. kr., hvoraf det nuværende offentlige tilskud på 30,2  

 mio. kr. udgør 22 pct.
Den største del af institutionens  

 omsætning, ca. 55 pct., kommer fra indtægtsdækket  

 virksomhed i form af korte kurser, konferencer og konsulentydelser.
Forvaltningshøjskolen er en netværksbaseret  

 institution med en relativt lille fast medarbejderstab og begrænset  

 lokalekapacitet i København.
Hertil kommer et stort antal eksternt  

 tilknyttede undervisere.
Institutionen udbyder sine uddannelser  

 landsdækkende og opretter hold efter behov ved at leje lokaler på  

 andre uddannelsesinstitutioner og kursuscentre.
Lovforslaget skal blandt andet ses på baggrund af  

 forvaltningshøjskolens ønske om, at den videreuddannelse, som  

 institutionen udbyder, kommer til indgå i og dermed supplere  

 videreuddannelsessystemet under Undervisningsministeriet.
Institutionens  

 uddannelser er i dag ikke anerkendt på linie med uddannelserne under  

 Undervisningsministeriet og giver derfor ingen formel studie- eller  

 erhvervskompetence.
Dette er ikke hensigtsmæssigt i en tid, hvor der  

 stilles store krav til fleksibilitet og mobilitet, og hvor den øvrige  

 del af uddannelsessystemet har klare kompetenceniveauer.
Skovskolen Skovskolen er en statsinstitution.
Skolen blev dannet i  

 1963, hvor den statslige skovarbejderuddannelse og  

 skovfogedaspirantuddannelserne samledes i en ny institution.
Institutionens  

 nuværende lovgrundlag er lov nr. 393 af 22. maj 1996 (lovforslagets  

 bilag 3). Institutionen er et landsdækkende uddannelsescenter for  

 skovbrug, landskabsforvaltning og beslægtede fagområder.  

 Skovskolen har til opgave at varetage undervisning, herunder pædagogisk  

 udvikling og rådgivning inden for institutionens område.
Skovskolen ledes i henhold til bekendtgørelse nr.  

 456 af 10. juni 1996 om styrelsen af Skovskolen af en bestyrelse og en  

 forstander.
Institutionens udgifter dækkes dels af en rammebevilling  

 på finansloven, dels af taxametertilskud, dels af indtægter fra  

 kursusvirksomhed og andre indtægter.
Skovskolen uddanner henholdsvis skov- og  

 landskabsingeniører og skovarbejdere i henhold til lov om Skovskolen.  

 Institutionen er endvidere godkendt til at udbyde hovedforløbet af  

 erhvervsuddannelsen til skov- og landskabsfagtekniker i henhold til lov om  

 erhvervsuddannelser.
Uddannelsen gennemføres for tiden i samarbejde  

 med syv tekniske skoler, der forestår grundforløbet.
Herudover  

 udbyder Skovskolen naturvejlederuddannelsen som en efteruddannelse efter  

 aftale med Skov- og Naturstyrelsen.
Skov- og landskabsingeniøruddannelsen finansieres  

 af en rammebevilling, mens erhvervsuddannelsen til skov- og  

 landskabsfagtekniker finansieres ved taxametertilskud.  

 Skovarbejderuddannelsen er en efteruddannelse, der finansieres af en  

 rammebevilling.
Naturvejlederuddannelsens finansiering sker efter  

 aftale med Skov- og Naturstyrelsen.
Endelig gennemføres forpraktik for  

 forststuderende ved den Kgl.
Veterinær- og Landbohøjskole samt  

 kursusvirksomhed, specialopgaver og konsulentvirksomhed inden for skov-  

 og landskabsområdet.
Disse aktiviteter finansieres som  

 indtægtsdækket virksomhed.
Den overvejende del af aktiviteterne gennemføres i  

 Nødebo og ved en afdeling, Eldrupgård, ved Løvenholm  

 på Djursland.
Herudover gennemføres kurser rundt omkring i  

 landet med Skovskolens rullende afdelinger samt på kursusejendomme.
Skovskolen har indgået et forpligtende samarbejde  

 med Forskningscentret for Skov & Landskab og Institut for Økonomi,  

 Skov og Landskab på Den Kgl.
Veterinær- og Landbohøjskole,  

 der benævnes Center for Skov, Landskab og Planlægning.  

 Samarbejdet omfatter undervisning, formidling, forskning og rådgivning  

 om skov, landskab og planlægning.
Institutionens omsætning var i 2000 ca. 54 mio. kr.,  

 hvoraf det offentlige tilskud udgjorde 23,1 mio. kr. i rammebevilling, ca.  

 12,5 mio. kr. i taxametertilskud og ca. 3,3 mio. kr. i andre  

 aktivitetstilskud.
Ca. 13 pct. af indtægten kommer fra  

 indtægtsdækket virksomhed.
Den fredskovspligtige jord, som Skovskolen i Nødebo  

 ligger på og i dag lejer, udmatrikuleres og overdrages af Skov- og  

 Naturstyrelsen sammen med bygningerne til Undervisningsministeriet for, at de  

 senere kan overgå til Skovskolen i forbindelse med institutionens  

 overgang til selveje.
Med baggrund i Aktstykke nr. 109 af 11. december 1996  

 er der indgået en lejeaftale med Løvenholmfonden om ejendommen  

 Eldrupgård og en samarbejdsaftale om brug af Løvenholmfondens  

 skove og naturarealer til øvelses- og demonstrationsaktiviteter.  

 Staten har i 2000 finansieret opførsel af nye bygninger på  

 ejendommen Eldrupgaard.
Disse overgår til fonden efter 30 år.
2. Lovforslagets indhold i hovedtræk 2.1. Forslag om udvidelse af den betingede CVU-model Regeringen finder, at der bør være friere  

 adgang for institutionerne til at fortsætte CVU-samarbejdet uden at  

 gennemføre sammenlægningen, hvis et betinget godkendt  

 CVU-samarbejde fungerer og er i stand til at leve op til de kvalitative  

 mål m.v., som er forudsat ved CVU-godkendelsen, og institutionerne  

 ønsker en forlængelse, også selvom den oprindeligt aftalte  

 overgangsperiode står over for at udløbe.
Der åbnes konkret op for, at de institutioner, der  

 har stiftet et betinget godkendt CVU, når der er et år tilbage af  

 den aftalte overgangsperiode, kan aftale, at perioden forlænges i op  

 til tre år.
Undervisningsministeren godkender forlængelsen, i det  

 omfang forudsætningerne i øvrigt for den betingede  

 CVU-godkendelse fortsat er opfyldt.
Der kan senere aftales yderligere  

 forlængelse for en ny treårig periode.
Regeringen ønsker også, at der bliver skabt  

 ro om den fase, som strukturreformen nu går ind i.
Den lange  

 etablerings- og godkendelsesproces for CVU er har haft fokus på de  

 organisatoriske forhold, lederfunktioner, vedtægter, økonomi  

 osv.
CVU erne har nu overstået den indledende etableringsfase.
Arbejdet  

 med de indholdsmæssige aktiviteter, herunder konsekvenserne ved  

 udlægning af afdelinger fra Danmarks Pædagogiske Universitet, er  

 igangsat samtidig med, at der i de kommende år både skal sigtes  

 på bedre uddannelser og effektiviseringer i hele uddannelsessektoren.  

 Institutionerne skal have arbejdsro til at høste frugterne af den  

 hidtidige indsats ved nu at udnytte muligheden for at skabe øget  

 kvalitet, volumen og effektivitet i opgaveløsningen.
 Forslaget om en ændring af loven respekterer, at de  

 allerede stiftede betingede CVU er baserer sig på juridisk forpligtende  

 aftaler mellem selvstændige retssubjekter (selvejende  

 institutioner).
 Forslaget indeholder på denne baggrund nogle  

 betingelser, der skal være opfyldt for, at adgangen til at  

 forlænge overgangsperioden for betingede CVU er kan tages i  

 anvendelse:
· · · For en uddybning af de enkelte betingelser henvises til de  

 specielle bemærkninger til lovforslagets § 1, nr. 3 og 4.
2.2. Råd og udvalg ved CVU er Det foreslås, at selvejelovens § 27 h  

 ændres i overensstemmelse med det oprindelige CVU-lovforslag, og at  

 kravet i § 27 i om etablering af fælles råd ophæves.  

 Det medfører ikke, at der ikke fortsat kan oprettes fælles  

 råd på de enkelte partnere i CVU et, men det er nu op til de  

 enkelte institutioner selv at beslutte, om de ønsker dette.
2.3. Forvaltningshøjskolen og Skovskolen inddrages i  

 selvejeloven Med lovforslaget foreslås, at  

 forvaltningshøjskolen og Skovskolen overgår til selveje i  

 henhold til selvejeloven.
Samtidig ophæves lov om Danmarks  

 forvaltningshøjskole og lov om Skovskolen.
 Der er ikke med forslaget tilsigtet nogen ændring i  

 institutionernes virksomhed, finansiering og uddannelsesudbud i 2002.
 Godkendelsen efter selvejeloven indebærer,  

 at:
· · · · · · · · Forvaltningshøjskolens uddannelsesudbud er  

 fortrinsvis efter- og videreuddannelse, hvor uddannelserne retter sig mod  

 personer i erhverv.
Uddannelserne udbydes derfor hovedsageligt på  

 deltid.
Indplaceringen af uddannelserne vil ske i henhold til lov nr. 488 af  

 31. maj 2000 om erhvervsrettet grunduddannelse og videregående  

 uddannelse (videreuddannelsessystemet for voksne) med statonomuddannelsen  

 på VVU-niveau og fire uddannelser inden for offentlig ledelse,  

 offentlig administration, inkasso og tværfaglig social videreuddannelse  

 på diplomniveau.
Herudover udbyder forvaltningshøjskolen  

 socialformidleruddannelsen, der ligeledes er en deltidsuddannelse, som bygger  

 videre på ansøgernes erhvervserfaring, men hvor slutniveauet  

 svarer til socialrådgiveruddannelsen.
Uddannelsen berettiger  

 således også til samme jobfunktion efter endt uddannelse.
Det  

 samme gør sig gældende for skatterevisoruddannelsen, der  

 ligeledes er en længerevarende deltidsuddannelse.
Uddannelsernes  

 indplacering i uddannelseslovgivningen overvejes i øjeblikket.
 Skovskolen udbyder to grunduddannelser: Skov- og  

 landskabsingeniøruddannelsen og erhvervsuddannelsen til skov- og  

 landskabfagstekniker.
Skov- og landskabsingeniøruddannelsen med  

 tilhørende adgangskursus blev evalueret i 1997/98, og institutionen  

 har efterfølgende ændret uddannelsen, så den i niveau og  

 struktur svarer til Undervisningsministeriets  

 diplomingeniøruddannelse.
Uddannelsen er for nylig blevet tilpasset,  

 så den i indhold og niveau lever op til kravene til en  

 professionsbacheloruddannelse.
Det er forventningen, at Skovskolen vil kunne  

 øge optaget på denne uddannelse, der både er eftertragtet  

 og har gode beskæftigelsesmuligheder.
Institutionen afsøger  

 samtidig muligheder for udvikling af en ny videregående uddannelse  

 inden for park- og anlægsområdet svarende til de ændringer,  

 der sker på beskæftigelsesområdet.
 Erhvervsuddannelsen til skov- og landskabsfagtekniker er  

 en godkendt erhvervsuddannelse under Undervisningsministeriet, og uddannelsen  

 har fået en ny bekendtgørelse med virkning fra 1. januar  

 2001.
 Disse to grunduddannelser kan derfor umiddelbart  

 indplaceres i henhold til Undervisningsministeriets uddannelsesregler og  

 taxametertilskudsregler.
Skovarbejderuddannelsen og naturvejlederuddannelsen er  

 begge efteruddannelser.
Skovarbejderuddannelsen er overført i  

 eksisterende form til Undervisningsministeriet.
Der vil efterfølgende  

 blive taget stilling til, under hvilken uddannelseslov den skal indplaceres.  

 Naturvejlederuddannelsen videreføres indtil videre efter  

 finansieringsaftale med Skov- og Naturstyrelsen.
Der vil efterfølgende  

 blive taget stilling til uddannelsens indhold og indplacering.
Opretholdelsen af et landsdækkende udbud af  

 godkendte uddannelser skal fremover ses i sammenhæng med muligheden for  

 at etablere Centre for Videregående Uddannelse.
Med disse er der nu som  

 nævnt under 1.1. skabt mulighed for at danne regionalt baserede,  

 fagligt bredere uddannelsesinstitutioner med sammenhængende grund-,  

 efter- og videreuddannelse.
CVU-loven tilsigter en decentraliseret  

 regionalisering gennem den under 1.1. nævnte udlægning af  

 afdelingerne fra DPU (tidligere Danmarks Lærerhøjskole og  

 Danmarks Pædagoghøjskole) til CVU er.
 Det vil således ikke være i overensstemmelse  

 med CVU-lovens intentioner på længere sigt at opretholde de to  

 institutioner som monopoliserede landsdækkende  

 videreuddannelsesinstitutioner.
I det omfang, der ikke bliver opbygget faglige  

 miljøer til at varetage de to institutioners uddannelssudbud på  

 andre godkendte uddannelsesinstitutioner, vil Danmarks  

 forvaltningshøjskole og Skovskolen dog fortsat kunne udbyde  

 landsdækkende godkendte uddannelser som udlagt undervisning.  

 Godkendelse af udlagt undervisning vil i disse tilfælde ske efter en  

 konkret vurdering 3. Hørte myndigheder m.v.
Et udkast har været sendt til høring hos CVU  

 Rektorforsamlingen, Lærerseminariernes Rektorforsamling,  

 Pædagogseminariernes Rektorforsamling, Rektorforsamlingen ved  

 Håndarbejdsseminarierne, Rektorforsamlingen for Teknika,  

 Rektorforsamlingen for de Sociale Højskoler, Rektorforsamlingen for  

 Sygeplejerskeuddannelsen, Ergoterapeutskolernes Skolelederforsamling,  

 Fysioterapeutskolernes Skolelederforsamling, Rektorkollegiet,  

 Lærerseminariernes Bestyrelsesforening, Pædagogseminariernes  

 Bestyrelsesforening, Ankerhus Seminarium, Suhr s Seminarium, Danmarks  

 forvaltningshøjskole, Skovskolen, Rådet for Mellemlange  

 Videregående Uddannelser, Voksenuddannelsesrådet, Danske  

 Studerendes Fællesråd, Moderate Studenter, Lærerstuderendes  

 Landskreds, Pædagogstuderendes Landssammenslutning,  

 Funktionærernes og Tjenestemændenes Fællesråd,  

 Forbundet af Offentligt Ansatte, Dansk Arbejdsgiverforening, Børne- og  

 Ungdomspædagogernes Landsforbund, Socialpædagogernes  

 Landsforbund, Danmarks Lærerforening, Landsforeningen for  

 Socialpædagoger, Akademikernes Centralorganisation, Dansk  

 Magisterforening, Amtsrådsforeningen, Kommunernes Landsforening,  

 Københavns Kommune, Frederiksberg Kommune, Hovedstadens  

 Sygehusfællesskab, Børne- og Kulturchefforeningen og  

 Rigsrevisionen.
Forslaget har desuden været ad elektronisk vej sendt  

 til offentlig høring på www.uvm.dk.
Økonomiske konsekvenser for stat, kommuner og amtskommuner Med forvaltningshøjskolens overgang til  

 taxameterstyring fra og med 2003 vil udgifter, der tidligere har været  

 afholdt af Den Kommunale Momsfond, skulle afholdes af staten, idet tilskuddet  

 til forvaltningshøjskolen herefter udbetales af  

 Undervisningsministeriet.
Der vil derfor blive optaget forhandlinger med de  

 kommunale organisationer om regulering af det kommunale bloktilskud svarende  

 til bidraget fra Den Kommunale Momsfond.
Beløbet vil fra 2003 og frem  

 være i størrelsesordenen ca. 12 mio. kr. årligt.
 Skovskolen kan udbyde naturvejlederuddannelsen for Skov-  

 og Naturstyrelsen samt adgangspraktik for forststuderende for  

 landbohøjskolen på brugerbetalte vilkår, således at  

 institutionen får dækket sine udgifter derved og således,  

 at betingelserne ikke nødvendigvis opfylder de krav, der stilles til  

 udbud på indtægtsdækkede vilkår.
Skovskolen får mulighed for at overtage de  

 bygninger, de i dag anvender, efter selvejelovens generelle principper.
Ved  

 indbetaling af overdragelsessummen - svarende til 50 pct. af den offentlige  

 vurdering   til staten fragår institutionens udgifter til tinglysning  

 af ejerskiftet og til tinglysning af pant i ejendommene i et omfang svarende  

 til overdragelsessummen.
I forbindelse med godkendelse af uddannelserne efter  

 Undervisningsministeriets regler vil de studerende ved de to institutioner,  

 der opfylder betingelserne herfor, få mulighed for at søge  

 Statens Uddannelsesstøtte og Statens Voksenuddannelsesstøtte i  

 henhold til gældende regler.
Det forventes ikke, at dette  

 medfører væsentlige merudgifter, og udgifterne forventes at  

 ligge inden for den nuværende budgetteringsramme.
Administrative konsekvenser for stat, kommuner og amtskommuner Intentionen med lovforslaget om at styrke  

 frivillighedsprincippet i CVU-processen ved at øge muligheden for at  

 anvende den betingede CVU-model kan medføre en øget anvendelse  

 af denne end hidtil forudsat.
Undervisningsministeriets samlede  

 institutionsmæssige administration (økonomisk og juridisk  

 tilsyn, revision m.v.) er mere omfattende i forbindelse med betingede CVU er  

 end i forbindelse med ubetingede CVU er.
For Undervisningsministeriet, for  

 forvaltningshøjskolen og for Skovskolen medfører forslaget en  

 række opgaver i forbindelse med institutionernes overgang til  

 selvejeloven.
På sigt vil omlægningen have en neutral  

 administrativ virkning, da administrative lettelser på  

 økonomiadministrationen modvirkes af opgaver i forbindelse med tilsyn  

 og revision.
 Det administrative merarbejde i forbindelse med  

 lovforslaget og de efterfølgende opgaveomlægninger afholdes  

 inden for Undervisningsministeriets samlede ramme.
Økonomiske konsekvenser for erhvervslivet Lovforslaget har ingen økonomiske konsekvenser for  

 erhvervslivet.
Administrative konsekvenser for erhvervslivet Lovforslaget har ingen administrative konsekvenser for  

 erhvervslivet.
Miljømæssige konsekvenser Lovforslaget har ingen konsekvenser for  

 miljøet.
Administrative konsekvenser for borgerne Lovforslaget har ingen administrative konsekvenser for  

 borgerne.
Lovforslagets forhold til EU-retten Lovforslaget indeholder ikke EU-retlige aspekter.
Samlet vurdering af lovforslagets  

 konsekvenser Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Forslaget medfører kommunale mindreudgifter på  

 ca. 12 mio. kr.
 Forslaget medfører statslige merudgifter på ca.  

 12 mio. kr.
Administrative konsekvenser for stat, kommuner og  

 amtskommuner Ingen Meradministration ved øget anvendelse af betinget  

 CVU-model Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte  

 bestemmelser Til § 1 Til nr. 1 og 2 Bestemmelserne retter en fejl, der skyldes samtidig  

 behandling af to lovforslag.
Til nr. 3 og 4 Der henvises til lovforslagets almindelige  

 bemærkninger under 1.1. og 2.1.
 En aftale om stiftelse af et betinget CVU indeholder en  

 pligt for aftaleparterne til hver især senest efter et nærmere  

 angivet antal år (ikke over fem) at lægge sig sammen med en  

 samtidigt stiftet CVU-institution med henblik på en endelig godkendelse  

 af den sammenlagte institution som CVU. Ønsker en stiftende  

 institution ikke længere at realisere sammenlægningen, kan den  

 beslutte at opsige aftalen.
Den helt grundlæggende betingelse for, at  

 overgangsperioden i en aftale om et betinget CVU kan forlænges ud over  

 fem år, er, at der skal være enighed mellem alle aftalens parter.  

 Stiftelsesaftalerne er bindende aftaler mellem selvstændige  

 retssubjekter, og da nogle parter kan have lagt afgørende vægt  

 på netop spørgsmålet om overgangsperioden, vil perioden  

 ikke ensidigt kunne ændres af enkelte institutioner.
Parter i aftalen  

 om et betinget CVU udgøres i første række af de  

 institutioner, der har stiftet CVU et, jf. selvejelovens § 27 g,  

 stk. 1 (»de stiftende institutioner«). Derudover kan der være tale  

 om eventuelle andre institutioner, der efterfølgende har sluttet sig  

 til aftalen på lige fod med de stiftende institutioner.
Selve CVU et er ikke part i aftalen, og det er derfor  

 formelt set ikke et krav, at CVU ets bestyrelse tiltræder de  

 øvrige institutioners eventuelle aftale om en forlængelse af  

 overgangsperioden.
Man skal dog være opmærksom på, at  

 medlemmerne af CVU ets bestyrelse har ladet sig udpege til bestyrelsen,  

 ligesom CVU ets rektor er blevet ansat, ud fra en forudsætning om  

 institutionens overgang til ubetinget CVU senest ved udløbet af den  

 oprindeligt aftalte periode.
På denne baggrund samt af hensyn til de  

 aktiviteter, de enkelte institutioner har overdraget til CVU et at  

 forestå, vil det være tilrådeligt, at der også  

 indhentes samtykke fra denne personkreds til en aftale om forlængelse  

 af perioden.
 Beslutning om forlængelse af fristen træffes  

 af bestyrelsen for den enkelte institution med samme formkrav som selve  

 beslutningen om at indgå/tilslutte sig stiftelsesaftalen, herunder krav  

 om kvalificeret flertal i henhold til institutionens vedtægt.
 Kan der ikke nås til enighed om en ændring af  

 aftalen, vil det være den gældende aftale, der regulerer de  

 enkelte institutioners handlemuligheder, herunder muligheden for eventuelt at  

 opsige aftalen.
De gældende aftaler forhindrer, at institutioner,  

 der er part i en aftale om et betinget CVU, f.eks. kan spekulere i at  

 opretholde et for stort forbrug på de øvrige institutioners  

 bekostning og samtidig - i kraft af aftalen - kræve den endelige  

 sammenlægning gennemført imod de øvrige institutioners  

 ønske.
Selvejeloven stiller således krav om, at aftalen skal  

 sikre, at institutionernes indbyrdes kapitalforhold ikke forrykkes i den  

 betingede periode.
Det indgår i Undervisningsministeriets  

 standardaftale, som har dannet grundlag for de konkrete aftaler, at parterne  

 ikke uden de øvrige parters samt selve CVU ets godkendelse kan  

 foretage økonomiske dispositioner af usædvanlig art, eller som  

 kan medføre en forrykkelse af det indbyrdes kapitalforhold.
Det  

 indgår herudover, at hvis en stiftende institution gør sig  

 skyldig i væsentlig misligholdelse af sine forpligtelser efter aftalen,  

 kan de øvrige parter forlange, at den misligholdende part straks  

 udtræder af aftalen.
De tilbageværende institutioner vil kunne  

 beslutte at forlænge den betingede overgangsperiode under de  

 almindelige betingelser herfor.
 Undervisningsministeriet vil også være  

 selvstændigt forpligtet til at sikre, at en sammenlægning ikke  

 tynges af en eventuel økonomisk nødlidende deltager.  

 Ministeriet kan ud fra sædvanlige hensyn medvirke til en  

 økonomisk rekonstruktion af en sådan institution, således  

 at CVU et kan starte på et økonomisk forsvarligt grundlag.
Betingelsen om, at der tidligst kan tages stilling til  

 spørgsmålet om en eventuel forlængelse af  

 overgangsperioden for et betinget CVU, når der er et år tilbage  

 af den oprindeligt aftalte overgangsperiode, skal sikre, at fokus for de  

 stiftende institutioner og CVU et i den kommende tid forbliver på  

 indholdet og de kvalitative muligheder i CVU-projektet frem for at blive  

 forskudt tilbage til selve stiftelsesgrundlaget, jf. herved de almindelige  

 bemærkninger.
Den enkelte institutions afgørelse af, om man  

 eventuelt helt ønsker at udtræde af fællesskabet, vil som  

 hidtil kunne ske på et hvilket som helst tidspunkt, indtil  

 sammenlægning er sket, naturligvis med respekt af stiftelsesaftalens  

 opsigelsesbestemmelser.
 I forhold til de i alt syv betingede CVU er, der er  

 indgået aftale om til dato (de seks er godkendt, og ét er  

 forhåndsgodkendt, af Undervisningsministeriet), er der aftalt  

 følgende om overgangsperioden:
· · · · I disse tilfælde vil der altså kunne  

 træffes beslutning i henhold til den foreslåede bestemmelse efter  

 henholdsvis et, to, tre eller fire år.
 Undervisningsministeren har i henhold til det  

 nuværende lovgrundlag pligt til at tilbagekalde en betinget  

 CVU-godkendelse, enten hvis CVU et efter en samlet vurdering ikke lever op  

 til forudsætningerne for godkendelsen, jf. § 27 d, stk. 3,  

 eller hvis ministeren vurderer, at de stiftende institutioner ikke i  

 tilstrækkeligt omfang varetager CVU ets fælles formål, jf.  

 § 27 g, stk. 8. Det vil med forslaget som i dag være en  

 forudsætning, at det betingede CVU i overgangsperioden er i stand til  

 at varetage de opgaver, der følger med CVU-godkendelsen, på  

 fuldt tilfredsstillende måde og med den nødvendige kvalitet.  

 På denne baggrund er det en betingelse for at forlænge perioden,  

 at undervisningsministeren påser, at forudsætningerne i  

 øvrigt for den betingede CVU-godkendelse fortsat er opfyldt.
De stiftende institutioner har i dag en almindelig adgang  

 til at revidere stiftelsesaftalen vedrørende det betingede CVU.
Det  

 forudsætter dog undervisningsministerens godkendelse, hvilket  

 primært er begrundet i, at ændringerne kan forrykke  

 forudsætningerne for selve CVU-godkendelsen.
I det omfang parterne i  

 forbindelse med en beslutning om i henhold til den foreslåede  

 bestemmelse at forlænge overgangsperioden også finder behov for  

 at genforhandle andre elementer af stiftelsesaftalen, skal ministeren derfor  

 i første række påse, at forudsætningerne for  

 CVU-godkendelsen ikke i kraft af disse ændringer forrykkes så  

 meget, at godkendelsen ikke vil kunne bevares.
Hvis ministeren finder at  

 kunne godkende ændringerne i aftalegrundlaget, må ministeren  

 på dette nye grundlag også godkende forlængelsen af  

 overgangsperioden.
 Adgangen til at forlænge overgangsperioden kan -  

 under tilsvarende betingelser som beskrevet ovenfor   tages i anvendelse til  

 en forlængelse på yderligere tre år.
Som nævnt kan nye institutioner efter de i dag  

 gældende regler efterfølgende - i enighed med de stiftende  

 institutioner og med undervisningsministerens godkendelse - slutte sig til en  

 aftale om stiftelse af et betinget CVU.
Denne adgang er endnu ikke blevet  

 anvendt, men ministeren vil i forbindelse hermed alene kunne godkende, at  

 overgangsperioden for sådanne institutioner udløber senest  

 samtidig med overgangsperioden for de øvrige institutioner.  

 Tilsvarende indeholder selvejeloven i § 27 j, stk. 1, 2. pkt.,  

 mulighed for, at ministeren under visse betingelser kan pålægge  

 de stiftende institutioner af et betinget CVU at optage en ny institution i  

 aftalen med samme tidspunkt for udløb af overgangsperioden som de  

 øvrige institutioner.
Med gennemførelsen af dette lovforslag vil det  

 fortsat gælde, at eventuelle nye institutioner, der skal tilslutte sig  

 en stiftelsesaftale   hvad enten det sker efter aftale med de stiftende  

 institutioner eller efter ministerens pålæg til de stiftende  

 institutioner   er begrænset af de øvrige institutioners aftale  

 med hensyn til spørgsmålet om overgangsperiode.
Institutionen  

 vil dog også skulle være enig i en eventuel efterfølgende  

 beslutning om forlængelse af perioden, jf. ovenfor.
Endelig indeholder loven i dag mulighed for, at  

 institutioner kan opnå en betinget tilslutning til et i øvrigt  

 ubetinget CVU i enighed med de institutioner, der stifter CVU et ved  

 sammenlægning, eller   hvis det sker efterfølgende   i enighed  

 med CVU et.
Der er til dato ikke godkendt sådanne tilslutningsaftaler.  

 På baggrund af modellens begrænsede praktiske relevans   der  

 formentlig blandt andet skyldes, at enkeltstående institutioner har  

 mulighed for at indgå alle mulige former for samarbejdsaftaler med et  

 CVU og således ikke behøver at lade sig begrænse af  

 bestemmelserne i lovens § 27 g   er adgangen til en sådan betinget  

 tilslutning ikke omfattet af forslagets mulighed for at forlænge  

 overgangsperioden ud over de fem år.
Alle de betinget godkendte CVU er, der er godkendt til  

 dato, er »kerne-CVU er«, dvs.
CVU er, der får udlagt aktiviteter fra  

 afdelinger ved Danmarks Pædagogiske Universitet (DPU)   i alt syv.
Det  

 har været en betingelse for udlægning fra DPU, at CVU et  

 både omfatter udbud af læreruddannelse og  

 pædagoguddannelse.
Et betinget kerne-CVU, der kun har ét  

 lærer- eller ét pædagogseminarium i kredsen af stiftende  

 institutioner, vil miste grundlaget for kerne-CVU-godkendelsen, hvis en af  

 disse institutioner skulle vælge at udtræde af CVU et i  

 konsekvens af en manglende enighed blandt de stiftende institutioner om den  

 betingede periodes varighed.
Det ville i givet fald betyde, at der skulle ske  

 en omplacering af den afdeling, som CVU et har fået udlagt fra DPU.
Til nr. 5 og 6 Der henvises til lovforslagets almindelige  

 bemærkninger under 1.2. og 2.2.
Udviklingsrådene bør fortsat kunne udvikle  

 sig hurtigt og dynamisk over tid, hvorfor rådenes nærmere  

 sammensætning ikke forudsættes at fremgå af  

 institutionernes vedtægter.
Med forslagets formulering vil det ikke  

 være udelukket, at studerende bliver medlemmer af  

 udviklingsrådene, men de vil   modsat i dag   skulle opfylde kravet om  

 forsknings- og udviklingskyndighed.
 Den nærmere sammensætning af efter- og  

 videreuddannelsesudvalgene vil fortsat skulle fremgå af CVU ernes  

 vedtægter.
Til nr. 7 Der henvises til lovforslagets almindelige  

 bemærkninger under 1.3. og 2.3.
Ad § 34 a, stk. 2 I tilfælde af institutionens ophør som  

 selvejende institution vil der blive optaget forhandling med kommunerne om  

 anvendelse af institutionens nettoformue opgjort pr. 31. december 2002, jf.  

 den gældende § 6 i lov om Danmarks forvaltningshøjskole.
En  

 del af denne formue hidrører fra midler fra Den Kommunale Momsfond.  

 Undervisningsministeren forhandler på statens vegne.
 Anvendelse af en eventuel yderligere nettoformue vil ske i  

 overensstemmelse med bestemmelsen i selvejelovens § 5, stk. 1,  

 hvorefter formuen anvendes til undervisnings- og uddannelsesformål  

 efter undervisningsministerens bestemmelse.
Ad § 34 a, stk. 3-5 Hermed videreføres bestemmelser fra lov om Danmarks  

 forvaltningshøjskole om aflønning af statstjenestemænd  

 ved Danmarks forvaltningshøjskole.
Ad § 34 b, stk. 2 Bestemmelsen bibeholder den hjemmel, som Skovskolen har i  

 dag til afholde udgifter i forbindelse med tabt arbejdsfortjeneste m.m. og  

 opkræve gebyrer i forbindelse med skovarbejderuddannelsen.  

 Institutionen får således mulighed for at videreføre de  

 eksisterende ordninger, indtil ordningerne er indpasset i  

 Undervisningsministeriets lovgivning.
Til § 4 Til stk. 2 Den nye affattelse af selvejelovens §§ 27 h og 27 i  

 træder med loven i kraft den 1. januar 2003, men godkendte CVU er kan  

 vente med at indarbejde ændringerne vedrørende  

 udviklingsråd og efter- og videreuddannelsesudvalg i vedtægterne  

 indtil senest det tidspunkt, hvor udpegningsperioden for efter- og  

 videreuddannelsesudvalgenes medlemmer udløber i henhold til CVU ets  

 vedtægt (i henhold til Undervisningsministeriets  

 standardvedtægter to år efter nedsættelsen).  

 Standardvedtægterne indeholder ikke bestemmelser om faste  

 udpegningsperioder for medlemmer af udviklingsrådene.
Til stk. 3 Da funktionsperioden for den siddende bestyrelse  

 udløber den 1. juli 2002, foreslås det, at  

 undervisningsministeren udpeger en ny bestyrelse for  

 forvaltningshøjskolen i overensstemmelse med den overordnede  

 bestemmelse i selvejelovens § 8. Denne nye bestyrelses funktionsperiode  

 er fra den 1. juli 2002 og indtil et tidspunkt, der fastsættes  

 nærmere i den vedtægt, som bestyrelsen udarbejder i  

 overensstemmelse med selvejelovens bestemmelser.
Denne vedtægt skal  

 godkendes af undervisningsministeren og træde i kraft den 1. januar  

 2003.
Til stk. 5 Med overgangen til selvejeloven og godkendelse af  

 uddannelserne efter Undervisningsministeriets regler overgår  

 forvaltningshøjskolen og Skovskolen til taxameterstyrede bevillinger  

 på lige fod med andre institutioner under Undervisningsministeriet.
Det  

 er intentionen, at forvaltningshøjskolens og Skovskolens uddannelser  

 skal omfattes af de gældende bestemmelser i selvejeloven eller i  

 uddannelseslovene.
Indtil dette er sket, kan der ydes tilskud til  

 uddannelsesaktiviteten efter denne bestemmelse.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om Centre for Videregående Uddannelse og andre selvejende  

 institutioner for videregående uddannelser m.v. (selvejeloven), jf.  

 lovbekendtgørelse nr. 684 af 11. juli 2000, som ændret ved lov  

 nr. 246 af 6. april 2001, som ændret ved lov nr. 286 af 25. april 2001  

 og lov nr. 345 af 16. maj 2001, foretages følgende  

 ændringer:
§ 22 a.
Undervisningsministeren kan fastsætte regler om  

 elektronisk kommunikation mellem institutionen og Undervisningsministeriet,  

 herunder om anvendelse af digital signatur i forbindelse med aflevering af  

 oplysninger efter § 22, stk. 1.
 1. § 22 a, som indsat ved lov nr. 246 af 6. april 2001,  

 ophæves.
Sociale klausuler § 22 a.
Undervisningsministeren kan ved ydelse af tilskud til  

 Centre for Videregående Uddannelse og andre selvejende institutioner  

 for videregående uddannelser stille vilkår, der fremmer  

 formålet i lov om aktiv socialpolitik og lov om en aktiv  

 arbejdsmarkedspolitik (sociale klausuler). Undervisningsministeren kan  

 fastsætte nærmere regler herom.
 2. Overskriften til § 22 a: »Sociale klausuler«  

 og § 22 a, som indsat ved lov nr. 286 af 25. april 2001,  

 ophæves, og i stedet indsættes:
»§ 22 a.
Undervisningsministeren kan fastsætte regler om  

 elektronisk kommunikation mellem institutionen og Undervisningsministeriet,  

 herunder om anvendelse af digital signatur i forbindelse med aflevering af  

 oplysninger efter § 22, stk. 1.
Sociale klausuler § 22 b.
Undervisningsministeren kan ved ydelse af tilskud til  

 Centre for Videregående Uddannelse og andre selvejende institutioner  

 for videregående uddannelser stille vilkår, der fremmer  

 formålet i lov om aktiv socialpolitik og lov om en aktiv  

 arbejdsmarkedspolitik (sociale klausuler). Undervisningsministeren kan  

 fastsætte nærmere regler herom.«.
§ 27 g.
To eller flere selvejende uddannelsesinstitutioner,  

 der udbyder professionsrettet mellemlang eller kort videregående  

 uddannelse, kan med undervisningsministerens godkendelse stifte en ny  

 selvejende institution efter § 3, der samtidig godkendes som CVU efter  

 § 27 d.
Godkendelsen sker på betingelse af, at de stiftende  

 institutioner senest efter en 5-årig overgangsperiode  

 sammenlægges med CVU et efter bestemmelsen i § 5 a.
Efter  

 udløbet af den 5-årige overgangsperiode skal CVU et efter  

 sammenlægning med de stiftende institutioner godkendes endeligt efter  

 § 27 d.
 3. I § 27 g, stk. 1, 3. pkt., indsættes  

 efter »§ 27 d«: », jf. dog stk. 13 og 14.«.
 Stk. 2. Vedtægten for CVU et skal indeholde bestemmelse  

 om, at undervisningsministeren kan bestemme, at CVU et skal opløses,  

 herunder sammenlægges efter § 5 a med et andet CVU, hvis  

 betingelsen ikke opfyldes, eller hvis godkendelsen tilbagekaldes efter  

 stk. 8 eller § 27 d, stk. 3.
Stk. 3. Efter stiftelsen ydes alle tilskud efter kapitel 5  

 samt § 27 b, stk. 4, til CVU et.
Tilskuddene skal anvendes til brug  

 for de enkelte institutioner og til fælles formål.  

 Undervisningsministeren yder dog ikke grundtilskud efter § 14,  

 stk. 1, til CVU et.
Stk. 4. Undervisningsministeren godkender en aftale mellem de  

 stiftende institutioner for overgangsperioden, hvori der navnlig skal  

 være taget stilling til 1)	ledelsen af CVU et, 2)	ansvars- og opgavefordelingen mellem CVU et og de stiftende  

 institutioner, 3)	de økonomiske forhold mellem de stiftende institutioner  

 indbyrdes og i forhold til CVU et, herunder spørgsmålet om  

 eventuelle kapitalindskud, og 4)	retsstillingen, hvis en eller flere af de stiftende institutioner  

 ikke sammenlægges med CVU et eller i øvrigt opsiger  

 aftalen.
Stk. 5. Aftalen skal sikre, at de stiftende institutioner kan  

 videreføre deres drift, og at deres indbyrdes kapitalforhold ikke  

 forrykkes.
Ministeren kan udforme en standardaftale, som kan fraviges efter  

 ministerens nærmere bestemmelse.
 Stk. 6. De stiftende institutioner skal varetage  

 institutionens egne interesser som uddannelsesinstitution og CVU ets  

 interesser.
 Stk. 7. Godkendelsen efter stk. 1 kan inden  

 udløbet af den 5-årige overgangsperiode ændres til en  

 ubetinget godkendelse efter § 27 d, hvis en eller flere af de stiftende  

 institutioner sammenlægges med CVU et efter bestemmelsen i § 5  

 a.
 Stk. 8. Undervisningsministeren kan tilbagekalde godkendelsen  

 efter stk. 1 inden overgangsperiodens udløb, hvis ministeren  

 vurderer, at de stiftende institutioner ikke i tilstrækkeligt omfang  

 varetager CVU ets fælles formål.
 Stk. 9. Med undervisningsministerens godkendelse kan en  

 uddannelsesinstitution, der udbyder professionsrettet mellemlang  

 videregående uddannelse, opnå samme forhold til et CVU som  

 stiftende institutioner efter stk. 1-6.
 Stk. 10. For CVU er omfattet af stk. 1-9 udarbejdes ud  

 over regnskaber for de enkelte institutioner, jf. kapitel 6, et konsolideret  

 regnskab.
 Stk. 11. Bestemmelserne i § 8, stk. 3, nr. 2-4, og  

 stk. 4, finder ikke anvendelse i forbindelse med udlejningsforhold  

 mellem de stiftende institutioner indbyrdes og mellem disse og CVU et.  

 Bestemmelsen i § 8, stk. 3, nr. 5, finder ikke anvendelse mellem de  

 stiftende institutioner indbyrdes og mellem disse og CVU et.
 Stk. 12. Bestemmelserne i § 24 a, stk. 1 og 2,  

 finder ikke anvendelse i forbindelse med udlejningsforhold mellem de  

 stiftende institutioner indbyrdes og mellem disse og CVU et.
 4. I § 27 g indsættes som stk. 13 og  

14:
 »Stk. 13. De stiftende institutioner samt eventuelle  

 institutioner, der efterfølgende har tilsluttet sig den i stk. 4  

 og 5 nævnte aftale, jf. stk. 9, kan, når der er mindre end 1  

 år tilbage af overgangsperioden, beslutte at ansøge  

 undervisningsministeren om, at perioden forlænges i op til 3 år.  

 Ministeren godkender forlængelsen af overgangsperioden, i det omfang  

 CVU et fortsat lever op til de i § 27 d, stk. 2, nævnte  

 forudsætninger for godkendelsen.
 Stk. 14. Forlængelse af overgangsperioden efter  

 stk. 13 kan gentages én gang.«.
§ 27 h.
Bestyrelsen for et CVU skal nedsætte et  

 udviklingsråd, der har til opgave at rådgive bestyrelsen om det i  

 § 27 b nævnte samarbejde om udviklingsopgaver og om  

 forskningstilknytning.
Rådet sammensættes af 1)	studerende ved CVU et, 2)	lærere ved CVU et, 3)	videnskabelige medarbejdere fra forskningsinstitutioner, som CVU et  

 har samarbejdsaftaler med, og 4)	personer fra det arbejdsmarked, herunder de professioner, som  

 institutionens uddannelsesudbud og udviklingsopgaver retter sig  

 mod.
 Stk. 2. Rådet skal have flertal af medlemmer efter  

 stk. 1, nr. 1 og 2, og antallet af medlemmer efter stk. 1, nr. 2,  

 skal overstige antallet af medlemmer efter stk. 1, nr. 1. Medlemmer  

 efter stk. 1, nr. 2-4, skal have kvalifikationer og erfaringer inden for  

 forskning og udvikling.
Stk. 3. Bestyrelsen nedsætter ét eller eventuelt  

 flere rådgivende udvalg, der har til opgave at sikre, at aftagernes  

 ønsker til CVU ets efter- og videreuddannelsestilbud og  

 udviklingsopgaver i relation til områdets offentlige og private  

 virksomheder opsamles, koordineres og kommer til CVU ets kundskab.
Udvalgenes  

 medlemmer udpeges efter nærmere bestemmelse i CVU ets vedtægt  

 af 5. § 27 h affattes således:
»§ 27 h.
Bestyrelsen for et CVU skal nedsætte et  

 udviklingsråd, der har til opgave at rådgive bestyrelsen om det i  

 § 27 b nævnte samarbejde om udviklingsopgaver og om  

 forskningstilknytning.
Rådet sammensættes af personer med  

 kvalifikationer og erfaring inden for forskning og udvikling, herunder  

 lærere fra CVU et, videnskabelige medarbejdere fra  

 forskningsinstitutioner, som CVU et har samarbejdsaftaler med, samt af  

 personer fra det arbejdsmarked, herunder de professioner, som institutionens  

 uddannelsesudbud og udviklingsopgaver retter sig mod.
Stk. 2. Bestyrelsen nedsætter ét eller eventuelt  

 flere rådgivende udvalg, der har til opgave at sikre, at aftagernes  

 ønsker til CVU ets efter- og videreuddannelsestilbud og  

 udviklingsopgaver i relation til områdets offentlige og private  

 virksomheder opsamles, koordineres og kommer til CVU ets kundskab.
Udvalgene  

 sammensættes efter nærmere bestemmelse i CVU ets vedtægt  

 bredt med repræsentanter for det regionale arbejdsmarked, herunder de  

 professioner, som institutionens uddannelsesudbud retter sig til.«.
1)	studiebestyrelserne i CVU et, jf. § 27 e, samt bestyrelserne i  

 de enkelte institutioner, hvis CVU et er omfattet af § 27 g, 2)	lærerne ved CVU et samt ved de enkelte institutioner, hvis CVU  

 et er omfattet af § 27 g, 3)	organisationer, der repræsenterer de færdiguddannede,  

 og 4)	organisationer, der repræsenterer det regionale  

 arbejdsmarked.
 Stk. 4. Udvalg efter stk. 3 sammensættes  

 således, at der er lige mange medlemmer udpeget efter stk. 3, nr.  

 1 og 2, som efter stk. 3, nr. 3 og 4. Antallet af medlemmer udpeget  

 efter stk. 3, nr. 2 og 3, skal overstige antallet af medlemmer udpeget  

 efter stk. 3, nr. 1 og 4.
§ 27 i.
I et CVU med flere partnere, jf. § 27 d,  

 stk. 4, oprettes råd for de studerende på de enkelte  

 partneres uddannelsessteder efter tilsvarende regler som i § 26 a.
Der  

 oprettes endvidere på de enkelte partneres uddannelsessteder  

 fælles råd, der sammensættes med ligelig  

 repræsentation af medarbejdere og studerende, der på basis af  

 drøftelser rådgiver studiebestyrelsen om de opgaver, som  

 studiebestyrelsen varetager i henhold til CVU ets vedtægt.
Rådets  

 medlemmer vælges af og blandt medarbejdere med mindst halvtids  

 beskæftigelse, der har deres virke ved det pågældende  

 uddannelsessted, og af de studerendes råd, jf. 1. pkt.
 6. I § 27 i ophæves 2. og 3.  

 pkt.
- - - Bilag 2 Finansministeriets lov nr. 133 af 25. marts 1981 Lov om Danmarks  

 forvaltningshøjskole § 1. Danmarks forvaltningshøjskole er en selvejende  

 institution, der har til formål at virke for efteruddannelse af  

 personale, som varetager forvaltningsmæssige opgaver i offentlig  

 tjeneste, samt at fremme undersøgelser og formidling af erfaring inden  

 for dette område.
§ 2. Forvaltningshøjskolen ledes af en bestyrelse, der  

 beskikkes af finansministeren for 4 år ad gangen.
Bestyrelsen  

 består af 16 medlemmer, hvoraf finansministeren udpeger 5, herunder  

 formanden.
De øvrige medlemmer udpeges således:
1 af indenrigsministeren 1 af undervisningsministeren 2 af Kommunernes Landsforening 2 af Amtsrådsforeningen i Danmark 1 af Københavns kommune 1 af Frederiksberg kommune 1 af Akademikernes Centralorganisation 1 af Funktionærernes og Tjenestemændenes  

 Fællesråd 1 af Landsorganisationen i Danmark.
 Stk. 2. Formanden udpeges efter indhentet udtalelse fra  

 bestyrelsens øvrige medlemmer.
 Stk. 3. Bestyrelsen er beslutningsdygtig, når mindst  

 halvdelen af medlemmerne er mødt, og træffer sine  

 afgørelser ved simpelt flertal, jfr. dog § 4. I tilfælde af  

 stemmelighed er formandens stemme afgørende.
 § 3. Til at rådgive bestyrelsen nedsættes et  

 undervisningsråd med repræsentanter for personaleorganisationer,  

 faglige organisationer, forvaltningshøjskolens lærere og skolens  

 tekniske og administrative personale.
Stk. 2. Undervisningsrådet beskikkes af  

 finansministeren.
Rådets funktionsperiode er sammenfaldende med  

 bestyrelsens.
Bestyrelsens formand er formand for  

 undervisningsrådet.
 § 4. De nærmere regler for forvaltningshøjskolens  

 styrelse og virksomhed fastsættes i en vedtægt, der vedtages af  

 bestyrelsen med et flertal på mindst to tredjedele af bestyrelsens  

 medlemmer og stadfæstes af finansministeren.
 § 5. Forvaltningshøjskolens udgifter dækkes  

 gennem tilskud fra staten og kommunerne samt gennem kursusafgifter og andre  

 indtægter.
 Stk. 2. De i stk. 1 nævnte tilskud fra staten og  

 kommunerne ydes med lige store beløb og for kommunernes vedkommende af  

 det kommunale momsfond, medmindre andet aftales mellem finansministeren og  

 kommunerne.
 § 6. Ophører Danmarks forvaltningshøjskole som  

 selvejende institution, optager finansministeren forhandlinger med kommunerne  

 om anvendelsen af skolens formue.
 § 7. De statstjenestemænd, der den 31. december 1981  

 gør tjeneste ved Danmarks forvaltningshøjskole, opretholder  

 ansættelsesforholdet til staten under udførelse af tjeneste ved  

 forvaltningshøjskolen fra 1. januar 1982.
 Stk. 2. Staten udbetaler lønninger til de i stk. 1  

 nævnte statstjenestemænd og afholder udgifter til pension i  

 overensstemmelse med reglerne i tjenestemandslovgivningen.
 Stk. 3. Forvaltningshøjskolen refunderer fra 1. januar  

 1982 de lønninger, der udbetales i henhold til stk. 2. Udgifterne  

 til pension fordeles mellem staten og forvaltningshøjskolen efter  

 forholdet mellem den del af pensionsalderen, som er optjent indtil 1. januar  

 1982, og i tiden efter denne dato.
 § 8. Loven træder i kraft den 1. januar 1982. §§ 2,  

 3 og 4 træder dog i kraft den 1. juli 1981.
 Stk. 2. Lov nr. 46 af 3. februar 1971 ophæves.
Givet på Christiansborg Slot, den 25. marts  

 1981 Under Vor Kongelige Hånd og Segl I Dronningens navn:
INGRID Dronning af Danmark Rigsforstander / Svend Jakobsen Bilag 3 Miljø- og Energiministeriets lov nr. 393 af 22.  

 maj 1996 Lov om Skovskolen VI MARGRETHE DEN ANDEN, af Guds Nåde Danmarks Dronning,  

 gør vitterligt: Folketinget har vedtaget og Vi ved Vort samtykke  

 stadfæstet følgende lov:
 § 1. Skovskolen er et landsdækkende uddannelsescenter  

 for skovbrug, landskabsforvaltning og beslægtede fagområder.
 Stk. 2. Skovskolen har til opgave at varetage undervisning,  

 herunder pædagogisk udvikling og rådgivning inden for skolens  

 område.
 § 2. Skovskolen uddanner skov- og landskabsingeniører  

 og skovarbejdere.
 Stk. 2. Skovskolen kan mod hel eller delvis betaling  

 påtage sig opgaver for offentlige myndigheder og private rekvirenter  

 inden for sit område.
 Stk. 3. Miljø- og energiministeren kan fastsætte  

 nærmere regler om de enkelte uddannelser og optagelse hertil og om  

 skolens virksomhed i øvrigt.
 § 3. Skovskolen ledes af en bestyrelse og en forstander.
 Stk. 2. Bestyrelsen varetager den overordnede ledelse, og  

 forstanderen varetager den daglige ledelse.
 Stk. 3. Miljø- og energiministeren udnævner  

 forstanderen efter indhentet udtalelse fra bestyrelsen.
 § 4. Bestyrelsen består af en formand og indtil 10  

 medlemmer, der udpeges for 4 år ad gangen.
 Stk. 2. Formanden og indtil 8 medlemmer udpeges af ministeren.  

 1 medlem vælges af og blandt medarbejderne på Skovskolen. 1  

 medlem vælges af og blandt eleverne på Skovskolen.
 § 5. Miljø- og energiministeren fastsætter  

 nærmere regler om styrelsen af Skovskolen, herunder regler om  

 nedsættelse af uddannelsesudvalg for de enkelte uddannelser og deres  

 kompetence.
 § 6. Skovskolen kan yde godtgørelse for tab af  

 indtægt eller arbejdsmulighed samt give tilskud til befordring, kost og  

 logi til kursister på skovarbejderuddannelsen.
 Stk. 2. Skovskolen kan opkræve gebyr ved afmelding og  

 udeblivelse fra kurser i skovarbejderuddannelsen.
 Stk. 3. Skovskolen kan opkræve gebyr for deltagelse i  

 skovarbejderkurser.
 Stk. 4. Skovskolen kan opkræve betaling for kost og  

 logi.
 Stk. 5. Miljø- og energiministeren kan fastsætte  

 nærmere regler i henhold til stk. 1-4.
 § 7. Klager over Skovskolens afgørelser kan indbringes  

 for miljø- og energiministeren eller den, der bemyndiges hertil,  

 når klagen vedrører retlige spørgsmål.
 Stk. 2. Miljø- og energiministeren kan fastsætte  

 regler om adgangen til at påklage afgørelser, der er truffet i  

 henhold til bemyndigelse efter stk. 1, herunder at afgørelsen  

 ikke skal kunne indbringes for ministeren.
 Stk. 3. Miljø- og energiministeren fastsætter  

 særlige regler for eksamensklager.
 Stk. 4. Fristen for indgivelse af klage efter stk. 1 er 2  

 uger fra den dag, afgørelsen er meddelt den  

 pågældende.
 § 8. Loven træder i kraft den 1. juni 1996.
 Stk. 2. Lov nr. 44 af 16. februar 1966 om uddannelse af  

 skovteknikere ophæves.
 Stk. 3. Bekendtgørelse nr. 826 af 1. oktober 1992 om  

 uddannelse af skovteknikere, bekendtgørelse nr. 605 af 29. juni 1994  

 om uddannelse af skovarbejdere samt cirkulære nr. 146 af 31. august  

 1993 om uddannelse af skovteknikere forbliver i kraft, indtil de  

 ophæves eller afløses af forskrifter udstedt efter denne  

 lov.
 § 9. Loven gælder ikke for Færøerne og  

 Grønland.
Givet på Christiansborg Slot, den 22. maj 1996 Under Vor Kongelige Hånd og Segl MARGRETHE R.
