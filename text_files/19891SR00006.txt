Nr BR 6 Beretning vedrørende tillidsskabende foranstaltninger   

 Nr 6 af 30/05/1990 Afgivet af Udvalget vedrørende Dansk Sikkerhedspoitik Afgivet: 19900530 Beretning vedrørende tillidsskabende foranstaltninger Udvalget har i overensstemmelse med den procedure, der blev fastlagt i Folketingets dagsorden (D 9) af 17. november 1988 gennem udenrigsministeren modtaget en besvarelse fra Formandskabet for det Sikkerheds- og Nedrustningspolitiske Udvalg (SNU) vedrørende spørgsmålet om iværksættelse af tillidsskabende foranstaltninger på det sømilitære område.
Denne besvarelse er sammen med 3 responsa om samme emne optrykt som bilag til denne beretning.
 Udvalget har under et samråd med udenrigsministeren den 17. maj 1990  

 modtaget udenrigsministerens bemærkninger til besvarelsen samt en redegørelse  

 for regeringens holdning til tillidsskabende foranstaltninger.
 Den 30. april 1990 arrangerede udvalget tillige en høring om emnet.
 På denne baggrund ønsker et flertal (Socialdemokratiets, Det  

 Konservative Folkepartis, Venstres, Det Radikale Venstres og Kristeligt  

 Folkepartis medlemmer af udvalget) at udtale følgende:
Det er flertallets håb, at en aftale om konventionelle væbnede styrker i  

 Europa (CFE) og et resultat af forhandlingerne om tillids- og  

 sikkerhedsskabende foranstaltninger (CSBM) vil kunne fremlægges ved det  

 CSCE-topmøde, som forventes afholdt til efteråret.
Flertallet finder, at  

 Danmark fortsat aktivt bør virke for fremdrift i disse forhandlinger.
 Flertallet konstaterer med tilfredshed regeringens positive holdning til  

 at øge omfanget og karakteren af tillids- og sikkerhedsskabende  

 foranstaltninger på det landmilitære område.
 Det er flertallets opfattelse, at indgåelse af en aftale om de  

 konventionelle væbnede styrker i Europa (CFE) snarest bør søges fulgt op af  

 forhandlinger om tillids- og sikkerhedsskabende foranstaltninger på det  

 sømilitære område.
Frem for nedrustning har vi til søs været vidne til en maritim oprustning  

 op gennem 1970'erne og begyndelsen af 1980'erne.
Trods en begyndende  

 afmatning i dette våbenkapløb befinder rustningsniveauet til søs sig i dag på  

 et højere niveau end i begyndelsen af 1970'erne.
 Inddrages de maritime styrker ikke i fremtidige nedrustningsaftaler,  

 risikerer vi, at de gode resultater, som vi opnår til lands, bliver udhulet  

 af udviklingen til søs.
 Etableringen af tillidsskabende foranstaltninger til søs vil bidrage til  

 at kontrollere udviklingen.
Der er fire formål med sådanne foranstaltninger.
For det første skal de  

 være med til at forøge åbenheden og kommunikationen mellem de to alliancer.  

 Derved reducerer man muligheden for, at en væbnet konflikt opstår på grund af  

 uheld, misforståelser og manglende kommunikation.
Dernæst skal tiltagene  

 mindske muligheden for overraskelsesangreb.
For det tredje skal  

 foranstaltningerne være med til at begrænse mulighederne for, at en konflikt  

 udvikles til krig, og endelig skal de mindske risikoen for miljøkatastrofer  

 til søs.
Udformningen af tillidsskabende foranstaltninger til søs må tage  

 udgangspunkt i de specielle forhold, som råder til søs, herunder de  

 principper, som findes i havretten.
Desuden vil det i nogle tilfælde være  

 nødvendigt at gennemføre asymmetriske begrænsninger mellem alliancerne på  

 grund af den forskellige rolle, de maritime styrker spiller for de berørte  

 staters forsvarsevne.
 I samme forbindelse anerkender flertallet, at overvejelser om tiltag på  

 det sømilitære område i øvrigt må vurderes i lyset af den generelle  

 sikkerhedspolitiske udvikling i Central- og Østeuropa.
 Flertallet finder følgende tillidsskabende foranstaltninger og forslag til  

 sømilitær våbenkontrol og nedrustning egnede til at fremme international  

 stabilitet og sikkerhed:
 - indgåelse af en multilateral aftale vedrørende forebyggelse af uheld  

 til søs (en såkaldt »incidentaftale«) indeholdende  

 adfærdsmæssige regler og bestemmelser om, at aftaleparterne skal afstå fra  

 provokerende adfærd over for hinanden.
 - indgåelse af en bilateral aftale med Sovjetunionen overvejes fortsat.
- regelmæssige møder mellem repræsentanter for de enkelte forsvar med  

 henblik på at drøfte de maritime strategier samt udveksle oplysninger om  

 flådebesøg.
Hensigten med sådanne møder er at starte en dialog for at  

 belyse, hvilke aspekter ved de respektive strategier der er specielt  

 mistillidsskabende for modparten.
- åbenhed omkring de enkelte landes »Rules of Engagement«  

 i internationalt farvand.
Rules of Engagement betegner det regelsæt, som  

 hvert enkelt land opererer ud fra i tilspidsede situationer.
- en aftale om forhåndsnotifikation af uafhængige sømilitære øvelser og  

 aktiviteter over en vis størrelse.
En sådan notifikationsaftale er  

 allerede gennemført for de landmilitære øvelser, og forslaget indebærer, at  

 aftalen udvides til også at omfatte flådeoperationer.
De lande, der  

 tilslutter sig aftalen, skal inden for en nærmere fastlagt tidsfrist, før  

 øvelsen starter, advisere de øvrige lande om den pågældende øvelse.
 - udveksling af observatører ved større flådeøvelser i stil med den  

 observatørordning, der allerede er etableret for de landmilitære øvelser.  

 Observatørernes opgave vil primært være at kontrollere, at en notificeret  

 øvelse bliver gennemført som varslet.
- etablering af et kontaktforum for krisesituationer til søs med  

 deltagelse af repræsentanter for alle de større flådemagter.
Formålet er, at  

 deltagerne indbyrdes skal diskutere de episoder, der eventuelt måtte  

 forekomme.
 - begrænsninger på de maritime øvelser hvad angår antallet af  

 øvelser, antallet af deltagende enheder, typen af de deltagende enheder samt  

 øvelsens varighed.
 - begrænsning af antallet af angrebsubåde med henblik på at styrke  

 den kernevåbenstrategiske stabilitet samt mindske truslen mod NATO's  

 forsyningslinjer over Atlanten.
 - begrænsning af antallet af søbaserede kernefysiske  

 krydsermissiler.
- forbud mod taktiske kernevåben til søs.
Et sådant forbuds primære  

 funktion er at reducere muligheden for, at en konflikt eskalerer fra det  

 konventionelle niveau til det atomare.
 Med udgangspunkt i besvarelsen fra SNU, udvalgets høring samt samrådet med  

 udenrigsministeren opfordrer flertallet regeringen til fortsat i NATO - samt  

 andre relevante fora - at arbejde aktivt for, at der efter indgåelse af en  

 aftale om de konventionelle væbnede styrker i Europa kan indledes  

 forhandlinger om tillids- og sikkerhedsskabelse på det sømilitære område.  

 Formålet er at forhindre, at det våbenkapløb, der tidligere foregik på  

 landjorden, bliver flyttet ud på havet.
Et mindretal (Fremskridtspartiets og Centrum-Demokraternes  

 medlemmer af udvalget) kan gå ind for intentionerne i flertallets udtalelse i  

 beretningen, og mindretallet håber selvfølgelig, at den positive udvikling i  

 Øst-Vest nedrustningen vil fortsætte.
For så vidt angår det andet punkt i  

 flertallets udtalelse om en bilateral aftale med Sovjetunionen mener  

 mindretallet, at et sådant skridt er udtryk for en forhastet tankegang.  

 Endvidere bør det sidste punkt vedrørende forbud mod taktiske kernevåben til  

 søs fortsat være aftalestof mellem primært USA og Sovjetunionen.
Netop de  

 sømilitære kernevåben har jo været til debat ved folketingsvalget i 1988.
Et andet mindretal (Socialistisk Folkepartis medlemmer af udvalget)  

 kan fuldt ud tilslutte sig de punkter, som flertallet ønsker forhandlet med  

 henblik på sømilitær nedrustning, våbenkontrol og tillidsskabende  

 foranstaltninger.
Det er for mindretallet tilfredsstillende at konstatere en  

 bred enighed herom.
Dog finder mindretallet, at den sikkerhedspolitiske situation, jf.
NATO's  

 egen trusselvurdering, er ændret så dramatisk i positiv retning i de senere  

 år, at flertallets skridt forekommer utilstrækkelige.
Warszawapagten er  

 nærmest ikke eksisterende som militærorganisation, Sovjet er svækket som  

 supermagt og er allerede engageret i en ensidig nedrustning af betydeligt  

 omfang, mens NATO-landene hidtil har forholdt sig afventende.
Denne  

 afventende holdning fremmer ikke den positive proces, men kan tværtimod  

 bremse den.
Derfor finder mindretallet, at regeringen ikke bør nøjes med at  

 »overveje« forhandlinger om en bilateral incidentaftale med  

 Sovjetunionen.
Regeringen bør straks tage initiativ til sådanne  

 forhandlinger.
Ligeledes ønsker mindretallet at understrege, at Danmark ikke  

 bør afvente en international aftale for at modtage invitationer fra  

 Warszawapagten til at sende observatører til sømilitære øvelser eller for at  

 drøfte maritim strategi med Sovjetunionen bl.a. med henblik på at få belyst,  

 hvad der kan være mistillidsskabende.
Mindretallet tilslutter sig opfordringen til regeringen om at arbejde  

 aktivt for, at der indledes forhandlinger om de anførte punkter i alle  

 relevante internationale fora.
Men mindretallet finder ikke, at dette arbejde  

 skal sigte på, at sådanne forhandlinger først påbegyndes, efter at der er  

 indgået en aftale om de konventionelle væbnede styrker i Europa.
Mindretallet finder, at regeringen bør arbejde for, at forhandlingerne om  

 sømilitær nedrustning m.m., jf. de anførte punkter, indledes så hurtigt som  

 overhovedet muligt uden at afvente CFE-forhandlingernes afslutning.
Der er  

 tre grunde hertil.
For det første er der voksende usikkerhed om, hvornår CFE-forhandlingerne  

 kan afsluttes; det hænger sammen med de store forandringer i den  

 sikkerhedspolitiske situation i Europa, siden forhandlingerne begyndte.
Men  

 det kan ikke være rimeligt, at de sømilitære forhandlinger af den grund  

 udskydes i det uvisse.
For det andet burde den sømilitære nedrustning have været inddraget i de  

 europæiske nedrustningsforhandlinger allerede fra første færd.
Adskillelsen  

 mellem landmilitær og sømilitær nedrustning er helt kunstig og skyldes  

 primært nogle politisk-strategiske interesser i USA.
For det tredje har denne adskillelse bevirket, at der er risiko for, at -  

 for at citere flertallet - »de gode resultater, som vi opnår til lands,  

 bliver udhulet til søs«.
Flertallet vil imødegå denne risiko ved at  

 inddrage de maritime styrker i fremtidige nedrustningsaftaler.
Men det  

 betyder i bedste fald, at man i en lang periode, mens der forhandles, må leve  

 med fortsat oprustning til søs, mens nedrustning er påbegyndt til lands.
I  

 værste fald, hvis man ikke kan enes om en sømilitær aftale, er der risiko  

 for, at den landmilitære nedrustning sættes over styr.
Derfor beklager mindretallet, at regeringen accepterede, at NATO sagde nej  

 til at inddrage sømilitære forhold i CFE-forhandlingerne.
Denne skade kan kun  

 gøres god, hvis Danmark med det samme begynder at argumentere for, at der  

 hurtigt - og uden at afvente CFE-forhandlingernes afslutning - indledes  

 forhandlinger om sømilitær nedrustning, våbenkontrol og tillidsskabende  

 foranstaltninger til søs.
Mindretallet noterer sig, at de begrundelser, flertallet fremfører for  

 behovet for sømilitære tillids- og nedrustningsforanstaltninger, ganske  

 svarer til de begrundelser, der fremføres for tilsvarende foranstaltninger  

 til lands.
Mindretallet er enig i disse begrundelser, men hermed har man også  

 erkendt den klare parallelitet og sammenhæng, der er mellem land- og  

 sømilitære skridt.
 P.u.v.
Gammelgaard formand Bilag UDENRIGSMINISTERIET Den 4. september 1989 Folketingets udvalg angående Dansk Sikkerhedspolitik Christiansborg Under henvisning til min skrivelse til udvalget af 9. juni  

 1989 fremsender jeg hoslagt en af Det Sikkerheds- og Nedrustningspolitiske  

 Udvalg (SNU) i samarbejde med udvalgets sekretariat udarbejdet fremstilling  

 vedrørende spørgsmålet om iværksættelse af tillidsskabende foranstaltninger  

 på det sømilitære område.
 Som det vil ses, indeholder fremstillingen følgende afsnit:
Forbemærkning 1) Indledning 2) Forskellen mellem land og hav 3) Tillidsskabende foranstaltninger 4) Information og adfærdsregler 5) Operationelle foranstaltninger 6) Strukturelle foranstaltninger 7) Afsluttende bemærkninger.
 Formanden for Det Sikkerheds- og Nedrustningspolitiske Udvalg har  

 understreget, at SNU's formandskab især har set det som sin opgave at  

 fremlægge nogle generelle og principielle betragtninger, der kan anføres  

 vedrørende disse komplicerede spørgsmål.
Som bilag til fremstillingen er vedlagt tre responsa, udarbejdet af  

 henholdsvis orlogskaptajn Niels Chr.
Borck, koordinator i Greenpeace Hans  

 Møller Kristensen og centerleder Håkan Wiberg.
De tre responsa er indbyrdes  

 uafhængigt udarbejdet af forfatterne i personlig egenskab og står alene for  

 disses regning.
En kort redegørelse for baggrunden for indhentning af disse  

 responsa findes i formandskabets forbemærkning.
 Formanden for Det Sikkerheds- og Nedrustningspolitiske Udvalg har  

 endvidere understreget, at formandskabets fremstilling alene fremlægges i  

 SNU's formandskabs navn, ikke på vegne af Det Sikkerheds- og  

 Nedrustningspolitiske Udvalg.
Uffe Ellemann-Jensen DET SIKKERHEDS- OG NEDRUSTNINGSPOLITISKE UDVALG FORMANDSKABET Formandskabets besvarelse af forespørgsel fra Folketingets Udvalg vedrørende Dansk Sikkerhedspolitik SPØRGSMÅLET OM IVÆRKSÆTTELSE AF TILLIDSSKABENDE FORANSTALTNINGER PÅ DET SØMILITÆRE OMRÅDE 28. august 1989 Indhold Forbemærkning 1. Indledning 2. Forskellen mellem land og hav 3. Tillidsskabende foranstaltninger 4. Information og adfærdsregler Information Adfærdsregler 5. Operationelle foranstaltninger To forskellige regimer Et mildt regime  

 Et strengt regime 6. Strukturelle foranstaltninger 7. Afsluttende bemærkninger Forbemærkning Da SNU's formandskab i december 1988 blev anmodet om at fremkomme med  

 materiale til Folketingets Udvalg vedrørende Dansk Sikkerhedspolitik omkring  

 tre udvalgte sikkerhedspolitiske emneområder, valgte formandskabet selv at  

 besvare de to første spørgsmål - spørgsmålet om den europæiske søjle i  

 NATO-samarbejdet set i sammenhæng med Det Europæiske Politiske Samarbejde  

 (EPS) og Den Vesteuropæiske Union (WEU), og spørgsmålet om sammenhængen  

 mellem konventionelle styrker og kortrækkende A-våben generelt samt  

 spørgsmålet om en begrænsning af konventionelle våben i Europa set i  

 sammenhæng med en eventuel modernisering af de kortrækkende A-våben.
Med hensyn til folketingsudvalgets tredje spørgsmål vedrørende  

 iværksættelse af tillidsskabende foranstaltninger på det sømilitære område  

 har formandskabet også udfra hensigtsmæssigheden af en vis arbejdsdeling  

 ladet sig inspirere af de forskellige muligheder for fremskaffelse af  

 materiale, som folketingsbeslutningen af 17. november 1988 rummer.
Man valgte  

 således som indledning til arbejdet at indhente responsa fra tre eksperter,  

 der hver inden for sit felt måtte antages at have særlige forudsætninger for  

 at fremlægge relevante synspunkter.
Disse responsa, som er udarbejdet af henholdsvis orlogskaptajn Niels  

 Christian Borck, koordinator i Greenpeace, Danmark, Hans Møller Kristensen,  

 og centerleder Håkan Wiberg, finder formandskabet, hver for sig fremlægger  

 sådanne synspunkter vedrørende den omhandlede problemkreds, at de i deres  

 helhed bør komme til folketingsudvalgets kendskab, og de er derfor vedlagt  

 nærværende fremstilling.
De tre responsa er indbyrdes uafhængigt udarbejdet  

 af forfatterne i personlig egenskab og står alene for disses regning.  

 Udtalelsernes indbyrdes forskellighed giver et klart billede af de mange  

 synsvinkler, der kan anlægges på det givne spørgsmål, og at det drejer sig om  

 meget komplicerede sammenhænge.
 Formandskabet fremlægger derudover selv i det følgende nogle generelle og  

 principielle betragtninger om iværksættelse af tillidsskabende  

 foranstaltninger på det sømilitære område.
1. Indledning Siden indgåelsen af INF-traktaten mellem USA og Sovjetunionen og  

 enigheden i Wien om at søge gennemført reduktioner i de konventionelle  

 styrker i Europa synes det internationale nedrustningsbillede at have skiftet  

 karakter på en afgørende måde.
Den forståelse mellem supermagterne, som  

 INF-traktaten kan ses som udtryk for, og forventningen om gennemførelse af  

 virkelige rustningskontrol- og nedrustningsforanstaltninger i Europa har  

 skabt en forestilling om, at staterne endelig er gået i gang med at begrænse  

 våbenkapløbet der, hvor det har føltes stærkest.
Det er vel en naturlig, logisk følge heraf, at der, efter at der således  

 tilsyneladende er opnået enighed om at ville begrænse de væbnede styrker på  

 landjorden, fra flere sider melder sig et ønske om, at noget tilsvarende skal  

 ske på det maritime område, hvor der ikke mindst i slutningen af 70'erne og i  

 begyndelsen af 80'erne har udviklet sig et stærkt rustningskapløb mellem  

 Sovjetunionen og USA.
Tankegangen er, at når der er udsigt til  

 betydningsfulde fremskridt inden for een geografisk dimension af rustningerne  

 - landjorden - må det være muligt og ønskeligt at gå i gang med noget  

 tilsvarende inden for den anden store, selvstændige dimension i geografien:  

 havet, d.v.s. inddrage de respektive flåder i nedrustningsbestræbelserne.
Konkurrenceforholdet mellem Øst og Vest og klare magtpolitiske interesser  

 må tilsige et forsøg fra østlig side på at vende interessen mod  

 rustningskapløbets maritime dimension.
Warszawapagten må endvidere, som den  

 part, der mener indtil videre at have gjort de største indrømmelser ved at  

 have accepteret princippet om asymmetriske nedskæringer på landjorden, hvor  

 den er overlegen, føle et behov for modydelser på det maritime område, hvor  

 Vesten har numerisk overlegenhed.
Forslag med dette sigte er senest konkret  

 formuleret af flere Warszawapagt-lande ved forhandlingerne i Wien om tillids-  

 og sikkerhedsskabende foranstaltninger.
2. Forskellen mellem land og hav Det er imidlertid et spørgsmål, om sagen kan anskues så enkelt som anført  

 i det foregående.
Problemet er, om man kan sidestille hav og land i krig og  

 fred, således som ræsonnementet umiddelbart må forudsætte.
Problemstillingen griber direkte ind i den grundlæggende geostrategiske  

 forskel mellem Warszawapagten og NATO.
De to systemer af stater har meget  

 forskellige interesser at varetage, som i mange henseender har afgørende  

 betydning for den nationale sikkerhed.
I den nuværende situation er der  

 således en betydelig asymmetri i de to alliancers interesser og behov for at  

 holde søvejene åbne til enhver tid.
NATO omfatter en kreds af stater, hvis indbyrdes forbindelser for en stor  

 del går over havet, og hvis hele fællesskab, både politisk, økonomisk og  

 militært beror på disse forbindelseslinjer.
Det er en primær opgave for  

 flåderne at beskytte disse interne forbindelseslinjer samt forbindelsesvejene  

 til den øvrige verden.
Flåderne har dermed en betydning for de vestlige  

 søfartsnationer, som indebærer, at de ikke kun kan ses i et snævert Øst-Vest  

 perspektiv.
På grund af den landmilitære ubalance i Europa er det, særlig fra  

 et vesteuropæisk synspunkt, af vital betydning, at de søværts  

 forbindelseslinjer kan holdes åbne, også i en eventuel krigssituation, hvor  

 der vil være behov for forsyninger og forstærkninger fra USA og mange andre  

 dele af verden.
I modsætning til NATO fremtræder Warszawapagten som en organisation, hvis  

 enkelte dele er indbyrdes landfaste, og hvor havet er en ydre bræmme, hvorfra  

 der kan komme alle hånde farer.
Hovedmotivet bag den østlige interesse for  

 maritime begrænsninger synes da også at være ønsket om at reducere vestlige  

 indsatsmuligheder mod østlige styrker og interesseområder, men derudover også  

 at mindske Vestens muligheder for at operere på de søværts  

 forbindelseslinjer.
 I den vestlige forestillingsverden har den frie passage over havet en  

 betydning, som næppe er umiddelbart forståelig eller acceptabel for  

 Warszawapagt-landene, hvis eksistens ikke er baseret på søværts  

 forbindelsesveje.
 Til gengæld forstår vestlige iagttagere måske ikke altid, at der skulle  

 kunne være en sådan forståelseskløft, ligesom de næppe har en fuldstændig  

 forståelse af den østlige opfattelse af en sømilitær trussel fra Vest.
 Ud over den geostrategisk betingede forskel mellem land og hav gør der sig  

 imidlertid også en række andre forskelle gældende, som det er relevant at  

 holde sig for øje, når behov og muligheder for iværksættelse af sømilitære  

 tillidsskabende foranstaltninger skal vurderes.
Først og fremmest er der på havet allerede en gennemsigtighed, som ikke  

 findes tilsvarende til lands.
Princippet om havenes frihed giver mulighed for  

 konstant at observere de respektive parters sømilitære aktivitet, og  

 princippet kan således i sig selv siges at udgøre en tillidsskabende  

 foranstaltning.
Den ubegrænsede mulighed for observation giver dog selvsagt  

 ikke fuldstændige informationer om den sømilitære aktivitet.
Mens der  

 generelt er gode muligheder for at observere sømilitær aktivitet på havets  

 overflade, er det ganske vanskeligt at foretage noget tilsvarende under  

 havets overflade.
Den frie sejlads for alle rummer i sagens natur også en risiko for  

 incidenter.
Risikoen for at der kan opstå konflikter på havet kan således  

 umiddelbart forekomme at være større end på landjorden, hvor der findes klart  

 definerede barrierer, som mere entydigt adskiller parterne.
Samtidig med at  

 der forekommer at være større risiko for konflikter på havet, synes der  

 imidlertid også at være bedre muligheder for at begrænse disse, end tilfældet  

 er på landjorden.
 For blandt andet at mindske risikoen for konflikter på havet, findes der  

 allerede ganske mange i realiteten tillidsskabende forholdsregler til søs.  

 Det drejer sig om formulerede internationale søfartsregler, herunder også de  

 specielle aftaler mellem Sovjetunionen og ledende vestlige sømagter om  

 undgåelse af incidenter, men måske endnu mere om den faktiske adfærd, som  

 flådestyrkerne pålægger sig, og som har dybe historiske rødder.
Endelig betyder forskelle i jurisdiktion og geografi, at mulighederne for  

 at etablere regionale arrangementer på havet adskiller sig radikalt fra  

 situationen på landjorden.
Zoner på havet er vanskelige at fastlægge  

 entydigt, og især fastlæggelse af ydergrænser vil ofte kunne være mere  

 kritisk, end det er tilfældet på landjorden, hvor geografiske barrierer og  

 statsgrænser udgør mere naturlige afgrænsninger.
De geostrategisk bestemte interesseforskelle mellem NATO- og  

 Warszawapagt-landene samt de maritime forholds særpræg har hidtil bevirket,  

 at den vestlige side har set med stor skepsis på østsidens forsøg på at sætte  

 sømilitære tillidsskabende foranstaltninger, endsige egentlige  

 rustningsbegrænsninger, på den internationale dagsorden.
Den naturlige  

 vestlige interesse i at bevare princippet om havenes frihed uantastet -  

 herunder at sikre forbindelsesvejene i krig - synes imidlertid ikke  

 uforenelig med gennemførelse af visse tillidsskabende foranstaltninger til  

 søs, ligesom der kan peges på specifikke vestlige interesser heri.
Under visse omstændigheder kan man forestille sig en opblødning af det  

 stort set negative syn på tillidsskabende foranstaltninger til søs, som  

 NATO-landene og specielt de to førende sømagter USA og Storbritannien hidtil  

 har givet udtryk for.
Man kan f.eks. forestille sig, at de indledte  

 CFE-forhandlinger (der ikke omfatter søsiden af den europæiske  

 sikkerhedsproblematik) som en sideeffekt kunne føre til en større forståelse  

 af Warszawapagt-landenes maritime trusselsopfattelser og dermed øget åbenhed  

 over for forhandling om tillidsskabende foranstaltninger også til søs.
Et  

 bedret Øst-Vest forhold kunne ligeledes på vestlig side føre til en ændret  

 afvejning af hensynet til henholdsvis afskrækkelse og krisestabilitet til  

 søs.
Endelig er der grund til at pege på en potentiel trussel mod Vesten, som  

 vil kunne give anledning til en mere radikal omvurdering af den vestlige  

 position.
Det forekommer tænkeligt, at en svækkelse af den sociale  

 sammenhængskraft i Sovjetunionen, som man muligvis allerede har kunnet se  

 visse tendenser til, ville kunne få ubehagelige sikkerhedspolitiske  

 konsekvenser for Vesten, ikke mindst hvis dette gav sig udslag i en svækket  

 intern kontrol med det militære apparat og dermed også med de sovjetiske  

 kernevåben.
Især de søbaserede kernevåben kunne her entages at udgøre et  

 særligt problem, idet kommandoforholdene vedrørende disse våben nødvendigvis  

 er temmelig komplicerede og sårbare og muligvis også uklare.
Konsekvenserne  

 af et Sovjetunionen i anarki kunne således skabe en vestlig interesse i en  

 regulering på dette område, mens tid var.
Det vil være nødvendigt nøje at gennemtænke betydningen af den anførte  

 geostrategiske asymmetri for at kunne nå til en realistisk bedømmelse af  

 mulighederne for og hensigtsmæssigheden af at søge at inddrage det maritime  

 område i nedrustningsbestræbelserne i videste forstand.
Hovedsynspunktet må  

 være: hvor stor er den faktiske tillidsskabelse af givne forholdsregler i lys  

 af de anførte hensyn.
3. Tillidsskabende foranstaltninger Det er sikkert ikke mindst ud fra en fornemmelse af betydningen af de  

 foran anførte forhold, at overvejelserne om regulering på det sømilitære  

 område især hæfter sig ved kategorien tillidsskabende foranstaltninger som  

 den mindst vidtgående af de kategorier, hvori man plejer at tale om  

 begrænsning af rustningerne.
 Med »tillidsskabende foranstaltninger« tænkes sædvanligvis på  

 aftalte forholdsregler, der har til formål at lægge visse rammer for  

 vedkommende staters militære aktiviteter og skabe større åbenhed herom med  

 henblik på at reducere landenes forestillinger om den trussel, de respektive  

 væbnede styrker repræsenterer ved deres blotte eksistens.
For en umiddelbar betragtning vil tillidsskabende foranstaltninger ofte  

 forekomme et mere nøjsomt og mindre vidtrækkende bidrag til afspændingen end  

 egentlige nedrustningsskridt i skikkelse af skrotning af så og så mange  

 kanoner eller raketter eller hjemsendelse af så og så mange soldater, der vil  

 fremtræde anderledes iøjnefaldende og som i hvert fald i princippet kan  

 tælles.
Konkret vil tillidsskabende foranstaltninger ikke være rettet imod  

 rustningernes samlede størrelse.
 Det er derfor nærliggende at se tillidsskabende foranstaltninger som en  

 nedrustningens forberedelsesfase.
 Tillid er en forudsætning for våbenkontrol og nedrustning, men med tiden  

 kan rollerne tænkes ombyttet, så tillidsskabelse bliver en funktion af  

 udviklingen inden for disse kategorier.
Tillid kan selvsagt også skabes helt uden våbenkontrol og nedrustning, og  

 på tilsvarende vis kan tillidsskabende foranstaltninger også antages at have  

 en selvstændig eller muligvis komplementær funktion i forhold til nedrustning  

 og våbenkontrol. Øget gennemsigtighed (transparens) vedrørende militær  

 aktivitet vil i sig selv kunne reducere mistillid og spænding.
Nedrustnings-  

 og våbenkontrolaftaler anses da normalt også kun for at have en  

 tillidsskabende virkning, hvis de er ledsaget af arrangementer, der giver  

 mulighed for at kontrollere overholdelsen af disse.
Transparens og kontrol er  

 i den forstand nøgleord til at forstå, hvorledes tillid skabes i  

 international politik.
Det er dog klart, at den tillidsskabende effekt kan udeblive, hvis der i  

 øvrigt hersker et spændt forhold mellem staterne, hvor mange slags  

 flådeaktiviteter med rette eller urette kan opfattes som truende.
I en  

 spændingsperiode kunne notifikation af en større øvelse således reelt blive  

 et middel til udøvelse af diplomatisk pres mod en anden stat og - i sagens  

 natur - primært den store stats middel mod den lille.
Hertil kan ganske vist  

 siges, at der for dette eksempels vedkommende kun er tale om en marginal  

 forskel fra den nuværende situation, hvor det også er muligt at bekendtgøre  

 sine øvelsesplaner i politisk-diplomatisk øjemed, men eksemplet kan måske  

 alligevel tjene til at vise, at sådanne foranstaltninger kan virke modsat  

 hensigten.
 Selv om det således vil afhænge af det internationale klima og parternes  

 intentioner, hvilken effekt tillidsskabende foranstaltninger konkret vil  

 have, er det afgørende punkt i tænkningen om tillidsskabende foranstaltninger  

 imidlertid den forestilling, at de kan have en positiv effekt i en uafklaret  

 situation mellem tillid og mistillid, hvor parternes intentioner endnu ikke  

 er endeligt fastlagt.
I vor tids politisk-diplomatiske sprogbrug er tillidsskabende  

 foranstaltninger specielt knyttet til den såkaldte CSCE-proces, der omfatter  

 samtlige lande i Europa med undtagelse af Albanien, samt USA og Canada.
Det  

 første sæt af tillidsskabende foranstaltninger blev inden for denne ramme  

 iværksat i 1975 i forbindelse med Helsingfors-slutaktens indgåelse.( *) De konkrete tillidsskabende foranstaltninger, det hidtil er lykkedes at nå  

 til enighed om under CSCE-processen, drejer sig om forholdsregler på  

 landjorden.
Amfibielandgange og luftlandsætninger, som foregår kombineret med  

 landmilitære øvelser, er dog medtaget.
I fokus er imidlertid først og  

 fremmest Centraleuropa, hvor der som nævnt under den seneste tids  

 storpolitiske udvikling synes udsigt til, at de tillidsskabende  

 foranstaltninger vil blive videreført som konkrete  

 nedrustningsforanstaltninger.
 Det er ikke mindst i lys af denne dimension af CSCE-processen, den  

 forestilling præsenterer sig, at det mindre - tillidsskabende  

 foranstaltninger - kunne være en vej til at formulere en ønskelig reduktion  

 af det maritime rustningsniveau, og at sådanne skridt endog kunne tænkes at  

 have en selvstændig betydning som bidrag til den videre udbygning af det  

 konstruktive samarbejdsforhold mellem Øst og Vest, der er CSCE-processens  

 overordnede målsætning.
 Tanken om at søge etableret tillidsskabende foranstaltninger på det  

 maritime område kan således ses som en måde at imødekomme den traditionelt  

 meget stærke modvilje i den vestlige verden mod mere dybtgående regulering af  

 det sømilitære område.
For at afgøre, om man skal bevæge sig i denne retning, må det dreje sig om  

 at afveje de særlige sikkerhedsmæssige forestillinger, der for Vesten er  

 knyttet til at bevare den frie og uregulerede bevægelse til søs, over for  

 forestillingerne om mindskelse af de farer, som denne bevægelse måtte være  

 forbundet med for Øst.
Det, der af den ene part opfattes som tillidsskabende,  

 må ikke af den anden part opfattes som afkald på fundamentale  

 sikkerhedspolitiske interesser.
Tillidsskabelse, der fornemmes som en ny  

 usikkerhed, er en selvmodsigelse og vil i virkeligheden kun kunne skabe  

 mistillid.
Som det også fremgår af de tre vedlagte responsa, opereres der i den  

 akademiske litteratur og i forhandlingsmiljøet med en række forskellige  

 kategorier af forholdsregler, man kunne tænke sig som mulige tillidsskabende  

 foranstaltninger på det maritime område.
Disse kategorier kan selvsagt  

 optræde i en mangfoldighed af kombinationer.
En blot tilnærmelsesvis fuldstændig gennemgang af alle typer af  

 tillidsskabende foranstaltninger ligger uden for rammerne af denne  

 fremstilling.
I den forbindelse henvises til de tre responsa foruden til den  

 udførlige rapport »Tillitsskapende Tiltak til Sjøs«, udarbejdet af  

 det norske »Forsvarets Forskningsinstitutt«, som Folketingsudvalget  

 tidligere har modtaget.
 Formandskabet har for sit vedkommende i stedet valgt at fremsætte nogle  

 principielle betragtninger vedrørende hensigtsmæssigheden af et udvalg af de  

 foranstaltninger, der er fremme i den aktuelle politiske og militære debat.
 De pågældende foranstaltninger falder i tre grupper:
- Information og adfærdsregler - Operationelle foranstaltninger - Strukturelle foranstaltninger 4. Information og adfærdsregler Udveksling af information kan tænkes på mange niveauer, lige fra det mest  

 dagligdags og til det overordnede doktrinniveau.
Adfærdsregler angår  

 fortrinsvis styrker, der opererer tæt på hinanden.
Deres sigte er at  

 forhindre eller bidrage til en hurtig løsning af incidenter, blandt andet ved  

 ud over selve adfærden at fastlægge kommunikationsprocedurer.
Information Informationsudveksling kan karakteriseres som den mindst indgribende af  

 de former for foranstaltninger, som omtales nedenfor, og kan da næppe heller  

 gøres til genstand for de samme principielle betænkeligheder som de  

 operationelle foranstaltninger.
Det er mange gange, blandt andet i FN-sammenhæng, blevet fremhævet, at  

 regelmæssige personlige kontakter på alle politiske og militære niveauer  

 burde fremmes og opmuntres for at opnå en bedre forståelse af gensidige  

 bekymringer og udvikle samarbejde og kommunikation på sikkerhedspolitisk  

 relevante områder.
I den forbindelse har det været nævnt, at sådanne  

 foranstaltninger kan have betydning ikke mindst i et kriseforløb.
Denne form for kontakter er blevet betydeligt intensiveret i tiden efter  

 INF-aftalens undertegnelse.
I samme periode er også oprettet teknisk meget  

 avancerede centre i Moskva og Washington til mindskelse af nuklear risiko.  

 Disse rummer et informations- og kommunikationspotentiale, der kunne få  

 betydning for det sømilitære område.
Det kunne eventuelt overvejes at etablere eet eller flere lignende  

 informations- og kommunikationscentre i CSCE-/CSBM-regi.
Både de østlige og  

 vestlige CSBM-forslag i Wien synes åbne for muligheden heraf.
Sådanne centre  

 forekommer umiddelbart at kunne få en vigtig funktion set i lyset af risikoen  

 for mindsket politisk stabilitet i Sovjetunionen og Østeuropa og stigende  

 teknologisk kompleksitet.
De kunne også udfylde en vigtig opgave i tilfælde  

 af miljøtruende ulykker på havet.
Man kunne endvidere forestille sig gensidig information om planlagte  

 aktiviteter på både uformel og formel basis.
I sidstnævnte tilfælde f.eks.  

 gennem fastlagte notifikationsprocedurer af den type, som er nedfældet i  

 Stockholm-dokumentet for det landmilitære område.
Det kunne her dreje sig om  

 information vedrørende nuværende og fremtidige styrkestrukturer og  

 deployeringer, således blandt andet om programmer for nybygning og udfasning  

 af flådeenheder.
Det vestlige forslag ved CSBM-forhandlingerne i Wien om en omfattende  

 udveksling af informationer om landstyrker, flystyrker og større  

 våbensystemer i militære enheder i Europa vil, som foreslået fra østlig side,  

 kunne udvides til at omfatte flådestyrker.
En sådan informationsudveksling  

 kan tænkes gennemført på såvel bilateral som multilateral basis.
For en  

 multilateral informationsudveksling taler, at den ville give det bredeste  

 grundlag for et videre arbjede med analyse af mulighederne for våbenkontrol  

 og nedrustning på det sømilitære område.
 De østlige og vestlige CSBM-forslag i Wien rummer tanken om afholdelse af  

 seminarer og symposier om militære doktriner m.v. mellem de 35 deltagerlande.  

 Sådanne foranstaltninger kunne videreudvikles til også at omfatte særlige  

 sømilitære problemer vedrørende Atlanterhavet, Nordsøen og Østersøen,  

 herunder spørgsmål af direkte relevans for de nordiske lande.
Adfærdsregler Adfærdsregler falder mellem informationsforanstaltninger og operationelle  

 foranstaltninger.
De kendteste aftaler af denne type vedrører undgåelse af  

 incidenter på det åbne hav.
Det er bilaterale aftaler mellem Sovjetunionen og  

 henholdsvis USA (1972), Storbritannien (1986), Forbundsrepublikken Tyskland  

 (1988) og Frankrig (1989).
 Som et konkret resultat af det øgede samkvem mellem de militære  

 etablissementer kan endvidere nævnes undertegnelsen den 12. juni i år af en  

 amerikansk-sovjetisk aftale til undgåelse af farlige militære aktiviteter.  

 Aftalen, som blev forhandlet af en fælles militær arbejdsgruppe, kan, selv om  

 den ikke udelukkende vedrører sømilitære forhold, i et vist omfang ses som et  

 supplement til ovennævnte incidentaftale.
Aftalens sigte er at undgå en række nærmere definerede, farlige militære  

 aktiviteter, samt at fremme fredelige løsninger i tilfælde af incidenter i  

 fredstid.
Aftalen fastlægger, at grænsekrænkelser foretaget af militært  

 personel i første omgang skal betragtes som nødstilfælde eller som  

 utilsigtede.
Parterne forpligter sig til at udvise den yderste forsigtighed  

 ved operationer nær hinandens territorier og til ved de nævnte former for  

 indtrængen at følge passende, nærmere aftalte instruktioner og signaler.
Parterne kan endvidere foreslå hinanden oprettelse af midlertidige  

 områder, der kræver særlig forsigtighed.
Dette punkt er formentlig især  

 inspireret af begivenheder i Den Persiske Golf, hvor amerikanske og  

 sovjetiske enheder opererede tæt på hinanden.
Tanken er tilsyneladende her at  

 etablere sådanne kommunikationsprocedurer mellem enhederne i et givet område,  

 at farlige situationer undgås.
Ligeledes skal parterne undgå forstyrrelser af  

 hinandens taktiske føringsnet, og der lægges begrænsninger på brug af laser.
Bortset fra de almindelige søfartsregler er de hidtil indgåede aftaler om  

 incidenter på havet som nævnt etableret bilateralt mellem større magter.  

 Småstater har ikke følt behov for indbyrdes aftaler af denne art og har  

 heller ikke set det i deres interesse at indgå sådanne med større magter,  

 selv om der muligvis kunne være visse umiddelbare gevinster forbundet hermed  

 i kraft af mindsket risiko for mandskab og materiel under udførelsen af deres  

 tjeneste.
Ved asymmetriske, bilaterale aftaleforhold er det imidlertid et  

 problem, at den stærkeste part vil kunne udnytte aftaleforholdet som et  

 yderligere instrument til at udøve diplomatisk påtryk.
De begrænsninger, en  

 sådan aftale kunne lægge på flådernes adfærd, ville ikke nødvendigvis virke i  

 den svage stats favør og synes dermed ikke at kunne opveje dette problem.  

 Disse forhold synes også at ville gøre sig gældende i en konkret dansk  

 sammenhæng.
Især for mindre, neutrale lande uden støtte i et alliancetilhørsforhold  

 vil et asymmetrisk, bilateralt aftaleforhold kunne give anledning til  

 betænkeligheder.
Samtidig vil det kunne være problematisk at forene med en  

 neutralitetspolitik.
Sverige har formodentlig blandt andet ud fra sådanne  

 overvejelser fremført tanken om en multilateral aftale om undgåelse af  

 incidenter på det åbne hav.
Nærmere studium heraf anbefales i en FN-rapport  

 om det maritime våbenkapløb fra 1985. Som led i dette arbejde har Sverige  

 senest i marts 1989 indleveret et aide-memoire til FNs nedrustningskonference  

 i Geneve (CD) med elementer til en aftaletekst.
 En række Warszawapagt-lande har ved CSBM-forhandlingerne i Wien foreslået,  

 at CSCE-staterne indgår en aftale om undgåelse af incidenter i det til Europa  

 tilstødende havområde og luftrum.
Disse forslag om en multilateral aftale kunne, for så vidt de i øvrigt i  

 deres indhold ikke afviger fra de bilaterale aftaler, umiddelbart synes at  

 tage hensyn til ovennævnte problemer, omend det vil afhænge meget af blandt  

 andet den konkrete udformning af konsultationsprocedurerne.
Eksempelvis er  

 konsultationsproceduren i det svenske forslag bilateral, til trods for  

 forslagets multilaterale karakter, hvilket kunne give anledning til nogle af  

 de samme betænkeligheder, som er nævnt ovenfor.
En multilateral aftale rejser delvis andre problemer end en bilateral.  

 Indførelse af nye adfærdsregler vil således kræve nøje overvejelser af,  

 hvordan de harmonerer med relevante operationelle hensyn, eksisterende  

 »rules of engagement« og gældende folkeret.
På grund af meget  

 forskelligartede interesser landene imellem på disse tre områder, vil dette  

 sandsynligvis kunne give vanskeligheder ved en multilateralisering af  

 adfærdsreglerne.
Det synes i den forbindelse værd af bemærke, at svenske  

 konsultationer med en række lande om mulighederne for en incidentaftale i  

 FN-regi synes at have ført til den konklusion, at der næppe er forudsætninger  

 for at indlede forhandlinger om spørgsmålet i nærmeste fremtid.
Det er en selvstændig overvejelse, om sådanne aftaler ville kunne få  

 konsekvenser for passerende orlogsfartøjers adfærd i de danske stræder og i  

 givet fald hvilke.
Så vidt vides, har der ikke under det nuværende  

 stræderegime fundet incidenter sted i dansk farvand.
Stræderegimet synes  

 således at tilgodese de formål, som en incidentaftale ville tilsigte.
Alt i alt er det, trods de anførte vanskeligheder, nok en multilateral  

 aftale med global gyldighed mellem et begrænset antal lande, for eksempel de  

 to alliancer eller CSCE-staterne, der kunne være den mest realistiske  

 mulighed.
En aftale med begrænset geografisk gyldighedsområde forekommer ikke  

 hensigtsmæssig.
5. Operationelle foranstaltninger Med operationelle foranstaltninger tænkes i denne forbindelse på  

 forholdsregler, der direkte regulerer flådernes bevægelser, såsom  

 begrænsninger af flådetilstedeværelse, herunder flådeøvelser.
Begrænsningerne  

 kan omfatte størrelse, antal, varighed, område og fartøjskategori, men også  

 typer af aktiviteter.
Disse begrænsninger kan kombineres med notifikations-,  

 observations- og inspektionsregimer.
De tre sidstnævnte ville alt efter deres  

 indretning allerede i sig selv kunne have en begrænsende effekt.
 Det danske stræderegime og Montreux-konventionen, der regulerer  

 flådeaktivitet i forbindelse med Sortehavet, er eksempler på operationelle  

 begrænsninger på det sømilitære område.
Hvis to eller flere lande kan blive enige om, at bestemte typer af  

 operationer (øvelser, forlægninger, flådedemonstrationer m.v.) er  

 spændingsskabende, vil der også kunne indgås aftaler herom.
I praksis er de  

 færreste imidlertid rede til at opgive optioner, der giver dem mulighed for i  

 fredstid at signalere politiske hensigter, at hævde deres suverænitet eller  

 at indøve operationer, der er af betydning for deres sikkerhed i en  

 krigssituation.
I den forbindelse er det værd at erindre, at maritime styrker  

 er fleksible.
De kan både bruges til at forsvare interesser langt borte fra  

 eget territorium og territorialfarvand, som f.eks. i krigen mellem  

 Storbritannien og Argentina omkring Falklandsøerne, og de kan også bruges til  

 at hævde suverænitet over eget territorium.
Som eksempel på sidstnævnte kan måske peges på, hvorledes Sverige i  

 forbindelse med strandingen af U-137 havde behov for at demonstrere sin vilje  

 til at hævde svensk suverænitet over for den sovjetiske flotille, som havde  

 samlet sig lige uden for den svenske territorialfarvandsgrænse.
Et andet  

 eksempel kunne være de sammendragninger af flådestyrker, som flere gange har  

 fundet sted i Middelhavet i tilknytning til opståede kriser i Mellemøsten.
 Man må derfor gå ud fra, at specielt sømagter med bredt definerede  

 interesser vil have vanskelighed ved at forlige sig med operationelle  

 begrænsninger, der påvirker deres mulighed for en fleksibel anvendelse af  

 deres flådestyrker.
To forskellige regimer Med henblik på at kunne anstille nogle generelle betragtninger over,  

 hvorledes forskellige operationelle foranstaltninger i praksis kunne tænkes  

 at fungere, drøftes i det følgende to forskellige former (regimer) for  

 begrænsninger af flådernes aktivitet.
Hvis man forestiller sig operationelle  

 foranstaltninger placeret på en skala af stigende begrænsninger, tænkes de to  

 regimer placeret i hver sin ende.
I den ene ende af skalaen ville man således  

 kun have få operationelle begrænsninger, et mildt regime, mens der længere  

 oppe ad skalaen vil være strengere regimer, som lægger stærkere begrænsninger  

 på flådernes aktivitet.
Med udgangspunkt i de operationelle foranstaltninger til lands, som er  

 gennemført inden for CSCE-processen, kunne man forestille sig, at et mildt  

 regime fortrinsvis skulle bestå i frivillig notifikation af et begrænset  

 antal af de største øvelser.
Notifikationen kan være frivillig, således som  

 det var tilfældet med de i Helsingfors-slutakten stipulerede tillidsskabende  

 foranstaltninger, eller pligtig, således som det bestemmes i  

 Stockholm-konferencens dokument.
På tilsvarende vis kunne man tænke sig et strengere regime bestående i  

 pligtig notifikation af alle øvelser over en vis størrelse, ret til  

 observation ved øvelser over en vis størrelse, begrænsninger på antal  

 deltagende enheder i flådeøvelser, begrænsninger i flådeøvelsers varighed og  

 begrænsninger i flådeøvelsers antal, samt særlige restriktioner for  

 amfibieoperationer med henblik på at mindske frygten for overraskelsesangreb.  

 Eventuelt kunne et sådant regime også indebære pligtig notifikation af  

 flådeforlægninger over en vis størrelse, idet det dog må bemærkes, at det  

 ofte kan være vanskeligt at skelne mellem forlægninger og øvelser, fordi  

 forlægninger ofte finder sted som øvelser.
Et eksempel på et sådant strengt  

 regime er indeholdt i Warszawapagt-landenes forslag om tillids- og  

 sikkerhedsskabende foranstaltninger fremlagt i Wien marts 1989.
Et mildt regime Et af de vigtigste kendetegn ved et sådant regime skulle være, at det kun  

 i meget begrænset omfang ville indebære egentlige operationelle  

 begrænsninger.
Formodentlig ville et regime med frivillig eller pligtig  

 notifikation af et antal af de største øvelser selv med relativt lange  

 notifikationsfrister heller ikke have denne konsekvens.
Ved at give  

 forhåndskendskab til de største flådeøvelser kan det have en tillidsskabende  

 effekt, omend denne må ses i forhold til, at kendskabet til disse øvelser i  

 forvejen er ganske stort.
Fra et dansk synspunkt kunne man dog muligvis godt  

 forestille sig, at et sådant arrangement ville blive set som positivt,  

 eftersom Warszawapagtens største flådeøvelser ofte har fundet sted i områder  

 af umiddelbar betydning for dansk sikkerhed.
Forskellen mellem et frivilligt og pligtigt notifikationsregime ligger  

 primært i, at et frivilligt arrangement i højere grad demonstrerer, at der er  

 tale om en slags forsøg, hvor flåderne i princippet bevarer deres fulde  

 operationelle fleksibilitet.
Den mulighed for at undlade at notificere  

 øvelser, der i sagens natur ligger i et frivilligt arrangement, er dog  

 begrænset af, at en sådan undladelse vil blive set som virkende mod  

 intentionen i regimet og derfor kunne være forbundet med politiske  

 omkostninger og måske give anledning til mistillid mellem parterne.
 Det må i den forbindelse erindres, at tillidsskabelsen beror på en  

 gensidig opfattelse af hinandens intentioner som gode, da selv et mildt  

 regimes notifikationsforpligtelser også vil kunne bruges til eksempelvis at  

 legitimere store flådeøvelser, hvis sigte er at lægge pres på en given stat  

 eller gruppe af stater.
 På grund af et mildt regimes begrænsede karakter vil den væsentligste  

 vestlige bekymring ved at indgå i et sådant regime næppe i første række være  

 de praktiske virkninger for flådernes operationer, men at regimet kunne  

 fungere som murbrækker for et strengere regime, når først de principielle  

 vestlige positioner var opgivet.
 Da de direkte og mærkbare vestlige gevinster ved et mildt regime ifølge  

 selve regimets karakter nødvendigvis måtte være små, ville incitamenterne til  

 at indgå i et sådant regime i givet fald skulle findes i mere overordnede  

 politiske betragtninger, eller i quid pro quo-arrangementer af den ene eller  

 anden art.
Et strengt regime Kendetegnende for et sådant regime skulle være, at det ville lægge reelle  

 begrænsninger på flådernes operationer.
Det ville således alt efter sin  

 udformning kunne medføre en drastisk reduktion af flådernes øvelsesvirksomhed  

 og øvrige bevægelser.
Dette kunne ske i form af øvre grænser for antallet af øvelser, for antal,  

 type og størrelse af deltagende skibe, for øvelsernes varighed, samt ved at  

 operere med så lange notifikationsfrister, at mere øjebliksbestemte  

 forlægninger af selv ret små flådestyrker umuliggøres.
Endvidere kunne man  

 forestille sig regimet kompletteret med detaljerede bestemmelser om udstrakt  

 adgang til observation af øvelser og andre flådeoperationer.
Skulle dette ske  

 ved at have observatører om bord på orlogsfartøjer, ville arrangementet være  

 af betydelig mere indgribende natur, end tilfældet er med observation til  

 lands.
 Inden for rammerne af et strengt regime ville det for eksempel kunne være  

 umuligt uvarslet og med ti dages frist at forlægge en amerikansk eller  

 sovjetisk flådestyrke bestående af en krydser, to destroyere og tre fregatter  

 til farvandet ud for Norge.
 Oprettelse af et regionalt, operationelt regime for CSCE-staterne kunne  

 for eksempel i Middelhavsområdet betyde, at selv mindre flådestyrkers  

 bevægelser skulle notificeres længere tid i forvejen, hver gang de skulle  

 sejle fra den ene ende af Middelhavet til den anden, eller hvis de efter at  

 have ligget uden for en given zonegrænse i Middelhavet agtede sig ind i zonen  

 igen.
 Det er uden videre klart, at et sådant regime grundlæggende ville anfægte  

 mulighederne for at anvende flåderne til politisk signalgivning samt for at  

 indsætte dem frit og i den ønskede sammensætning i pludseligt opståede  

 situationer og kriser.
Regimet ville berøre alle aftaleparters øvelsesaktivitet og muligheder for  

 at udøve flådediplomati, men man må forvente, at det ville ramme den vestlige  

 alliance hårdest.
Dette ligger allerede i, at et sømilitært regime for den af  

 havet opdelte vestlige alliance betyder, at havet bliver en slags sovjetisk  

 quasi-interessesfære skudt ind mellem den vestlige alliances medlemmer, altså  

 for eksempel mellem USA og Norge, eller mellem Storbritannien og Danmark.
Lige så vigtigt som reduktionen i muligheden af at anvende  

 flådetilstedeværelse som et politisk signal er begrænsningen af de vestlige  

 flåders øvelsesaktivitet, der må anses som en nødvendig forudsætning for, at  

 de ville kunne udføre deres opgaver optimalt i krigstilfælde.
Specielt det  

 komplicerede forstærkningsproblem inden for NATO nødvendiggør en stadig  

 øvelsesaktivitet med dette sigte.
I Vesterhavet og Nordsøen øves således med  

 jævne mellemrum blandt andet fremførelsen af forstærkninger til Danmark fra  

 vore NATO-allierede.
Selv om man måske fra et dansk synspunkt kunne se det som positivt, hvis  

 man en måned i forvejen kunne få at vide, at der var planlagt en  

 Warszawapagtflådeøvelse ved Rugen, eller hvis der var lagt begrænsninger på  

 størrelsen og antallet af Warszawapagtens amfibieoperationer i Østersøen, må  

 det afvejes med andre danske interesser og overordnede hensyn til alliancen  

 som helhed.
Dette vil ikke mindst dreje sig om konsekvenserne for tilsvarende  

 NATO-øvelser og dermed for forstærkningsproblematikken.
6. Strukturelle foranstaltninger Strukturelle foranstaltninger på det sømilitære område kan tænkes at  

 omfatte såvel selve skibene som de våbensystemer, de har ombord, med andre  

 ord flådernes hele opbygning og sammensætning.
De kan sigte mod eksisterende  

 eller fremtidige forhold.
Man kan tænke sig forbud mod, reduktioner af eller  

 overgrænser for bestemte våbensystemer eller skibstyper.
Historisk er der flere eksempler på sådanne aftaler blandt andet  

 Washington aftalen fra 1922 og London aftalen fra 1930, som fastlagde det  

 indbyrdes forhold mellem de større sømagters flådestyrker.
I efterkrigstiden  

 er der bortset fra våbenkontrolaftaler om ubåde med langtrækkende,  

 ballistiske kernevåbenmissiler praktisk taget ingen eksempler på sådanne  

 foranstaltninger.
 Fjernelse eller reduktion af Warszawapagtens amfibiekapacitet i Østersøen  

 kunne være et eksempel på en strukturel regulering, som ville være meget  

 velkommen ikke mindst set med danske øjne.
 Forestillingen om strukturelle foranstaltninger har imidlertid hidtil især  

 drejet sig om tilstedeværelsen af kernevåben til søs.
 Kernevåben til søs kan opdeles i tre grupper:
 - Strategiske kernevåben (langtrækkende ballistiske missiler (SLBM) på  

 undervandsbåde (SSBN)).
 - Kernevåbenbærende krydsermissiler (SLCM) med såvel strategiske som  

 substrategiske anvendelsesområder.
 - Taktiske kernevåben.
De strategiske kernevåben indgår i START-forhandlingerne, hvor  

 bestræbelserne foreløbig går ud på at nå frem til en halvering af de  

 eksisterende arsenaler.
Dette tænkes gennemført først og fremmest ved en  

 reduktion af de våbentyper, der anses for mest destabiliserende, d.v.s.  

 våben, der kunne være egnet til et førsteslag.
Primært drejer det sig om  

 tunge ballistiske missiler med mange sprænghoveder.
 En sådan reduktion kan ses som udtryk for en fælles bestræbelse på i det  

 lange løb at etablere en form for minimal afskrækkelse eller  

 »eksistentiel afskrækkelse« med måske kun få tusinde kernevåben mod  

 de nuværende ca. 50.000. INF-traktaten, NATOs reduktioner af antallet af  

 taktiske kernevåben i 1980erne og USAs hensigtserklæring fra april i år om  

 udfasning af et større antal søbaserede taktiske kernevåben er skridt i denne  

 retning.
Usårlighed af undervandsbåde med ballistiske kernevåbenmissiler anses  

 almindeligvis som en afgørende forudsætning for kernevåbenstrategisk  

 stabilitet.
Dette har fra sovjetisk side været søgt fremmet med forslag om  

 oprettelse af fristeder (sanctuaries) for undervandsbådene, d.v.s. områder,  

 hvor antiubåds-aktivitet skulle være forbudt.
Disse forslag er konsekvent  

 blevet afvist fra vestlig side under henvisning til, at et regime af den  

 karakter ville være næsten umuligt at verificere.
Som et alternativ drøftes i øjeblikket i den offentlige debat tanken om en  

 formindskelse af truslen mod de missilbærende undervandsbåde (SSBN) gennem en  

 reduktion i antallet af oceangående angrebsundervandsbåde, som er det mest  

 effektive våben mod missilbærende ubåde.
Umiddelbart må et sådant forslag  

 forventes at blive mødt med skepsis fra vestlig side, blandt andet fordi  

 angrebsubådene også har til opgave at beskytte egne missilbærende ubåde.
Selv  

 om virkningerne af en sådan reduktion ikke er entydigt gunstige, må det dog  

 påpeges, at en reduktion også ville indebære en formindskelse af den  

 sovjetiske ubådstrussel mod NATOs overfladeenheder og søforbindelseslinjer.
Kernevåbenarmerede krydsermissiler er i en kategori for sig, eftersom de  

 kan have såvel strategisk som substrategisk anvendelse.
I de kommende år vil  

 der formodentlig ske en betydelig vækst i antallet af disse våben.  

 Udviklingstendensen synes således at være den modsatte af tendensen på det  

 strategiske og taktiske område.
Kernevåbenbærende krydsermissiler er ikke  

 direkte inddraget i START-forhandlingerne, men i tilslutning til START har  

 parterne erklæret sig villige til at forhandle om lofter for deres antal,  

 omend der fortsat er stor uenighed om, hvad der præcis skal ligge heri.
 Den internationale debat om disse våbensystemer har mest været  

 karakteriseret ved synspunkter for og imod et forbud mod krydsermissiler,  

 mens spørgsmålet om en begrænsning af deres antal har spillet en mindre  

 rolle, blandt andet fordi en aftale ville være vanskelig at verificere, og  

 fordi en begrænsning formodentlig ikke ville gøre truslen fra disse våben  

 væsentlig mindre.
Hvad endelig søbaserede taktiske kernevåben angår, tyder meget på, at der  

 i stigende grad vil blive stillet spørgsmålstegn ved anvendelsen af disse  

 våben i søkrig, og at dette vil kunne føre til reduktion af søbaserede  

 taktiske kernevåben.
Den unilaterale amerikanske udfasning af op mod 30 pct.  

 af arsenalet kan muligvis tages som udtryk for en sådan vurdering.
Skulle  

 dette være tilfældet, vil man formodentlig kunne imødese en tilbagetrækning  

 af disse våbentyper fra begge supermagters side, muligvis en fuldstændig  

 fjernelse af dem.
7. Afsluttende bemærkninger De forudgående bemærkninger om tillidsskabende foranstaltninger på det  

 sømilitære område er anført i en rækkefølge af stigende regulering, således  

 at de mere dybtgående strukturelle foranstaltninger er forudsat at lægge de  

 største begrænsninger på flådernes mulige aktivitet.
Det betyder imidlertid  

 ikke nødvendigvis, at det også er strukturelle foranstaltninger, som på  

 længere sigt vil have de mest følelige konsekvenser, eller at det er dem, som  

 det ville være vanskeligst at nå frem til aftaler om.
Aftaler om informationsudveksling og aftaler vedrørende incidenter og  

 undgåelse af farlige militære aktiviteter behøver som påpeget ikke at  

 indebære direkte følger for flådernes operationsmuligheder og militære  

 kapacitet.
Sigtet med sådanne foranstaltninger er hovedsageligt at forbedre  

 mulighederne for at undgå kritiske situationer.
Set med de mindre  

 alliancelandes øjne er det af betydning, at der eksisterer sådanne  

 arrangementer mellem stormagterne.
Derimod er der næppe samme behov for, at  

 de selv indgår aftaler af denne type.
Skulle man alligevel vælge sådanne  

 skridt, forekommer det mest hensigtsmæssigt, at dette sker inden for en  

 multilateral ramme, eventuelt mellem de to alliancer eller i CSCE-regi, men  

 måske på en måde som holder muligheden åben for efterfølgende tilslutning fra  

 andre lande.
Et mildt regime som beskrevet under de operationelle foranstaltninger  

 ville kun lægge forholdsvis svage begrænsninger på flådernes  

 operationsmuligheder og kan umiddelbart forekomme at ville være uden  

 væsentlige følgevirkninger.
Under een synsvinkel kan konsekvenserne  

 imidlertid vise sig at blive større.
Dette kunne ske, hvis det milde regime  

 viste sig at være indledningen til en tiltagende regulering af militær  

 aktivitet på havet og dermed indebar en svækkelse af de principielle  

 forudsætninger for varetagelsen af de vestlige interesser på det sømilitære  

 område.
I sidste instans vil det dog naturligvis være NATO-landenes egen sag,  

 hvor langt de vil gå.
På grund af den nævnte asymmetri mellem NATO og Warszawapagten må det alt  

 andet lige antages, at Warszawapagten ville have størst interesse i en sådan  

 udvikling af tiltagende regulering på det sømilitære område.
Når  

 Warszawapagten har søgt at sætte etableringen af sømilitære tillidsskabende  

 foranstaltninger på den internationale dagsorden i den nuværende situation,  

 må det da også ses som et forsøg på at opnå modydelser der, hvor NATO er  

 stærkest, efter at man har vist villighed til reduktioner der, hvor  

 Warszawapagten er stærkest: landjorden.
Væsentlig større problemer knytter sig til, hvad der her er kaldt det  

 strenge regime.
Et sådant ville - naturligvis afhængig af dets konkrete  

 udformning - kunne lægge sådanne begrænsninger både på flådernes  

 politisk-diplomatiske opgaver i fredstid og på deres beredskab til løsning af  

 operative opgaver i krigstid, at især de primære sømagter ville føle deres  

 sømilitære bevægelsesfrihed uacceptabelt indskrænket.
For Danmarks  

 vedkommende ville navnlig indvirkningen på forstærkningsproblematikken være  

 relevant i forbindelse med et strengt regime.
I forhold til operationelle foranstaltninger berører strukturelle  

 foranstaltninger ikke nødvendigvis flådernes fleksible anvendelsesmuligheder.  

 Samtidig forekommer konsekvenserne af de fleste strukturelle  

 nedrustningsskridt lettere at vurdere end følgen af operationelle  

 foranstaltninger.
Hertil kan føjes, at det vanskeligste problem i forbindelse  

 med en diskussion af mulighederne for aftaler vedrørende strukturelle  

 foranstaltninger ofte synes at være det til sådanne aftaler knyttede sæt af  

 tillidsskabende foranstaltninger i form af mere eller mindre komplekse  

 kontrolarrangementer, eftersom disse i sig selv ville kunne lægge  

 begrænsninger på flådernes operationsmuligheder.
Fra vestlig side ville det  

 måske således være en større indrømmelse at gå ind i en diskussion om  

 operationelle foranstaltninger end at foretage egentlige nedrustningsskridt,  

 forudsat at sidstnævnte kan etableres uden kontrolarrangementer, der har  

 karakter af operationelle begrænsninger.
Man kan vel under alle omstændigheder spørge, om alle former for  

 sømilitære tillidsskabende foranstaltninger er lige egnede instrumenter i den  

 nuværende situation, hvor der synes at være en betydelig dynamik i forholdet  

 mellem Øst og Vest.
Meget kan tyde på, at vi står over for grundlæggende  

 forandringer af de militære relationer i Europa samtidig med, at der fortsat  

 gør sig en betydelig usikkerhed gældende med hensyn til den fremtidige  

 udvikling i magtforholdet imellem Øst og Vest og den interne politiske  

 udvikling i Østeuropa.
Disse usikkerhedsmomenter trækker i to retninger.
Situationen kan således  

 på den ene side tilsige en vis tilbageholdenhed med hensyn til at sætte  

 processer i gang, som kan komme til at berøre principielle vestlige  

 sikkerhedsinteresser, sådan som det især kunne blive tilfældet med  

 operationelle begrænsninger.
Samtidig kan den på den anden side give  

 anledning til at spørge, om visse tillidsskabende foranstaltninger som  

 eksempelvis det omtalte milde regime på indeværende tidspunkt er for lidet  

 ambitiøse, når det drejer sig om at tilføre den igangværende proces  

 yderligere dynamik, og om det måske ikke snarere burde overvejes, om egentlig  

 nedrustning, d.v.s hvad der i det foregående er betegnet strukturelle  

 foranstaltninger, ville kunne gøre større nytte.
Noget sådant udelukker dog  

 ikke, at også initiativer på informations-, kommunikations- og  

 incidentområdet kunne være i alle parters interesse.
 For en politisk bedømmelse af forslag om tillidsskabende foranstaltninger  

 på det sømilitære område vil det være af afgørende betydning, at afvejningen  

 af, hvad der synes at tale for, respektive imod vedkommende foranstaltninger  

 sker ud fra en klar opfattelse af sammenhængen med det almene strategiske  

 billede, herunder den geostrategiske asymmetri mellem alliancesystemerne,  

 forholdene på det land- og luftmilitære område og den storpolitiske  

 udvikling.
 ( *) De i Helsingfors-slutakten nævnte konkrete tillidsskabende  

 foranstaltninger betegnes sædvanligvis CBM (Confidence Building Measures).  

 Begrebet udvidedes i slutdokumentet fra Madrid-mødet i 1983 til CSBM  

 (Confidence and Security Building Measures). Hensigten med denne udvidelse  

 var blandt andet at understrege den nøje sammenhæng mellem sikkerhed og  

 tillid, som er en grundforudsætning for hele den sikkerheds- og  

 samarbejdsproces, som CSCE-konferencerne antages at fremme.
Underbilag 1 Orlogskaptajn Niels Chr.
Borck Spørgsmålet om iværksættelse af tillidsskabende foranstaltninger inden  

 for det sømilitære område 1. Forord Som bilag til denne redegørelse vedlægges til læserens orientering den  

 originale tekst fra Warszawapagt-landenes side, omhandlende forslag til  

 iværksættelse af tillidsskabende foranstaltninger inden for det sømilitære  

 område, fremlagt i Wien medio 1989. Tilsvarende vedlægges uddrag af de  

 alliancefri landes forslag, også dækkende det sømilitære område. (De nævnte  

 bilag er ikke medtaget her).
Da forhandlingerne i Wien om tillidsskabende foranstaltninger startede i  

 marts måned 1989 var der ikke fra vestlig side lagt op til, at  

 forhandlingerne skulle omfatte foranstaltninger af sømilitær karakter.
Fra  

 østlig side blev der imidlertid alligevel fremlagt forslag dækkende  

 yderligere dette område.
Denne redegørelse har til formål, at gennemgå de  

 østlige forslag og hertil knytte faglige kommentarer i hovedsagen ud fra en  

 dansk forsvarsmæssig synsvinkel.
Samtidig redegøres for andre forslag  

 dækkende samme emne, der trænger sig mere og mere på.
I denne forbindelse  

 gennemføres en kort diskussion af de mulige strategiske målsætninger bag de  

 østlige initiativer.
De neutrale og alliancefri landes udspil gennemgås og  

 kommenteres for så vidt de berører sømilitære forhold, og der knyttes en  

 række kommentarer til muligheden for at indgå aftaler om forebyggelse af  

 episoder til søs.
Afslutningsvis redegøres for en række områder, der efter en  

 umiddelbar dansk militær vurdering godt kan indpasses i forhandlingerne og om  

 ønsket sætte skub i forhandlingerne på det sømilitære område.
Synspunkterne  

 fremført i redegørelsen er forfatterens personlige og udgør ikke nødvendigvis  

 de officielle danske militære myndigheders holdning.
Redegørelsen tager  

 udgangspunkt i de aktuelle forslags ordlyd og kommentarerne har basis i  

 forfatterens personlige vurderinger.
Redegørelsen benytter betegnelserne NATO (North Atlantic Treaty  

 Organisation) og WTO (Warsaw Pact Treaty Organisation) som synonymer for de  

 respektive vestlige og østlige grupper ved forhandlingsbordet, vel vidende,  

 at det ikke er alliancerne, der forhandler, men suveræne nationer.
I sagens  

 natur er der imidlertid faste bindinger mellem de enkelte nationer og de  

 alliancer, de tilhører.
Tilsvarende gælder for de neutrale og alliancefri  

 lande (NNA-landegruppen/Neutral and Non Alligned nations) selv om denne  

 gruppe - sammenlignet med alliancerne - nok har større indbyrdes  

 manøvrefrihed.
I modsætning til hvad der har været tilfældet i CFE-forhandlingerne, er  

 der ikke siden indledningen af CSBM forhandlingerne den 9. marts 1989 sket  

 nogen væsentlig udvikling i parternes standpunkter.
Tværtimod synes processen  

 i ikke ubetydeligt omfang at være en fortsættelse af drøftelserne på  

 Stockholmkonferencen.
Situationen karakteriseres af NATO landenes understregning af betydningen  

 af informationsudvekslinger og WTO landenes understregning af betydningen af  

 begrænsende foranstaltninger og på det sidste også inddragelse af navnlig  

 sømilitære elementer under et CSBM-regime.
De grundlæggende vestlige og  

 østlige forhandlingsoplæg blev begge fremlagt den 9. marts 1989 og senere  

 uddybet.
Senere fremlagde NNA landene på 2. samlings sidste dag deres fælles  

 forhandlingsoplæg.
Det vestlige forhandlingsoplæg omfatter 12 enkeltforslag, hvor i  

 særdeleshed informationsudveksling og et kontrol- eller inspektionssystem  

 vægtes, dog uden at flådesiden er medtaget.
Hertil kommer andre vestlige  

 forslag omfattende begrænsede ændringer og forbedringer af de allerede i  

 Stockholm vedtagne CSBM'er (ej omhandlende flåde CSBM'er bortset fra  

 amfibiestyrkers landgangsoperationer, se Stockholm dokument paragraf 35.).
Det fælles WTO-forhandlingsoplæg omfatter i særdeleshed en lang række  

 meget vidtgående forslag med hensyn til begrænsende foranstaltninger for  

 land-, fly- og flådeaktiviteter samt notifikation og observation af fly- og  

 flådeaktiviteter.
Den primære indsats fra WTO landenes side har koncentreret  

 sig om at forfægte selve princippet om behovet for begrænsende  

 foranstaltninger og behovet for CSBM'er for fly- og flådeaktiviteter,  

 herunder en udvidelse af de fra vestlig side forudsete  

 informationsudvekslinger til også at omfatte flådestyrker.
 På denne baggrund kan det konstateres, at blandt de emner, der ikke  

 umiddelbart kan henføres til et fælles forhandlingsgrundlag, befinder sig  

 alle forslag om begrænsende foranstaltninger, CSBM'er for fly- og  

 flådeaktiviteter samt informationsudvekslinger for flådestyrker.
NNA landenes forslag er et såkaldt positionspapir, som alene definerer de  

 holdninger, som NNA-landene er fælles om.
Der er endnu ikke tale om et  

 kompromispapir, som skal tilgodese både vestlige og østlige - og NNA -  

 synspunkter.
I praksis går NNA papiret længere end de vestlige forslag for så  

 vidt det inddrager sømilitære elementer i et CSBM regime, men må alligevel  

 betegnes som moderat.
 Meningerne er således delte, uden at positionerne dog er fastlåste.  

 Sømilitære foranstaltninger vil derfor indtage en central placering i den  

 kommende 3. forhandlingsrunde i Wien, og der er grund til med særlig  

 interesse at følge NNA-landenes forslag, der muligvis på langt sigt kan vise  

 sig at være den mellemvej, som kan få betydning, når de endelige kompromiser  

 søges på konferencen, der genoptages den 7. september 1989.
2. Tillidsskabende foranstaltninger, oprindelse og formål Tanken om tillidsskabende foranstaltninger blev rejst i begyndelsen af  

 60erne af USA i tilslutning til internationale nedrustningsforhandlinger i  

 Geneve.
I de amerikanske forslag indgik forhåndsunderretning (notifikation)  

 af større militære aktiviteter, gensidige inspektioner samt forbedrede  

 muligheder for militære konsultationer og kommunikation.
De foreslåede  

 foranstaltninger forudsås ikke at medføre egentlige indskrænkninger i  

 parternes militære handlefrihed eller i deres militærapparat.
Der var således  

 ikke tale om forslag til direkte nedrustningsforhandlinger, men om  

 politisk-psykologiske »signaler« med sigte på at skabe større  

 åbenhed og gennemsigtighed.
I 1978 tog Frankrig initiativ til en konference om nedrustning i Europa.  

 Forslaget markerede særlig i to henseender en milepæl.
For det første  

 indeholdt planen 2 faser.
Efterlevelsen af et system af tillidsskabende  

 foranstaltninger i planens fase 1, blandt andet med sigte på at forhindre  

 overraskelsesangreb, skulle skabe en grad af tillid, således at det videre  

 var muligt at overgå til planens fase 2, hvor reduktioner af våben og militær  

 udrustning skulle gennemføres.
For det andet omfattede planen geografisk hele  

 Europa, herunder Sovjetunionens territorium vest for Ural.
 Den aktuelle situation er dermed resultatet af snart 30 års forhandlinger  

 og initiativer, og selv om det måske ofte glemmes under indtryk af  

 Sovjetunionens nye initiativer, så er der i realiteten tale om, at det er de  

 vestlige initiativer, der har bragt os nærmere en fredelig udvikling.
Det er derfor ikke mærkeligt, at de vestlige lande ønsker at holde fast i  

 det oprindelige sigte med de omtalte initiativer, og kun nødigt ser dem  

 transformeret til foranstaltninger, der ikke opfylder initiativernes  

 oprindelige formål.
Det er på denne baggrund, at den vestlige  

 tilbageholdenhed på det sømilitære område må vurderes og respekteres.
2.1. Den seneste udvikling på CSBM området På CSBM området har den seneste udvikling ikke vist nogen til CFE  

 forhandlingerne svarende udvikling i parternes standpunkter.
Tværtimod har  

 indlæggene befæstet indtrykket af en fortsættelse af drøftelserne på  

 Stockholm konferencen karakteriseret af NATO-landenes understregning af  

 betydning af udveksling af informationer og WTO landenes fremhævelse af  

 betydningen af begrænsende foranstaltninger og af inddragelse af navnlig  

 sømilitære elementer i et CSBM regime.
Hvorvidt det i CSBM forhandlingerne  

 vil lykkes at bryde den nuværende march på stedet, vil blandt andet afhænge  

 af, hvorledes NNA landene håndterer deres fælles udspil.
Koncentrerer de sig  

 om udspillet, kan indflydelsen blive betydelig.
Omvendt vil en blotlæggelse  

 af de betydeligt forskellige interesser og prioriteringer, som består mellem  

 NNA landene, i hvert fald for en tid, kunne svække deres udsigter til at  

 tilføre forhandlingerne nogen væsentlig fremdrift.
I denne situation er det  

 væsentligt for vesten nøje at kende konsekvenserne af sømilitære CSBM'er og  

 om muligt nærme sig NNA landene for sammen med dem at række efter en  

 pragmatisk løsning, der ikke blotlægger NATOs maritime livsnerve, men som nok  

 kan medvirke til fortsat afspænding og forøget tillid.
3. WTO rationale for sømilitære foranstaltninger Det vestlige synspunkt er, at det generelt ikke af hensyn til alliancens  

 sikkerhed anses for acceptabelt at indføre sømilitære foranstaltninger, der  

 begrænser NATO flådernes muligheder.
Der foreligger derfor heller ikke endnu  

 substansforslag fra vestlig side.
Som modpol hertil foreligger WTO landenes holdninger.
Det anføres fra  

 østlig side, at vestlige flåde- og flyoperationer i europæiske og tilstødende  

 farvande og luftrum kan udgøre en alvorlig trussel imod WTO sikkerhed.  

 Manglen på rettidig information om sådanne aktiviteter og muligheden for  

 misforståelser kan indebære risiko for en væbnet konflikt.
På denne baggrund  

 er det vigtigt at udvide foranstaltningerne vedrørende notifikation,  

 observation og begrænsninger til også at omfatte fly- og flådeaktiviteter  

 indenfor zonen, hvor de tillidsskabende foranstaltninger foreslåes iværksat.
3.1. Forslagenes hovedindhold De østlige forslag indebærer krav om notifikation af:
 - Flådeøvelser (tidsramme 1 år).
 - Forskydninger af flådestyrker til eller indenfor en bestemt zone.
 - Overførsel af flåde- og flådeflystyrker fra en stat til en anden.
 - Invitation af observatører til mellemstore og store flådeøvelser.
 - Begrænsninger i øvelsernes størrelse, varighed og antal.
 - Forbud mod afholdelse af øvelser i stræder, områder med stærk trafik  

 og/eller fiskeriaktivitet.
 - Incidentaftaler.
3.2. Vestlige positioner Det er fra vestlig side fremhævet, at foranstaltninger på flådesiden vil  

 begrænse alliancens muligheder for at udnytte princippet om havenes frihed,  

 ligesom mulighederne for reaktion i en krise vil reduceres.
Det fremføres  

 endvidere, at flådestyrkernes afskrækkende effekt - især baseret på den  

 iboende fleksibilitet og mobilitet - vil blive reduceret, såfremt  

 foranstaltningerne iværksættes.
De foreslåede foranstaltninger vurderes  

 samtidig at medføre en uønsket påtrykning af observatører med deraf følgende  

 mulig blottelse af hemmelige områder ombord i skibene.
Foranstaltningerne vil  

 endvidere direkte påvirke det militære beredskab i negativ retning, ligesom  

 adgang til en række havområder i øvelsesmæssig henseende vil blive begrænset.
 Den vestlige alliance - der i en krise eller krig med WTO er særdeles  

 afhængig af tilførsel af forstærksninger og forsyninger over Nordatlanten fra  

 USA til Europa - har på denne baggrund hidtil ikke ønsket at forhandle  

 foranstaltninger, der begrænser flådestyrkernes muligheder og som dermed  

 fundamentalt lægger hindringer i vejen for alliancens forstærkningsstrategi.
 Derimod er WTO landene ikke afhængige af en maritim strategi og har ingen  

 ulemper, men derimod væsentlige fordele ved eventuelle begrænsninger og/eller  

 kontrolforanstaltninger på det maritime område.
Den vestlige position er derfor, at de tillidsskabende foranstaltninger  

 ikke bør omfatte flådestyrker, og der foreligger en række argumenter herfor.  

 Uanset at de østlige forslag måske nok ved første øjekast kan forekomme  

 besnærende, så viser en nøjere granskning, at de ikke bidrager til forøget  

 sikkerhed for den vestlige alliance.
Og dermed synes Wien forhandlingernes  

 hovedsigte efter vestlig opfattelse ikke tilgodeset.
3.3. En konkret situation Situationen er således konkretiseret for de vestlige nationer.
Opionen i  

 vest har registreret, at der fra østlig side er fremsat en række forslag, som  

 ved første øjekast forekommer tiltalende, men som grundlæggende ændrer ved  

 alliancens muligheder for i fredstid at afprøve de foranstaltninger, som i  

 krise og krig er afgørende for et vellykket forsvar af Vesteuropa.
Forståelse  

 heraf er derfor en forudsætning for reelt at forstå alliancens reserverede  

 holdning overfor de fremsatte forslag vedrørende flådestyrkerne.
En sådan  

 forståelse er ikke umiddelbart tilgængelig og næppe tilsvarende attraktiv som  

 den, der allerede synes at råde i den vestlige opinion omkring de fremsatte  

 forslag.
Om en sådan forståelse kan vinde udbredelse i den samme opinion  

 afhænger af kvaliteten af den offentlige debat.
Vesten befinder sig derfor i  

 en politisk spændende, men også vanskelig situation.
4. Gennemgang af de østlige forslag Foranstaltningerne på det sømilitære område foreslået af WTO landene kan  

 i et vestligt perspektiv opdeles i følgende hovedgrupper:
a.
Begrænsende: - antal skibe pr. øvelse. - antal øvelsesdage pr. øvelse.  

 - antal øvelser pr. nation/pr. år.
b.
Notifikation: - forskydning af skibe. - forskydning af marineinfanteri.  

 - forskydning af marinefly.
c.
Notifikation: - af flådeøvelser.
d.
Observation: - af flådeøvelser.
4.1. Ordlyden af WTO-landenes forslag De østlige forslag har følgende ordlyd i forfatterens oversættelse.
Hvor  

 terminologien skønnes vanskelig, efterfølges den danske tekst af den engelske  

 ordlyd i oversættelse fra den originale tekst på russisk.
Forslagene er  

 fremsat af Bulgarien, Den Tyske Demokratiske Republik samt Sovjetunionen.  

 Forslagsteksten er af forfatteren samordnet i overskuelige kategorier.
a.
Notifikation indenfor en aftalt tidsramme af flådeøvelser omfattende 20  

 eller flere kampskibe, hver med et deplacement på 1500 tons eller derover; eller 5 eller flere skibe af hvilke mindst 1 har et deplacement på 5000 tons  

 eller derover og som er udstyret med krydsermissiler eller fly; eller flere end 80 flådekampfly også omfattende hangarskibsbaserede fly.
b.
Notifikation af forskydning (transfer) af flådestyrker når dette  

 medfører indsejling i zonen eller udsejling af en aftalt distance indenfor  

 zonen gældende for foranstaltningerne og omfattende:
grupper på 10 eller flere kampskibe, hver med et deplacement på 1500 tons  

 eller derover; eller 5 eller flere skibe af hvilke mindst 1 har et deplacement på 5000 tons  

 eller derover og som er udstyret med krydsermissiler eller fly; c.
Notifikation af forskydning af marineinfanteri ad luft/søvej til anden  

 nation begyndende ved en tærskel på 3.000 soldater.
d.
Notifikation af forskydning af flådeflystyrker til anden nation  

 begyndende ved en tærskel på 30 kampfly.
e.
Invitation af observatører til flådeøvelser, der omfatter 25 eller  

 flere kampskibe hver med et deplacement på 1500 tons eller derover; eller som omfatter 100 eller flere kampfly.
f.
Begrænsning af større flådeøvelser ved et loft på 50 kampskibe.
g.
Begrænsning af antal øvelsesdage pr. øvelse til 10-14 dage.
h.
Begrænsning af antal øvelser, der skal notificeres og som gennemføres  

 af hver nation - også omfattende tilfælde hvor nationen deltager i fælles  

 øvelser (joint exercises) - ved et loft på 6-8 øvelser pr. kalenderår.
i.
Forbud mod øvelser, der skal notificeres og som finder sted i zoner med  

 intens skibsfart og fiskeri såvel som i stræder af international betydning.
j.
Medtagelse af informationer om flådeaktiviteter i årlige kalendere  

 dækkende militære aktiviteter, der skal notificeres i et omfang, som bestemt  

 i relevante bestemmelser i Stokholm dokumentet.
k.
Indgåelse af en aftale omfattende forholdsregler til imødegåelse af  

 episoder på havområdet og i luftrummet omsluttende Europa.
5. Generelle kommentarer til begrænsende foranstaltninger og  

 baggrunden for de vestlige positioner NATO alliancen er en maritim alliance mellem vestlige nationer på begge  

 sider af det Nordlige Atlanterhav.
Overfor NATO står fastlandsalliancen  

 Warszawapagten.
NATO alliancens maritime karakter bunder i nationernes  

 afhængighed af fredeligt og uhindret at kunne besejle oceanerne med vigtige  

 handelsinteresser for øje og i spænding eller krig at kunne udnytte havet som  

 transportvej for de allierede forstærkninger og forsyninger, som er en  

 forudsætning for alliancens forsvarsplaner for Vesteuropa.
Trods den senere  

 tids udvikling i øst- vest forholdene har intet ændret ved dette faktum.  

 Disse grundlæggende forskelle afspejles klart - og næppe overraskende - i  

 holdningerne til sømilitære foranstaltninger.
Den geostrategiske asymmetri er fortsat sammen med de politiske,  

 alliancemæssige og økonomiske karakteristika de forhold, der tydeligst tegner  

 interesseforskellene mellem NATO og WTO.
Sovjetunionen er den dominerende  

 landmagt på det europæiske kontinent, landfast med sine allierede i en  

 geografisk enhed.
USA er den anden supermagt i øst-vest balancen, men adskilt  

 fra sine vestlige allierede af det 6000 km brede Nordatlantiske Ocean,  

 hvorefter alliancen har sit navn.
Hvor WTO kan fremføre sine styrker mod alliancernes indre grænser -  

 koldkrigens jerntæppe - ad sikre indre ruter over land, er NATO afhængig af  

 transport over lange og sårbare luft- og søveje.
Tilsvarende forløber de  

 indre handelsveje mellem WTO landene over land, hvor den vestlige verden er  

 afhængig af transport af råstoffer og forarbejdede handelsvarer over  

 oceanerne.
Som følge af Sovjetunionens globale status er dens flåde ligesom  

 den amerikanske flåde spredt over alle oceanerne, hvorimod de vesteuropæiske  

 flådemagter normalt opererer deres flåder i et mere lokalt mønster.
I modsætning til WTO har de vestlige nationer således en fundamental  

 afhængighed af skibsfart i fred såvel som krig.
NATO's forbindelser over  

 havet har samme vitale betydning for de vestlige nationer som jernbane- og  

 vejforbindelserne har for WTO landene, hvor ca. 75 pct. af forstærkningerne  

 til den europæiske skueplads antageligt kan fremføres med jernbane.
NATO skal  

 påregne at flytte ca. 90 pct. af samtlige forstærkninger over havet og skal i  

 givet fald skulle beskytte 700-800 militære skibsladninger om måneden og  

 totalt overføre mere end 16 millioner tons udrustning fra USA til Europa  

 indenfor de første 180 dage af en konflikt.
Endvidere kommer luftbåren  

 overførsel af 1,5 millioner soldater til hurtig forstærkning af Europa.  

 Yderligere presser den kommercielle trafik sig på, og europæiske havne  

 anløbes i fredstid hver måned af omkring 1500 handelsskibe.
I dag er den  

 vestlige verden i stadig stigende omfang afhængig af tilførsel af råstoffer  

 fra alle dele af kloden, hvorimod WTO - især ved Sovjetunionens  

 råstofreserver - stort set er selvforsynende.
Disse kendsgerninger medfører, at de 2 alliancer har markant forskellige  

 missioner for deres flåder og dermed også i denne redegørelses sammenhæng  

 tilsvarende markant forskellige syn på og interesser i sømilitære CSBM  

 foranstaltninger.
De omfattende vestlige transportopgaver medfører, at NATO  

 flåderne skal operere i et område, der er 20 gange større end Europa.
NATO's  

 flåder er nødvendige for at kompensere for den beskrevne geografiske  

 asymmetri og det tilhørende forsvarsmæssige handicap.
Når hertil lægges  

 forskellen på dybden i territoriet, fremstår et tydeligt billede af de  

 grundlæggende forskelle mellem de to alliancer.
Og netop herpå hviler de forskellige opfattelser af sømilitære  

 foranstaltninger.
NATO's flåder må for at kunne løse opgaverne bestå af en  

 varieret og komplekst sammensat styrke af forskellige skibs- og flytyper.
WTO  

 flåderne - primært Sovjetunionens - har som hovedopgave at bestride Vestens  

 evne til at besejle oceanerne i førnævnte øjemed.
De 2 flåder er derfor  

 opbygget forskelligt og har derfor også forskellige behov for at gennemføre  

 øvelser.
Sovjetunionen forventes at ville anvende sine ubåde og flådefly mod  

 de vestlige konvojer, der allerede i fredstid må afprøves for så vidt angår  

 taktik og procedurer.
Til støtte for disse transporter indsætter NATO  

 hangarskibsgrupper fremskudt nord for konvojruterne for at skabe dybde i  

 forsvaret af transporterne mellem USA og Europa. Øvelsesmønstret og behovet  

 for træning er derfor fundamentalt forskelligt for de 2 alliancer.
Dette  

 giver sig også tydeligt udtryk i omfanget og karakteren af måden hvorpå øst  

 og vest engagerer sig i flådeøvelser på oceanerne.
Den geostrategiske asymmetri mellem øst og vest 5.1. NATO og WTO, hvordan virker begrænsningerne? I de fleste krige har angriberen for at vinde skullet råde over større  

 styrker end den forsvarende part.
I begyndelsen af II verdenskrig syntes  

 denne styrkefordeling at være omvendt til søs.
I gennemsnit havde tyskerne  

 kun 13 ubåde på patrulje ad gangen og til trods for disse fartøjers  

 begrænsede kapacitet påførtes de allierede i gennemsnit tab overstigende 100  

 handelsskibe om måneden.
For at ændre denne situation måtte de allierede  

 iværksætte en vældig indsats af skibe og fly, men resultatet udeblev heller  

 ikke.
Den angribende part kom i en underlegen position og tabte krigen om  

 Atlanten, efterfølgende landkrigen og dermed verdenskrigen.
Det er sådanne  

 erfaringer, der sætter den aktuelle situation og udvikling i relief.
NATO må  

 som en defensiv alliance råde over de nødvendige flådestyrker til at  

 understøtte alliancens strategi og forsvarskoncept.
I takt med en udtynding  

 af hær- og flystyrker i Centraleuropa forstærkes betydningen af at kunne  

 fremføre forstærkninger og genforsyninger over havet.
I dag råder Sovjetunionen over flere end 200 ubåde, hvoraf størsteparten  

 er stationeret, så de umiddelbart kan indsættes i Atlantområdet; de fleste er  

 nukleart fremdrevne og operativt langt mere effektive end tyskernes ubåde  

 under II verdenskrig.
Ubådsforskydninger kan ikke registreres eller  

 verificeres på samme måde, som det er muligt for hærstyrker på land, og da  

 WTO flådestyrker på oceanerne domineres af ubåde og landbaserede fly, vil de  

 fremsatte østlige forslag påvirke NATO flådestyrkerne på en måde, der er ude  

 af proportion med tilsvarende effekt på deres egne flådestyrker.
Hvor  

 Sovjetunionen - uanset udviklingen på våbenkontrolområdet - altid inden for  

 eget territorium vil kunne mobilisere tilstrækkelige styrker til  

 forsvarskamp, så kræver tilsvarende vestlige muligheder tilførsel af  

 forstærkninger over havområder, hvortil Sovjetunionens ubådsflåde på forhånd  

 kan forskydes mere eller mindre uset.
5.2. NATOs strategi Hovedelementer i NATO strategien er afskrækkelse, fremskudt forsvar og  

 fleksibelt gensvar.
Det er derfor ikke overraskende, at præcis de samme  

 elementer udgør grundsubstansen i NATOs maritime koncept, der blandt andet  

 omfatter indsats, der skal sikre kontrol med et antal områder af stor  

 strategisk vigtighed.
Områderne, hvoraf Østersøen og de danske stræder er  

 centralt placeret i europæisk henseende, er afgørende for alliancens  

 integritet og vises på det følgende kort.
Men også WTO landenes flåder ønsker  

 kontrol over disse områder til udpassage fra baseområderne i en krise eller  

 krig.
En forudsætning for at bevare kontrollen over disse områder, der har  

 afgørende betydning for situationen på landjorden, er, at NATO råder over de  

 nødvendige flådestyrker og allerede i fredstid uhindret kan gennemføre den  

 nødvendige øvelsesvirksomhed.
Øvelsesvirksomheden har udover de rent træningsmæssige formål også  

 betydning, fordi de viser modparten, at flåderne er effektive, og at de er i  

 stand til at løse opgaverne hurtigt og smidigt overalt i alliancens  

 interesseområde.
En reduktion af disse muligheder kan derfor kompromittere  

 alliancens formål og strategi.
Det maritime øvelsesprogram har til formål at afprøve den maritime  

 strategi.
Programmet omfatter jævnlige øvelser i områderne, der støder op til  

 de før nævnte interesseområder.
Til større flådeaktiviteter er en række  

 mindre lokale øvelser knyttet i et kompliceret netværk, og de enkelte  

 nationer investerer hver for sig mange ressourcer for at understøtte og  

 medvirke i dette øvelsesmønster.
De store flådeøvelser, hvoraf der i gennemsnit afholdes 3 om året,  

 omfatter op til 200 skibe med tilhørende kommandomyndigheder i land.
Af  

 mindre øvelser afholdes gennemsnitligt 7 med deltagelse af op til ca. 30  

 skibe og ubåde støttet af fly.
På nationalt plan gennemfører nationerne ca.  

 20 øvelser årligt.
Hertil kommer en række flådeaktiviteter - ca. 40 i  

 gennemsnit om året - der ikke betegnes som øvelser, men som sikkert fra  

 østlig side gerne ses defineret som sådanne.
Set over en årrække er flådeaktiviteterne blandt andet af økonomiske  

 årsager generelt nedtrappet, og der tilbringes i dag færre timer til søs i de  

 fleste flåder sammenlignet med situationen for år tilbage.
En yderligere  

 reduktion af muligheden for træning er derfor kritisk.
Begrænsninger i  

 størrelse, sammensætning eller frekvens for øvelserne vil reducere  

 træningsudbyttet.
WTO-forslagene indebærer en generel reduktion af vestens  

 aktuelle øvelsesmønster på mere end 50 pct. og for de store øvelser en  

 reduktion på over 80 pct. på årsbasis.
En troværdig afskrækkelse kræver tilstrækkelige, udholdende og trænede  

 flådestyrker.
Denne balance er i dag stort set til stede i de vestlige  

 flådestyrker og har medvirket til opretholdelse af freden i mere end 40 år.  

 Forslag, der medfører en forskydning af denne følsomme balance, vækker derfor  

 betænkelighed i den vestlige lejr, og der er god grund til meget omhyggeligt  

 at vurdere hvert eneste forslag i så henseende.
 At vesten så samtidig gerne ser konkrete resultater på østlig side af  

 andre tidligere fremsatte østlige hensigtserklæringer på området, er næppe  

 overraskende.
5.3. Er NATOs flådestyrker destabiliserende? Når det fra østlig side fremføres, at flådestyrker virker  

 destabiliserende, skal det ses i et vist perspektiv.
Flådestyrker - bortset  

 fra amfibiestyrker med marineinfanteri - kan ikke erobre territorium og kan  

 derfor ikke siges at udgøre en trussel i samme forstand som kampvogne og  

 infanteri.
At de vestlige flådestyrker af WTO landene opfattes som  

 destabiliserende skal afvejes med deres betydning for alliancen.
Det fremgår  

 af mandaterne for CFE og CSBM forhandlingerne, at nationerne betragtede tabet  

 af territorium - førende til besættelse af hjemlandet - som den største  

 trussel mod sikkerheden.
Truslen fra flådestyrker omtaltes ikke i denne  

 sammenhæng.
Der er derfor fokuseret på foranstaltninger, der effektivt kan  

 reducere den direkte trussel hidrørende fra landstridskræfter.
Og det bør her  

 erindres, at NATOs fremskudte forsvar skal støtte operationer på nationernes  

 eget landterritorium, ikke invasion af WTO landene.
Set fra en østlig  

 synsvinkel forekommer opfattelsen af de vestlige flådestyrker - og her vel  

 især hangarskibsgrupperne - imidlertid forståelig, og det er på denne  

 baggrund, parternes strides.
5.4 Havenes frihed Begrænsninger af flådeaktiviteter i internationalt farvand indebærer  

 krænkelse af og indgreb i den internationalt anerkendte opfattelse om havenes  

 frihed.
Flådestyrkernes fleksibilitet kan kun udnyttes under forudsætning af  

 havenes frihed.
Efter vestlig opfattelse bør denne effekt ikke reduceres, da  

 de sikkerhedsmæssige omkostninger for de vestlige nationer i et militært  

 perspektiv ikke opvejes af en tilsvarende gevinst.
 5.5 Flådeøvelser kan frit observeres.
Til forskel fra militære aktiviteter på land indenfor nationernes grænser  

 foregår tilsvarende flådeaktiviteter på havets overflade på en måde, så de  

 frit kan observeres.
Ubåde indtager en særlig status, da de kan forlægge  

 under havets overflade, skjult for umiddelbar observation.
Selv om overfladeflådestyrkerne i praksis overvåges udefra, er det fra et  

 militært synspunkt straks en anden sag at åbne skibene for inspektion.
Det er  

 ikke muligt direkte at drage sammenligning med inspektioner på land, hvor en  

 række praktiske forhold indebærer, at de kan gennemføres efter en fastlagt  

 plan.
I forhold til flådeøvelsernes geografiske udstrækning, så afholdes  

 militærøvelser på land i en geografisk langt mere begrænset arena.
Derfor  

 medfører den foreslåede inspektion af en flådeøvelse, at skibene rent faktisk  

 skal åbnes for inspektion ombord.
Dette vil på landsiden svare til, at  

 observatørerne fik adgang til højt klassificerede og hemmelige  

 kommandobunkere, signalcentre osv.
Alene muligheden for ved sådanne besøg at  

 indsamle klassificerede informationer er så åbenbar, at der heller ikke  

 aftalemæssigt er belæg for at forlange den slags besøg gennemført under  

 inspektioner på landjorden.
Da flådeaktiviteterne på grund af havenes frihed således allerede er åbne  

 for observation udefra, eksisterer der slet ikke et tilsvarende behov for  

 aftaler som gældende for landsiden, hvor hærstyrker skjult kan samles.
Et  

 hangarskib med tilhørende eskorte kan ikke skjules på samme måde som en  

 hærstyrke på land.
Kun ubåde kan uset bevæge sig og indtager dermed en særlig  

 position i den sømilitære CSBM sammenhæng.
5.6 Internationale aftaler Flådeaktiviteterne reguleres allerede af et sæt internationale aftaler.  

 »CSBM-lignende« foranstaltninger og aftaler har været i kraft i  

 årevis.
Set i denne sammenhæng er de allerede eksisterende »flåde  

 CSBMer« forud for de tilsvarende, der nu forhandles om gældende for  

 militære styrker på land.
Som en daglig foreteelse skygger nationerne i dag  

 hinandens flådeøvelser, og en række bilaterale aftaler fungerer godt og  

 medvirker til at forebygge episoder til søs.
Men bortset fra WTO forslaget om  

 at forebygge episoder til søs og ønsket om notifikation, indebærer de østlige  

 forslag om flåde CSBMer ensidige restriktioner og ulemper for NATO.
 Det er nødvendigt at evaluere de østlige forslag på denne baggrund,  

 således at argumenterne om, at CSBMer de facto allerede eksisterer, kan  

 vurderes korrekt.
 To verdenskrige har vist de vestlige nationers afhængighed af kontrol over  

 begivenhederne på, under og over havet.
 En nøgtern analyse af situationen i dag tegner en endnu større vestlig  

 afhængighed.
 Uanset at WTO landene på deres side vurderer, at der opnås en forbedret  

 sikkerhed ved at begrænse flådeaktiviteter, ses der fra et vestligt militært  

 perspektiv ikke tilsvarende forbedring af alliancens sikkerhed.
5.7 Bilaterale »Incident At Sea« aftaler Den første aftale om forebyggelse af »Incidents At Sea« (IaS)  

 blev indgået mellem USA og Sovjetunionen i 1972. I 1986 indgik Storbritannien  

 og Sovjetunionen en tilsvarende aftale, og senest i oktober 1988 har  

 Forbundsrepublikken Tyskland indgået en IaS-aftale med Sovjet.
Frankrig vides  

 at være interesseret i en form for forståelse, og Norge nævnes også som mulig  

 partner i en sådan sammenhæng.
Aftalerne dækker »the High Seas« og  

 er dermed ikke aktuelle i de indre danske farvande.
De tre aftaler er udformet på samme måde.
De er bilaterale og bygger på  

 vedtagne internationale søvejsregler af 1972 samt begrebet godt sømandskab.  

 De to seneste aftaler medtager en signaltabel til udveksling af meddelelser  

 ved møde til søs.
Endvidere indeholder alle tre aftaler bestemmelser om  

 årlige konsultationer.
 I det følgende gennemgås aftalerne:
Artikel 1: Indeholder definitioner på orlogsskibe og militære fly.
I denne  

 artikel fastslås, at aftalen kun gælder på det åbne hav.
 Artikel 2: Reference til de internationale søvejsregler af 1972 og  

 Genevekonventionen af 1958 om de folkeretlige principper.
 Artikel 3: Forholdsregler som skibe skal følge.
 Artikel 4: Forholdsregler som fly skal følge.
 Artikel 5: Information til parternes ikke-militære skibe om IaS aftalen.
 Artikel 6: Bestemmelser om advarsler til skibsfarten i forbindelse med  

 militær virksomhed.
 Artikel 7: Udveksling af informationer om incidenter.
 Artikel 8: Bestemmelser om, hvornår aftalen træder i kraft.
 Artikel 9: Indeholder bestemmelser om konsultationer.
 5.8 Multilaterale aftaler.
 Som et oplæg til en multilateral IaS aftale fremstår WTO landenes  

 forslag:
k.
Indgåelse af en aftale omfattende forholdsregler til imødegåelse af  

 episoder på havområdet og i luftrummet omsluttende Europa.
 Dette forslag omfatter foranstaltninger til imødegåelse af episoder på  

 havet eller i luftrummet omkring Europa.
 Der forekommer ingen militære aspekter i dette forslag hvorfor forslaget  

 godt kan anbefales gældende for the High Seas.
 Der ses imidlertid ikke særlige danske behov, der taler for indgåelse af  

 en sådan aftale.
 En undtagelse kunne være en aftale om i fredstid gensidigt at undlade brug  

 af laserudstyr rettet mod hinandens skibe, såvel militære som civile.  

 Kraftigt laserudstyr kan, hvis det rettes mod anden part, forøge skade på  

 iagttagerens øjne.
Danske positioner til Ias aftaler Danske flådeenheder besejler sædvanemæssigt Østersøen og de danske  

 stræder og møder og observerer rutinemæssigt enheder fra andre nationers  

 flåder under ud- eller indpassage.
Sikkerheden til søs hviler i de  

 internationale søvejsregler samt i skibschefernes erfaring.
Fra dansk  

 sømilitær side forekommer der ingen ønsker eller argumenter for indgåelse af  

 en bilateral IaS aftale med Sovjetunionen.
Forbundsrepublikken har direkte  

 erklæret, at indgåelse af aftalen skete af politiske og ikke af militære  

 eller sikkerhedsmæssige grunde.
Under fremmede orlogsskibes passage af de  

 danske stræder holdes de rutinemæssigt under opsyn som led i  

 farvandsovervågningen, herunder tilgodeses miljøberedskabet, eksempelvis i  

 forbindelse med passage af nukleart fremdrevne skibe.
Under sådanne opgaver  

 efterlever danske orlogsskibe søvejsreglerne og udsætter ikke andre skibe for  

 unødig gene.
Som hovedregel er de danske orlogsskibe, der følger andre  

 flåders skibe, langt mindre end disse, og de kan derfor næppe anses som nogen  

 trussel for den anden part.
Om at aktiviteterne ikke indebærer risiko, vidner  

 det forhold, at de har foregået i en årrække uden at give anledning til  

 problemer.
Det bør også fremhæves, at IaS aftaler indtil nu er indgået bilateralt  

 mellem magter med betydelig militær kapacitet, der som sådan kan betegnes som  

 ligeværdige partnere.
Dette vil ikke være tilfældet ved en dansk bilateral  

 aftale med Sovjetunionen, hvor denne nation med sin supermagtsstatus vil få  

 en overvældende dominans.
 5.9 Amerikas, Storbritanniens og Forbundsrepublikken Tysklands  

 positioner.
Amerika og Storbritannien råder over de største flådestyrker i den  

 vestlige alliance, og landene er interesserede i og har indgået bilaterale  

 aftaler med Sovjetunionen.
Aftalerne medvirker til at forebygge episoder til  

 søs, men lægger ikke hindringer i vejen for flådernes mulighed for at udnytte  

 havenes frihed.
Tilsvarende position indtages af Forbundsrepublikken  

 Tyskland.
 6. Specifikke kommentarer til begrænsende foranstaltninger.
 6.1 WTO forslag f. og g.
f.
Begrænsning af større flådeøvelser ved et loft på 50 kampskibe.
g.
Begrænsning af antal øvelsesdage pr. øvelse til 10-14 dage.
En begrænsning af denne karakter vurderes at indebære store militære  

 konsekvenser for alliancen.
Næsten alle øvelser af stor skala omfatter mere  

 end 50 skibe - visse øvelser overstiger dette tal med mere end 300 pct. - og  

 gennemførelsen kræver som hovedregel aktiviteter af mere end 14 dages  

 varighed.
De store øvelser involverer multinational deltagelse, og de  

 styrende hovedkvarterer og de deltagende styrker kan ganske enkelt ikke  

 fysisk gennemspille et øvelsesscenarie f.eks. i Atlanterhavet på mindre end  

 14 dage og med et antal skibe begrænset til 50.
 Netop denne type øvelser udgør grundlaget for gennemførelse af  

 forstærkningsplanerne.
 Det synes på denne baggrund oplagt, at WTO landene ønsker at begrænse  

 NATO's muligheder for operativt at træne netop de afgørende fælles  

 kombinerede flådebevægelser og forskydninger, der udgør hjørnestenen i  

 alliancens defensive strategi.
6.2 WTO forslag h h.
Begrænsning af antal øvelser, der skal notificeres, og som gennemføres  

 af hver nation - også omfattende tilfælde hvor nationen deltager i fælles  

 øvelser (joint exercises) - ved et loft på 6-8 øvelser pr. kalenderår.
Antallet af NATO-øvelser sammen med nationale øvelser, der efter  

 WTO-landenes forslag skal notificeres, overstiger på årsbasis 50. De berøres  

 som følge af WTO-forslagets krav om notifikation for hver øvelse * omfattende 5 eller flere skibe af hvilke mindst et har et deplacement på  

 5000 tons eller derover og som er udstyret med krydsermissiler * eller fly eller omfattende 1 skib med flere end 80 flådekampfly.
 I praksis omfattes dermed næsten hver eneste øvelse, hvor blot en enkelt  

 hangarskibsgruppe deltager, og dermed næsten samtlige mellemstore og store  

 flådeøvelser.
Det bemærkes her, at næsten alle amerikanske hangarskibe har mere end 80  

 fly ombord, medens de sovjetiske hangarskibe normalt medfører 32 eller færre  

 fly ombord.
De under bygning værende nye sovjetiske hangarskibe påregnes at  

 medføre 60 fly.
 De foreslåede begrænsninger, der indebærer en reduktion af  

 øvelsesaktiviteten med ca. 50 pct. i NATO sammenhæng og til mindre end 11  

 pct. af, hvad visse flåder i dag gennemfører, er derfor ikke acceptable.  

 Forslaget vurderes at være meget ensidigt og vil begrænse NATO's mulighed for  

 at træne flådestyrkerne til et acceptabelt niveau, der igen er en  

 forudsætning for at gennemføre langvarige operationer til søs - som f.eks.  

 overførsel af forstærkningsstyrker til Europa.
6.3 WTO forslag i i.
Forbud mod øvelser, der skal notificeres og som finder sted i zoner  

 med intens skibsfart og fiskeri såvel som i stræder af international  

 betydning.
Ved en sådan foranstaltning forhindres NATO i at gennemføre øvelser i  

 områder, der er afgørende for alliancens strategi f.eks. i Nordatlanten, hvor  

 der året igennem foregår intenst fiskeri eller i Nordsøen med intens  

 skibsfart.
Flådeøvelser i den engelske kanal eller i de danske stræder ville  

 på tilsvarende måde blive belagt med restriktioner som følge af strædernes  

 internationale betydning.
Tilsvarende må Gibraltarstrædet, Ægæerhavet og  

 mange fiskeriområder som f.eks. havet omkring Grønland, Barentshavet og  

 Sortehavet forventes foreslået som zoneområder.
7. Kommentarer til andre foranstaltninger 7.1 WTO forslag c c.
Notifikation af forskydning af marineinfanteri ad luft/søvej til anden  

 nation begyndende ved en tærskel på 3000 soldater.
 Militært set er dette ikke nyt, da forslaget øjensynligt er fremsat med  

 det formål nærmere at udvikle foranstaltninger, der allerede indeholdes i  

 Stockholm dokumentet.
 7.2 WTO forslag a., b. og d.
a.
Notifikation indenfor en aftalt tidsramme af flådeøvelser omfattende  

 20 eller flere kampskibe, hver med et deplacemtnt på 1500 tons eller derover; eller 5 eller flere skibe af hvilke mindst 1 har et deplacement på 5000 tons  

 eller derover og som er udstyret med krydsermissiler eller fly; eller flere end 80 flådekampfly også omfattende hangarskibsbaserede fly.
b.
Notifikation af forskydning (transfer) af flådestyrker når dette  

 medfører indsejling i zonen eller udsejling af en aftalt distance indenfor  

 zonen gældende for foranstaltningerne og omfattende:
grupper på 10 eller flere kampskibe, hver med et deplacement på 1500 tons  

 eller derover; eller 5 eller flere skibe af hvilke mindst 1 har et deplacement på 5000 tons  

 eller derover og som er udstyret med krydsermissiler eller fly; d.
Notifikation af forskydning af flådeflystyrker til anden nation  

 begyndende ved en tærskel på 30 kampfly.
Foranstaltningerne indeholder notifikation af øvelser og forskydninger af  

 skibe og fly.
Notifikationer af denne karakter vil omfatte en stor del af  

 NATOs såvel som nationale øvelser og størsteparten af samtlige  

 styrkebevægelser i zonen.
Militært set er det ensbetydende med, at WTO får  

 notifikation af samtlige eller næsten samtlige bevægelser, hvorved WTO in  

 casu stilles overfor en langt ringere afskrækkelse.
Samtidig vil det medføre,  

 at flådestyrkerne ikke kan forskydes på kort varsel som reaktion på evt.  

 nationale behov.
Som eksempel herpå ses de amerikanske flådeforskydninger  

 udført parallelt med den diplomatiske indsats under indtryk af gidselkrisen i  

 Libanon i de første dage af august måned 1989.
 Fra et militært perspektiv vil et omfattende notifikationsregime muligvis  

 reducere NATO's krigsforebyggende effekt, og det må i så tilfælde anses for  

 givet, at fordelene ved WTO tilsvarende notifikationer ikke vil opveje de  

 tab, NATO må notere vedrørende alliancens sikkerhed.
 7.3 WTO forslag e.
e.
Invitation af observatører til flådeøvelser, der omfatter 25 eller  

 flere kampskibe hver med et deplacement på 1500 tons eller derover; eller 100 eller flere kampfly.
Dette forslag skal analyseres nøje.
Det antages at indebære en række  

 praktiske problemer, som skal bringes på plads.
 Eksisterende international retsorden åbner altid mulighed for monitering  

 af øvelserne udefra - dette sker i vid udstrækning rutinemæssigt og  

 WTO-landene råder over en veludbygget flåde af efterretningsskibe, som  

 konstant følger vestlige flådebevægelser.
 I de danske farvande har WTO-landene permanent stationeret et antal af de  

 såkaldte »spionskibe«, der i virkeligheden overflødiggør de  

 fremlagte forslag vedrørende observation.
 Det giver derfor grund til overvejelser, når WTO fremsætter forslag af  

 denne karakter.
 Forslagene synes ikke begrundet i ønsket om større sikkerhed for WTO  

 landene.
 7.4 WTO forslag k.
 Dette forslag er kommenteret i pkt. 5.8.
8. En mulig strategisk målsætning bag WTO forslagene En vurdering af WTO foreliggende og fremtidige forslag bør, parallelt med  

 andre overvejelser, også omfatte den mulige strategiske målsætning bag de  

 østlige sømilitære CSBM initiativer.
8.1 Parallelle aktiviteter WTO-landene vil formentlig fortsætte deres kampagne med henblik på at  

 begrænse de vestlige flådestyrkers reelle effektivitet.
Vesttyskland synes placeret centralt som et forum, hvor opnionsdannelsen  

 af WTO parterne tillægges stor vægt.
Eksempelvis er der - udenfor  

 Wienforhandlingerne - betydningsfulde aktiviteter mellem SPD og det polske  

 arbejderparti. Østersøen anvendes i denne forbindelse som et geografisk  

 område, der naturligt ligger parterne på sinde.
 Den 27. juni 1989 fremlagde en arbejdsgruppe bestående af medlemmer af  

 ovennævnte partier i Bonn et fælles arbejdspapir vedrørende »sikkerheds-  

 og tillidsskabende foranstaltninger og nedrustning i Østersøen«.  

 Tilsvarende fremlagde SPD og det polske kommunistparti i februar 1988 en  

 »fælles erklæring om tillidsskabende sikkerhedsstrukturer i  

 Europa«.
I det nye papir fastslås det, at begge siders sømilitære doktriner,  

 strategier, styrkestrukturer og militære udrustning må ændres og nedskæres på  

 en sådan måde, at evnen til militære overraskelsesangreb og større offensive  

 operationer fjernes.
Samtidig skal de to siders evne til »vellykket  

 forsvar« dog fortsat bevares.
 Den stedfundne udvikling gør det påkrævet, siges det, at fremlægge en  

 koncept, der inddrager Østersøen i opbygningen af tillidsskabende  

 foranstaltninger med henblik på reduktion af det militære potentiale.
 De påtænkte sikkerheds- og tillidsskabende foranstaltninger skal omfatte:
 - Anmeldelse, overvågning og begrænsning af flådeaktiviteter.
 - Fastsættelse af adfærdsregler til søs.
 - Et overvågningssystem med hensyn til transport af søstridskræfter.
 - Udveksling af relevante oplysninger.
 Arbejdspapiret forekommer i substansen identisk med det officielle østlige  

 udspil på flåde CSBM siden.
9. NNA-landenes forhandlingsudspil NNA-landekredsen omfatter Østrig, Cypern, Finland, Liechtenstein, Malta,  

 San Marino, Sverige, Schweiz og Jugoslavien.
Disse lande fremlagde den 12.  

 juli 1989 i Wien deres forslag til udbygning af CSBM regimet.
Denne  

 redegørelse omtaler kun de sømilitære aspekter i forslaget.
Der synes at være  

 tale om en udbygning af primært foranstaltninger omkring amfibieoperationer.  

 Dette ses blandt andet i forslaget om udveksling af generelle informationer  

 om aktive mobile landstyrker, idet landstyrkerne her også omfatter  

 amfibiestyrker, luftmobile og luftbårne styrker.
Specifikt på flådesiden  

 foreslås informationsudveksling dækkende:
 - Placering af hovedflådebaser.
 - Antal og type af kampskibe med et deplacement på over 1000 tons.
 - Hjemhavn for hvert kampskib.
 - Oplysning om hovedarmering.
 - Antal og type af skibsbaserede helikoptere og fastvingefly.
 - Oplysninger om »oplagte« enheder.
 - Oplysninger om planlagte nye våbensystemer, der forventes taget i brug  

 indenfor en tidsramme på 3 år.
Informationer af denne karakter skønnes i dag stort set offentligt  

 tilgængelige i vestligt regi, hvorimod tilsvarende åbenhed endnu ikke ses i  

 østligt regi.
Bortset fra et naturligt ønske om en vis sikkerhed omkring nye  

 våbensystemer forekommer forslagene set med et vestligt militært perspektiv  

 generelt acceptable som forhandlingsgrundlag.
9.1 Passage af anden stats territorialfarvand Af særlig interesse for Danmark indeholder NNA forslaget et afsnit, hvor  

 de deltagende nationer opfordres til at meddele, at de har til hensigt at  

 benytte retten til uskadelig passage af et andet lands territorialfarvand,  

 uden der dog nævnes detaljer om antal og typer m.v.
Forholdene omkring  

 passage af de danske stræder er entydigt fastlagt i Kongelig anordning af 27.  

 februar 1976 og indebærer ikke krav om notifikation under alle  

 omstændigheder.
Anordningen udgør det såkaldte stræderegime, der er nøje  

 forbundet med dansk suverænitet.
NNA-forslagene kan ses som et ønske om  

 udvidelse af eksisterende bestemmelser, der har basis i folkeretten.
Fra  

 militær side kan der næppe forventes indvendinger mod et sådant forslag, der  

 yderligere tilsikrer, at passagerne sker i gensidig tillid.
På den anden side  

 må der forventes modkrav, der måske berører stræderegimet og dermed dansk  

 suverænitet.
I så fald tager forslagene en fra et dansk sikkerhedsmæssigt  

 synspunkt uønsket drejning.
9.2 Verifikation Der foreslås blandt andet en forbedret udveksling af oplysninger ved  

 hjælp af et hurtigt virkende kommunikationssystem, der sikrer pålidelig og  

 rettidig transmission.
Dette forslag er fornuftigt og kan uden videre  

 anvendes som forhandlingsgrundlag.
9.3 Notifikation Forudsætningerne foreslås forbedret, idet især forholdene med særlig  

 relevans for overraskelsesangreb og offensive operationer i stor skala tages  

 i betragtning.
Det foreslås specifikt, at begrebet »Amphibious  

 landing« ændres til det mere omfattende »amphibious  

 operation«.
Herved forstås en militær angrebsoperation, gennemført fra  

 søsiden og udført af flådestyrker og amfibiestyrker og omfattende en landgang  

 på kysten.
I denne forbindelse foreslås omfanget af notifikationer yderligere  

 udvidet til at omfatte:
 - Indsættelse af de deltagende nationers landstyrker i den samme  

 øvelsesaktivitet under ledelse af en enkelt operativ kommando, selvstændigt  

 eller i kombination med en hvilken som helst fly- eller flådekomponent.
 I denne sammenhæng foreslås en række detaljer oplyst vedrørende  

 kommandostrukturen, herunder geografisk placering, antal og materieltype af  

 deltagende enheder - på den sømilitære side antal og type af flådeenheder  

 udset til at udføre bombardement af kysten (i forbindelse med en  

 amfibieoperation) - antal og type af deltagende fly, samt følgende meget  

 væsentlige detaljer om styrkerne i en amfibieoperation:
 - Udpegning og fredstidsbasering af de deltagende landstyrker.
 - Antal og type af:
 * landgangsskibe og landgangsbåde (inkl. luftpudefartøjer) såvel som andre  

 skibe benyttet til transport af tropper og udstyr.
 * skibe forudset til at udføre kystbombardement.
 - Antal fastvingefly specificeret på indsatstype.
- Antal, type og kategori af helikoptere.
Hvis luftstøtte ydes af  

 kamphelikoptere skal dette anføres.
 - En klar beskrivelse af amfibieoperationens enkelte faser, der omfatter  

 følgende aktive momenter:
* Kystbombardement * luftangreb * fjendtlig landgang (assault landing) * etablering af brohoved * landsætning af opfølgestyrker og etablering af brohoved, om aktuelt.
 - Amfibie- og luftbårne operationer skal observeres såfremt antal tropper  

 når eller overstiger 5000 mand.
9.3.1 Forslagenes karakter De fremsatte forslag er detaljerede og synes at have en balanceret  

 betydning for både vest og øst, der begge besidder kapaciteten til og  

 øvelsesmæssigt gennemfører amfibieoperationer.
Forslagene har umiddelbar  

 interesse og betydning for Danmark, hvor vi i årevis med vekslende bekymring  

 har kunnet iagttage store WTO-amfibieoperationer gennemført i Østersøen meget  

 nær på vort territorium.
I allieret regi vil forslaget kunne gøres til  

 genstand for diskussion, fordi også NATO anvender amfibiestyrker.
Konkret  

 ønsker Danmark at vide hvornår, hvor tæt på modpartens styrker kommer, og  

 hvor store de er.
9.4 Observation og begrænsende foranstaltninger NNA forslaget nævner her intet specifikt indenfor det sømilitære område,  

 men anfører generelt, at de begrænsende foranstaltninger i deres natur skal  

 være balancerede og ligeligt påvirke de væbnede styrker i de lande, der  

 umiddelbart har den største betydning for den grundlæggende sikkerhed i  

 Europa.
Foranstaltningerne skal endvidere koncentreres om militære enheder og  

 udstyr, der er af vital betydning for langvarige offensive operationer.
 Synspunkterne om balanceret påvirkning er udmærkede og støtter vestlige  

 synspunkter om de asymmetriske forhold, der råder mellem de to alliancer.
9.5 Sammenfatning Sammenfattende forekommer NNA landenes udspil på det sømilitære område  

 især at koncentrere sig om amfibieoperationer, medens øvrige forslag i  

 redegørelsens sammenhæng er interessante, fordi de omtaler forhold af  

 sømilitær relevans og dermed inddrager dette område i forhandlingssammenhæng.  

 De foreslåede foranstaltninger er generelt moderate og kan ud fra  

 forfatterens opfattelse godt anvendes som grundlag for substansforhandlinger.
10. Danske positioner Generelt gælder det for våbenkontrolforhandlingerne, at når aftaler en  

 gang er indgået, da vil de påvirke fremtidens strategiske optioner og  

 aftaleparternes militære struktur i mange år.
Dette forudsætter dog, at de  

 overholdes, og her skræmmer historiens spor unægteligt.
Derfor er det  

 nødvendigt at vurdere såvel kortsigtede som langsigtede konsekvenser eller  

 med andre ord: »holde krudtet tørt«.
10.1 Mulige veje fremover Fra dansk side er der grund til at markere det militære standpunkt, at  

 mulighederne for heldigt at gennemføre forstærkningspolitikken er afgørende  

 for NATOs muligheder i krise og krig.
Dette medfører, at de maritime  

 koncepter og doktriner og tilhørende taktiske grundlag kontinuert skal øves  

 og udvikles.
Spørgsmålet om, hvor langt NATO bør gå i begrænsende  

 foranstaltninger på det sømilitære område, er derfor primært i dansk  

 sikkerheds- og forsvarspolitik.
 Analysen af WTO-landenes forslag viser, at ingen af dem er  

 »nødvendige«, for at NATO kan forbedre sikkerheden.
 Tværtimod pilles der ved en balance, som har sikret freden i over 40 år.
 Set i et militært perspektiv opvejes fordelene for NATO langt fra af de  

 køb, der må gives.
 Imidlertid er en blank afvisning af sømilitære foranstaltninger som  

 tidligere nævnt næppe realistisk på langt sigt, fordi opinionen ønsker  

 udvikling også på dette område.
 Herfor taler NNA-landenes engagement.
 Der eksisterer da også en række forslag eller ideer, som godt kan  

 indpasses uden afgørende negativ virkning.
11. Mulige forhandlingsoplæg 11.1 Flådebesøg Et muligt forhandlingsoplæg kunne omfatte forslag til besøgsaftaler, hvor  

 flådestyrker fra de forskellige blokke aflægger visit hos hinanden.
Ved  

 sådanne besøg opstår personlige kontakter, og åbenhed demonstreres, og  

 foranstaltningerne er tilmed billige, men vurderes at have stor effekt.  

 Danmark kan således, i forståelse med de øvrige nationer i alliancen,  

 genoptage besøgsrutinerne med samtlige Østersønationer efter et nærmere  

 fastlagt program.
11.2 Nybygningsprogrammer Som en tillidsskabende foranstaltning ses også udvekslingen af planer om  

 nybygninger m.v. af skibe og udstyr til sømilitært brug.
I forbindelse hermed  

 kan også budgettal m.v. fremlægges.
Dette sker allerede i vesten.
11.3 Internationale krisereduktionscentre Opbygning i international sammenhæng af sådanne centre vil virke  

 tillidsskabende og forbedre kommunikation af vigtige oplysninger.
Hændelsen  

 med det sovjetiske kampfly, der, efter at piloten var sprunget ud som følge  

 af motorproblemer over DDR, fortsatte mod vest og styrtede ned i Belgien,  

 afdækker et sådant behov.
Tilsvarende gør sig gældende i forbindelse med de 2  

 sovjetiske ubådsuheld ud for Nordnorge i sommeren 1989. Begge episoder viser,  

 at der er behov for hurtig udveksling af vitale oplysninger.
11.4 Amfibieoperationer Da truslen mod Danmark gennem årene fra militær side gentagne gange er  

 beskrevet som blandt andet hidrørende fra den i Østersøen beroende WTO  

 amfibiekapacitet, vil det være naturligt for os at gå ind i en nøjere  

 vurdering af NNA-landenes forslag i så henseende.
Konsekvenserne for  

 tilsvarende NATO operationer skal dog afvejes nøje, da en række elementer i  

 forstærkningsstyrker til vort område forudsættes ilandsat over kysten.  

 Tilsvarende gælder for situationen i Nordnorge og andre steder på NATOs  

 flanker.
12. Afslutning Det må forventes, at WTO-landene fortsat vil tilstræbe at reducere NATOs  

 sømilitære kapacitet.
I denne forbindelse må understreges, at  

 landstridskræfter og sømilitære styrker ikke kan sammenlignes.
Derfor kan  

 østlige asymmetriske indrømmelser på land ikke fra vestlig side forventes  

 modsvaret af tilsvarende asymmetriske indrømmelser på flådesiden.
Ud fra  

 denne synsvinkel bør de vestlige nationer fortsat modsætte sig  

 foranstaltninger, der øver den i redegørelsen beskrevne negative effekt og  

 som ikke ses at give større sikkerhed.
 Og før den overvældende landmilitære asymmetri i WTO-landenes favør er  

 udjævnet på landsiden, kan flådeaspekterne ikke for alvor tages op.
 Hvornår udviklingen når så langt er uvist, og indtil da maner udviklingen  

 til forsigtige overvejelser.
 Men samtidig er der som omtalt i det foregående mulighed for at tage fat  

 på en række konstruktive forslag, der ikke udgør en sikkerhedsrisiko for de  

 vestlige nationer.
 Det må forventes, at det især er sådanne forslag, der kommer på  

 forhandlingsbordet i Wien, efteråret 1989.
Nyboder, den 24. august 1989 Niels Chr.
Borck Underbilag 2 Den sømilitære udvikling og maritim våbenkontrol Hvad er status, og hvordan vurderes fremtiden i lyset af den landmilitære  

 udvikling i Europa udarbejdet af Hans M.
Kristensen Kampagne Koordinator Greenpeace-Danmark (31) 18 54 44 April 1990 I forbindelse med Høring Vedrørende Tillidsskabende Foranstaltninger Den 30. april 1990 Christiansborg (Papiret er en omarbejdet og opdateret udgave af et tidligere fremsendt responsum, dateret maj 1989).
Indledning Verdenshavene blev i 1980erne den kolde krigs slagmark.
Udenfor rammerne  

 af en international opinion, hvis opmærksomhed var focuseret på land,  

 udnyttede flåderne helt domineret af de to supermagter til fulde de  

 muligheder for udfoldelse, som et stort set lovløst havretsregime giver dem  

 lov til.
Man kan sige, at mens den kolde krig politisk set foregik på land, så  

 fandt den militære del sted til søs.
Derude fandt nye strategier, nye  

 bygningsprogrammer, nye våbensystemer, nye operationer, og en aggressiv  

 retorik udfoldelse i et omfang, der næppe ville være blevet accepteret, hvis  

 det var sket i f.eks.
Centraleuropa.
»Omend vi teknisk set har fred,» fik den amerikanske kongres at  

 vide i 1985, »så er vores operationstempo omkring 20 procent højere end  

 under Viet Nam krigen.« (* 1) »USAs flåde«, konstaterede  

 flådeministeren, »tilbragte mere tid til søs end den i gennemsnit havde  

 kunnet præstere under den anden verdenskrig.« (* 2) Sovjet foretog sine største og mest komplekse flådeoperationer nogensinde,  

 og i bl.a. nordiske farvande »gnubbede« supermagterne sig dagligt  

 op ad hinanden uden nationale grænser, som kunne have holdt styrkerne  

 adskilt, uden forhåndsvarsling af store flådeøvelser som kunne have modvirket  

 overreaktioner og misforståelser, uden regler for hvor tæt man går på den  

 anden side, langt borte fra civile ofre for sine aktiviteter, og udenfor  

 folkelig og politisk opmærksomhed blev det legitimt i afskrækkelsens hellige  

 navn at skabe usikkerhed og forvirring.
I begyndelsen af 1989 satte chefen for den amerikanske flådes operationer,  

 admiral Trost, hoved på sømmet og forklarede, at »når jeg ser det  

 typiske sovjetiske landkort, med et væld af symboler der viser, at de er  

 omringet af fremskudte amerikanske flådestyrker, så har jeg det godt.
Alt  

 hvad der skaber tvivl og usikkerhed hos en potentiel modstander, alt hvad der  

 indfører et uacceptabelt element af risiko i hans strategiske kalkulationer,  

 kan kun være godt for afskrækkelsen.« (* 3) Alligevel blæste der friske vinde over verdenshavene i slutningen af  

 1980erne.
Et politisk kursskifte af format i Østeuropa samt et mere  

 fortroligt politisk forhold mellem de to supermagter førte til en officiel  

 afslutning af den kolde krig.
 Økonomiske grænser for, hvad selv supermagter vil acceptere af militære  

 udgifter i fredstid, trængte sig på som ubehagelige realiteter for flåderne,  

 der i første halvdel af 1980erne havde fået stort set alt, hvad de pegede på.
 Sovjet iværksatte en offensiv for at få flåderne bragt på dagsordenen, og  

 vesten så sig pludselig i centrum for voksende krav om en inddragelse af  

 flåderne, krav den hidtil ikke har forstået at reagere på på trods af, at det  

 indebærer åbenlyse fordele for den selv.
 Dette papir gennemgår en række begivenheder for den sømilitære udvikling  

 og behandler nedrustningspolitiske tiltag, der berører flådestyrker.
Status for USAs flåde Den mest bemærkelsesværdige udvikling til søs i 1980erne var nok den  

 amerikanske flådes udbygning.
Målet var en flåde på 600 skibe og ubåde  

 centreret omkring 15 hangarskibe og fire slagskibe.
Målet blev aldrig nået, men bygningsprogrammet vendte en lang nedadgående  

 kurve for størrelsen af den amerikanske flåde fra 698 fartøjer i 1961 til 406  

 i 1978, et fald på over 40 procent på 17 år.
Det skal dog påpeges, at  

 størstedelen af de flådefartøjer, USA opererede med i 1961, stammede fra de  

 omfattende bygningsprogrammer omkring den 2. verdenskrig, og faldet kan  

 derfor ikke alene tilskrives et reelt fald i størrelsen af den amerikanske  

 flåde i samme periode, men simpelthen at verden ikke længere var i krig. (*  

 4) Opbygningen I slutningen af Carter Administrationen begyndte det at vende med  

 forøgede budgetter.
Mellem 1980 og 1985 voksede flådens budget med 63 procent  

 i faktiske dollars.
Det var mere end hele Pentagons budgetstigning, der i  

 samme periode »kun« voksede med 53,6 procent. (* 5) I perioden  

 1978-83 var det samlede budget for nye skibe, nye fly og nye våben til flåden  

 på 121 mia. dollars. (* 6) Resultatet blev, at flåden i 1989 havde 573  

 fartøjer, svarende til en forøgelse på over 40 procent i forhold til 1978.
I forbindelse med de stigende budgetter kom nye ideer for anvendelsen af  

 flåden.
Edward Jayne fra det amerikanske Office of Management and Budget  

 havde allerede i 1978 advaret den amerikanske flåde om, at den havde brug for  

 en bedre begrundelse for forøgede budgetter i en tid, hvor finansiering af  

 landforsvaret af Europa var en prioritet. (* 7) Flåden svarede igen med at tildele sig selv en mere prominent og offensiv  

 rolle i en fremtidig konflikt med Sovjetunionen.
Den populære udgave er  

 blevet kaldt »Den Maritime Strategi« og blev publiceret i 1986,  

 omend den i en mere konkret form menes at have været under udvikling allerede  

 fra slutningen af 1970erne.
Det grundlæggende nye i denne strategi var, at USAs flåde ikke længere  

 blot skulle bruges til at beskytte forsyningslinier til havs og forstærke  

 udsatte områder, men direkte spille en aktiv rolle i et forsøg på at påvirke  

 en krig på land - selv i en konventionel fase.
Ydermere var en sådan  

 påvirkning ikke tænkt begrænset til et specifikt konfliktområde, men var  

 tænkt at finde sted globalt.
 Den Maritime Strategi opstillede tre hovedopgaver: For det første, et  

 angreb på sovjetiske skibe i åbningsfasen af en krig, helt ind i nationale  

 farvande, før de kan slippe ud og true vestens forsyningslinier til søs; For  

 det andet, et angreb mod faciliteter på land i områder borte fra  

 krigsskuepladsen i et forsøg på at fratage Sovjet muligheden for at  

 koncentrere sine styrker, der hvor krigen er, samt; For det tredje, en  

 aggressiv jagt på sovjetiske strategiske missilubåde for at forringe Sovjets  

 mulighed for at slå igen i en strategisk krigsfase, og for at fastlåse  

 sovjetiske flådestyrker i forsvaret af disse ubåde.
 Resultatet af dette program i en koldkrigssituation blev et stærkt forøget  

 offensivt operationelt mønster støttet af en meget aggressiv retorik.
Den Maritime Strategi blev ledsaget af et nyt koncept, kaldet FLEXOPS, som  

 ifølge den amerikanske flåde førte til multihangarskibsøvelser i bl.a.  

 Norskehavet, og til amfibieoperationer nord for Polarcirklen, der var blandt  

 de største siden den 2. verdenskrig.
I midten af 80erne synes det  

 gennemgående træk for flådeoperationerne at være operationer højt mod nord  

 stadig tættere på sovjetisk landområde. (* 8) Den Maritime Strategi omfavnede også allierede flåder og betød for  

 eksempel at britiske angrebsubåde opererede i fremskudte operationer helt op  

 i Barentshavet.
NATOs samlede flådestyrker spiller en overraskende central  

 rolle i den nationale amerikanske flådestrategis mulighed for at kunne  

 fungere.
Ifølge den amerikanske flåde selv, kan Den Maritime Strategi slet  

 ikke fungere uden NATO-flåderne.
Nedskæringer USA nåede imidlertid aldrig det mål, man havde sat sig for flåden, og med  

 udgangen af 1980erne er Reagans 600-skibs flåde død.
Festen toppede i 1986,  

 hvilket allerede har krævet begrænsninger.
Budgettet for 1990-91 reducerede antallet af hangarskibe fra 15 til 14,  

 flådens flyregimenter fra 14 til 13, aflyste den sidste Los Angeles  

 angrebsubåd, fremskyndede udfasningen af Charles F.
Adams og Farragut  

 destroyerne, og overflyttede 24 Knox fregatter til reserven.
Budgettet beskar  

 også indkøb af nye flådefly og aflyste en række fly-moderniseringsprogrammer.  

 (* 9) I budgettet for 1991-92 har Bush Administrationen godt nok godkendt alle  

 flådens nybygningsprogrammer, men prisen bliver reduktioner andre steder:  

 Flåden reduceres med 6.000 mand; To af fire slagskibe lægges i mølposen;  

 udfasning af otte ældre atomubåde af Permit og Sturgeon klassen; 11  

 destroyere af Charles F.
Adams og Farragut klassen; to atomdrevne krydsere  

 samt 54 andre skibe. (* 10) Andre reduktioner omfatter aflysningen af en ny udgave af Tomcat-flyet  

 (gamle vil i stedet blive moderniseret); Aflysningen af det lodret-startende  

 V-22 Osprey fly; Phoenix luft-til-luft missilet til Tomcat-flyet; samt det  

 langtrækkende antiubådsmissil Sea Lance. (* 11) Budgetnedskæringerne har allerede haft effekt på den amerikanske flådes  

 operationer.
I 1988 fortalte den amerikanske flådes øverstkommanderende,  

 admiral Trost, at »ved at kombinere visse øvelser og ved at forsøge at  

 få mere ud af eksisterende øvelser, har vi faktisk været i stand til at  

 reducere sejlads og flyvning men samtidig opretholdt det samme beredskab for  

 udstationering af vore enheder.
Vi har reduceret størrelsen af udstationerede  

 hangarskibsgrupper, når det har været muligt (. . .) Vi har droppet visse  

 »ville-være-rart« men ikke kritiske typer af operationer, som for  

 eksempel visse typer havnebesøg.' (* 12) Kommende reduktioner vil antageligt  

 omfatte de sidste to slagskibe, samt at de ældste atomubåde vil blive udfaset  

 fremfor at få fyldt nyt brændstof i reaktorerne.
Det er også muligt, at  

 hangarskibsflåden vil blive reduceret til 13 eller måske 12 skibe.
Usikkerheden omkring USAs langsigtede forsvarsplanlægning kan også ses af,  

 at budgettet ikke indeholder en fem-års udgiftsplan, hvilket Kongressen havde  

 bedt om.
Resultatet er, at der ikke findes noget formelt fem-års  

 skibsbygningsprogram i budgettet, omend flåden selv har produceret et program  

 som dækker til og med 1994. (* 13) Flere kommentatorer har bemærket, at det synes som om  

 Reaganadministrationen har focuseret på at bygge en stor og imponerende  

 flåde, men at dette kan vise sig at være en dårlig strategi på længere sigt.  

 Det er for eksempel blevet formuleret således: »En større vægt lagt af  

 den første Reagan Administration på flådekommunikation, kommando og kontrol,  

 efterretning, anti-ubåds krigsførelse, og andre forskningsteknologier kunne  

 måske have givet mere kapacitet så vel som en mere flexibel evne til at  

 reagere på fremtidige krav.« (* 14) Nybygninger På trods af budget-nedskæringer vil den amerikanske flådes  

 skibsbygningsprogram samt USAs 1989-plan for overfladestyrkerne resultere i  

 en flåde i slutningen af dette århundrede, der stort set ligner den  

 nuværende.
Selv med kun 12 hangarskibe vil antallet af krydsere og destroyere  

 stige, mens antallet af fregatter vil ligge nogenlunde konstant.
Flåden vil  

 stadig være centreret omkring højteknologiske slaggrupper. (* 15) Indtil 1994 omfatter den amerikanske flådes bygningsprogram således  

 strategiske missilubåde af Ohio klassen, atomdrevne hangarskibe af Nimitz  

 klassen, angrebsubåde af Los Angeles og Seawolf klasserne, Aegis-krydsere af  

 Ticonderoga klassen, Aegisdestroyere af Burke klassen, amfibie-fartøjer af  

 Wasp og Whidbey Island klasserne, samt en lang række forsyningsskibe. (* 16) Et af den amerikanske flådes nuværende problemer er helt klart dens store  

 og dyre prestigeprojekter som synes gearet for krig med Sovjet: strategiske  

 missilubåde af Ohio klassen; atomdrevne angrebsubåde af Seawolf klassen,  

 Aegis-destroyere af Burke klassen, og det avancerede bombefly A-12.
START-forhandlingerne søger at lægge låg på antallet af strategiske  

 atomsprænghoveder, og både flåden og luftvåbnet er allerede begyndt at slås  

 om resten. 1991-92 forsvarsbudgettet godkender 1,3 mia. dollars til den 18.  

 Ohio ubåd.
Når den er færdig i 1997, vil flådens missilubåde råde over 432  

 Trident II missiler med 3.456 atomsprænghoveder, eller 70 procent af det loft  

 på 4.900 ballistiske missil-sprænghoveder START-forhandlingerne nu forhandler  

 om.
Den amerikanske flåde vil gerne have 24 Ohio ubåde, men budgetter og  

 START-låg på sprænghoveder vil antageligt kun give den 19-20 ubåde. (* 17) Seawolf angrebsubåden, som USA netop er begyndt at bygge til en pris af  

 1,5 mia. dollars, vil blive den største, stærkest armerede, mest avancerede,  

 og dyreste angrebsubåd i det amerikanske arsenal nogensinde.
Prisen for de  

 første 12 ubåde vil i 1989-priser koste den amerikanske skatteborger knap 20  

 mia. dollars.
I alt planlægger flåden 35 Seawolf til en pris af over 50 mia.  

 dollars. (* 18) Hvis flådens nybygningskonto ikke ændres i perioden 1991-2004, så vil  

 prisen for det antal Seawolf ubåde der skal til for at holde den amerikanske  

 ubådsflåde på 100 fartøjer, absorbere 43 procent af flådens totale  

 skibsbygningskonto, eller dobbelt så meget, som atomdrevne angrebsubåde  

 traditionelt har krævet af budgettet. (* 19) Det helt centrale krigsskib i den planlagte amerikanske skibsbygning er  

 den avancerede destroyer af Arleigh Burke klassen.
USA planlægger omkring 80  

 Burke destroyere til en pris af omkring 27 mia. dollars. (* 20) I tilfældet med Burke og Seawolf vil billigere og mindre avancerede  

 fartøjer, som for eksempel dieselubåde og billigere destroyere og fregatter,  

 antageligt dukke frem som levedygtige alternativer til at udføre USAs  

 fremtidige forsvarsmissioner.
Begge disse dyre klasser er udtænkt i 80ernes  

 koldkrig og er skræddersyet til krig med Sovjet, men mindre egnede til de  

 krav 90erne vil stille til den amerikanske flåde.
Senest, den 20. februar, har de dyre våbenprogrammer fået det amerikanske  

 forsvarsministerium til at gennemgå 12 våben og fly, deriblandt flådens  

 Seawolf angrebsubåd og jagerfly.
Så det er meget muligt, at der er yderligere  

 budgetbeskæringer på vej. (* 21) Fremtiden Fremtidens amerikanske flåde tegner til at blive en flåde af stort set  

 samme størrelse, men bestående af betydelig mere avancerede og fleksible  

 fartøjer.
Det nuværende virvar af næsten 20 forskellige klasser eskorteskibe  

 (krydsere, destroyere og fregatter) med meget forskellige våbensystemer, vil  

 blive reduceret til omkring fire klasser (Ticonderoga, Burke, Spruance, og  

 Perry). Tre af disse klasser vil bære langtrækkende krydsermissiler, hvilket  

 viser, at den amerikanske flåde også i fremtiden vil være gearet for  

 offensive operationer.
Men i lyset af udviklingen i Centraleuropa og den kolossale teknologiske  

 udvikling, vil flåden begynde at se sig om efter nye og mere tidssvarende  

 opgaver.
Omend Den Maritime Strategi også har andre udfoldelsesmuligheder, så  

 har den traditionelt set været knyttet stærkt til Centraleuropa.
Selv  

 strategiske ubådsmissiler blev i 1990 foreslået bl.a. at skulle være »et  

 forsvar mod terrorisme, narkotikahandel og andre globale konflikter«.
 Ved udgangen af 1980erne argumenterede den amerikanske flåde for, at den  

 var et offer for sin egen succes med at presse russerne i knæ, men at den  

 stadig havde behov for en stor flåde, og at en aggressiv maritim strategi  

 stadig var nødvendig, hvad enten det drejede sig om Sovjet eller andre  

 trusler.
Den Maritime Strategi vil stadig eksistere, men de ikkeeuropæiske  

 komponenter i den vil blive forstærket.
Styrker vil blive ændret til mere  

 fleksible og mobile styrker, man vil se tredje-verdenskonflikter og  

 narkotikabekæmpelse højere på dagsordenen, og Reagan-tidens koncept med  

 »fremskudte« operationer mod Sovjet, vil i fremtiden i  

 højere grad komme til at betyde fremskudt væk fra USAs kyster, parat  

 til at reagere på kriser eller til at komme allierede til hjælp.
Denne udvikling er allerede ved at få konsekvenser for flådeoperationer i  

 nordlige farvande.
De store Teamwork landgangsøvelser i Norskehavet sker nu  

 hvert 2. år i stedet for hvert 4. år som tidligere, og de offensive Northern  

 Wedding øvelser med bl.a. amerikanske hangarskibe er blevet afløst af Sharp  

 Spear konvoj-øvelserne, som hidtil klart har været defensive europæiske  

 øvelser og uden deltagelse af amerikanske hangarskibe.
Omend denne udvikling ikke kan bruges til at hævde, at USA ligefrem  

 trækker sine hangarskibe længere tilbage fra nordflanken, så kunne det se ud,  

 som om man har valgt at anvende dem mindre offensivt end før, og kun når der  

 landsættes folk i Norge.
Dette års Teamwork-øvelse landsætter således sine  

 soldater omkring 500 km længere mod syd, end det var tilfældet i 1988.
I en ny verden, hvor Warszawapagten ikke længere eksisterer og hvor den  

 sovjetiske trussel bliver mindre, vil også krigsplaner rettet mod Sovjet  

 eller sovjetisk intervention skulle revideres.
Med tiden, særligt i  

 forlængelse af en mere effektiv og selvstændig europæisk flåde, vil man måske  

 ovenikøbet komme til at opleve den amerikanske flåde som direkte overflødig i  

 europæiske farvande.
I så fald vil europæiske flåder skulle begynde at spille en mere central  

 rolle i forsvaret af de nordeuropæiske farvande helt ud i fremskudte  

 positioner.
Denne udvikling er igang.
Der er for nyligt dukket forskellige rapporter op om, at den norske flåde  

 sammen med den britiske, hollandske og tyske, har udviklet et nyt strategisk  

 koncept, Sub-Concept for the Northern Maritime Region 2000-2010, som er  

 indeholdt i det europæiske European Maritime Concept 2010. Det nye koncept  

 vurderes at kunne garantere et vestligt flådenærvær i Norskehavet i en tidlig  

 fase af en konflikt, men uden at det behøver at optrappe en sådan. (* 22) Styrken, der kaldes Standing Naval Force Europe, er opbygget omkring de  

 tre britiske INVINCIBLE-hangarskibe, som udover den britiske flåde eskorteres  

 af bl.a. hollandske fregatter (samt muligvis vesttyske ubåde af 212-klassen).  

 Opgaven for denne styrke skulle være at forhindre en hurtig fremrykning af  

 sovjetiske flådestyrker ud i Norskehavet, mens landbaserede britiske og  

 vesttyske Tornado jager-bombefly skulle have til opgave at møde  

 Backfire-bombefly fra den sovjetiske flådes flystyrker.
Norsk presse har for nyligt rapporteret, at Norge faktisk forhandler med  

 Storbritannien om udstationering af Tornadobombefly i Nordnorge. (* 23) Noget væsentligt ved Standing Naval Force Europe skulle være, at den ikke  

 ville blive set som en trussel mod Sovjets vitale baser på Kola-halvøen.  

 Denne styrke vil endvidere kunne være på plads i Norskehavet, før en  

 amerikansk styrke kan nå frem, og vil reducere afhængigheden af en amerikansk  

 beslutning af at sætte sine store hangarskibe ind på nordflanken i den  

 indledende fase i en krig.
Status for USSRs flåde Også den sovjetiske flåde undgik omfattende forandringer i 1980erne.  

 Sovjet opbyggede i 1950erne og 1970erne en kolossal flåde centreret omkring  

 flere hundrede undervandsbåde.
Et virvar af forskellige klasser strømmede i  

 disse år ud fra sovjetiske værfter og gav i vesten næring til mistanke om, at  

 Sovjet ikke blot havde defensive intentioner til søs.
Alligevel var det en meget anderledes flåde i forhold til den vestlige,  

 hvilket var en kombination af, at den var bygget til andre opgaver og at  

 sovjetisk militær teknologi var vesten langt underlegen.
I erkendelse af  

 flådens begrænsede konventionelle kapacitet byggede Sovjet et væld af  

 fartøjer og fyldte dem med atomvåben.
 Godt nok havde og har Sovjet en kolossal kapacitet til søs, men påstandene  

 om en rigtig højsøflåde kræver nu engang andet og mere end det at kunne sejle  

 til Cuba en gang imellem, for at det har nogen væsentlig militær betydning.  

 Den sovjetiske flåde er slet ikke bygget til højsø-operationer, men til at  

 skabe problemer for andre flåder i kystnære områder.
I begyndelsen og midten af 1980'erne oplevede man her i de nordlige  

 farvande nogle af de største sovjetiske flådeoperationer nogensinde.
Det var  

 tydeligt, at Sovjet var bekymret over vestlige strategier i nordlige  

 farvande, og de sovjetiske øvelser øvede primært forsvar mod angribende  

 hangarskibsgrupper, støttet af ubåde og landbaserede langtrækkende bombefly.
Nedskæringerne Men med Gorbatjovs ankomst på den politiske scene ændrede billedet sig i  

 midten af 1980erne.
Siden 1986 har Sovjet indskrænket omfanget af sine  

 flådeoperationer verden over drastisk, og også i 1989 fortsatte det  

 operationelle tempo med at falde.
Den sovjetiske flåde tilbringer nu mere tid  

 i havn og for anker og mindre tid til søs.
I nordiske farvande er operationerne blevet mere end halveret, og piloter  

 på britiske overvågningsfly fortalte i forbindelse med SHARP SPEAR 89 øvelsen  

 i september sidste år, at bortset fra såkaldte spionskibe så havde de ikke  

 set et sovjetisk krigsskib i fem måneder.
Og omkring det islandske luftrum  

 rapporteres der om næsten fravær af sovjetiske bombefly.
Sovjet har tydeligvis indført et meget anderledes operationelt mønster og  

 en ny taktik.
Flådeøvelser er således ikke ophørt, men finder derimod sted  

 tæt på sovjetisk landområde med færre men flere forskellige fartøjer og med  

 forstærket deltagelse af luftstyrker.
Den amerikanske flådes efterretningstjeneste vurderer, at disse nye typer  

 operationer har til formål at forbedre sovjetiske flådestyrkers kampevne i en  

 længerevarende konventionel konflikt, og stadig opretholde et højt beredskab  

 for operationer med atomvåben. (* 24) Også sovjetiske globale flådemissioner er faldet drastisk, og i visse  

 tilfælde fuldstændigt ophørt.
Ved Cam Ranh Bay basen i Viet Nam trak russerne  

 styrker hjem i 1988, og ved udgangen af 1989 var størstedelen af flådeflyene  

 trukket hjem.
I Angola trak Sovjet i begyndelsen af 1990 sine krigsskibe hjem  

 og efterlod for første gang i mange år Luanda-basen uden krigsskibe.
Cuba har  

 ikke haft besøg af en slaggruppe siden 1986, og tilstedeværelsen af flådefly  

 på øen sidste år var kun 1/4 af 1988-niveauet: der var kun en enkelt  

 Bear-bombeflyver tilbage.
 Ifølge den amerikanske flådes efterretningstjeneste omfattede reduktioner  

 i 1989 især atomdrevne angrebsubåde, måske bl.a. på grund af de mange uheld,  

 der ramte sovjetiske ubåde i 1989. I Middelhavet oplevede man for eksempel et  

 fald fra 3-5 patruljerende ubåde til kun to.
 I forlængelse af de politiske og økonomiske reformer i Sovjet har den  

 store flåde naturligt nok været et oplagt mål for beskæringer. Ændrede  

 doktriner for flådens operationer, hvad enten de er militært eller økonomisk  

 begrundede, skabte en helt anden sovjetisk flådetilstedeværelse i slutningen  

 af 1980erne.
Ubåde på pramme gennem de danske stræder, destroyere vasket op på norske  

 og danske strande er velkendte påmindelser om, at russerne er ved at luge ud  

 i flåden.
I 1989 blev mindst 46 skibe og ubåde sendt til ophugning på  

 skibsværfter verden over.
Dette inkluderede to krydsere, ni destroyere, fem  

 fregatter og 30 dieselubåde.
Over 100 større flådefartøjer står foran at  

 skulle skrottes i løbet af dette år (1990), omend en del vil komme til at  

 vente, ganske enkelt fordi der er kø ved værfterne.
Der er penge i gammelt jern, og opfindsomheden har været stor.
I maj 1989  

 accepterede Pepsi-Cola en krydser, en destroyer, en fregat og 17 ubåde som  

 betaling for produkter solgt i Sovjet. (* 25) Mindst 50 gamle atomdrevne ubåde samt yderligere dieselubåde er på vej til  

 skrotbunken, og efter en række uheld med ældre atomdrevne ubåde, besluttede  

 Sovjet i 1989 at udfase alle deres første-generation atomubåde.
Regner man med en gennemsnitlig serviceperiode på 30 år for et  

 flådefartøj, så står omkring 250 sovjetiske skibe og ubåde foran at skulle  

 skrottes inden 1995. Hvis denne skrotning finder sted i dette omfang, vil det  

 - med forbehold for nybygninger og overflytninger fra andre flåder - stort  

 set betyde en halvering af den sovjetiske østersøflåde.
Tager man Norden som  

 helhed, står omkring en tredjedel af den sovjetiske flåde foran skrotning.
 Stalin-tidens teori om, at meget er godt, er tydeligvis definitivt forbi.  

 De tidligere kolossale sovjetiske skibsbygningsprogrammer banker på  

 skrotværfternes dør, og vi vil i løbet af 1990erne se en stadig mindre, men  

 betydelig mere avanceret sovjetisk flåde.
Nybygninger Disse udfasninger skal nok nærmere ses som udtryk for god husholdning  

 fremfor drømme om, at Sovjet ikke længere synes det er vigtigt at have en  

 supermagtsflåde.
Sovjet bygger nye og stadig mere avancerede flådefartøjer -  

 ligesom vesten gør det.
I 1989 søsatte Sovjet ni større fartøjer, mens 11  

 enheder søsat i tidligere år blev indsat i tjeneste.
 Sovjet har i dag ni ubådsklasser i serieproduktion, inklusive strategiske  

 ubåde af Delta IV klassen samt en helt ny type atomdrevne angrebsubåde af  

 Akula, Sierra, og Victor III klasserne, atomdrevne krydsermissilubåde af  

 Oscar II klassen samt en helt ny type, og dieselubåde af Kilo klassen.  

 Typhoon missilubådene er ikke længere i produktion.
Større overfladeskibe omfatter ni typer, inklusive to typer atomdrevne  

 hangarskibe af Tbilisi og Ul'yanovsk klasserne, en type krydser af Slava  

 klassen, to typer destroyere af Sovremennyy og Udaloy klasserne, to typer  

 fregatter af Krivak III og Balcom 8 (Parchim II) klasserne, samt korvetter af  

 klasserne Grisha og Tarantul III.
Dertil kommer en række amfibie-, effekt- og  

 forsyningsfartøjer.
Fremtiden En vigtig ny udvikling for den sovjetiske flåde, er dens beslutning om at  

 udvikle hangarskibe med vandretstartende fly.
Sovjet har tydeligvis besluttet  

 at placere avancerede jagerfly til søs.
 Sovjetiske hangarskibe under konstruktion omfatter to typer, begge  

 atomdrevne: Tbilisi på omkring 60.000 tons, hvilket svarer til den  

 amerikanske Midway-klasse fra 1940erne; og Ul'yanovsk på omkring 70.000 tons,  

 svarende til den amerikanske Forrestalklasse.
Der er rapporteret to Tbilisi under konstruktion.
Den anden er døbt Riga.  

 Tbilisi vurderes af den amerikanske flådes efterretningstjeneste måske  

 allerede at blive operationel i løbet af 1990 og kunne foretage sin første  

 udstationering til Nordflåden ved Kola allerede i løbet af 1991. Riga  

 forventes at påbegynde afprøvning engang i 1992.
Omend Tbilisi-klassen er på størrelse med Midwayhangarskibene, så er den  

 uden katapulter til flyene, hvorfor der istedet er bygget et skihop i stil  

 med de britiske hangarskibe.
Dette vil lægge begrænsninger på, hvilke fly der  

 kan anvendes på skibet og på den bombelast, flyene kan medføre.
Men Sovjet er  

 tydeligvis opsat på at få fly i luften og allerede i november 1989 - hvilket  

 var før den amerikanske flåde havde forventet det - blev der foretaget start-  

 og landingsøvelser på Tbilisi i Sortehavet.
Bevæbningen på Tbilisi vil omfatte SS-N-19 krydsermissiler og 50-60 fly og  

 helikoptere.
SS-N-19 missilerne kan forsynes med atomsprænghoved, og flyene  

 kan bære atomarmerede bomber og dybvandsbomber.
Den anden klasse under konstruktion, kaldet Ul'yanovsk, vil som sagt være  

 10.000 tons større end Tbilisi og på størrelse med Forrestal-klassen.
Der er  

 endnu ikke frigivet oplysninger om armering eller eventuelle katapulter, men  

 skibet skulle begynde afprøvning engang i 1996. Sovjet har sagt, at mindst  

 endnu et Ul'yanovsk hangarskib vil blive bygget.
Omend de nye sovjetiske hangarskibe vil være langt fra de amerikanske  

 superhangarskibe på over 90.000 tons og med 80-90 fly, så er der tale om en  

 forstærkelse af Sovjets offensive kapacitet til søs, en kapacitet som sikkert  

 vil komme til at bekymre Norge.
Alligevel regner man med, at hangarskibene  

 hovedsageligt vil blive anvendt i defensive operationer.
 I sin beretning til kongressen i sidste måned (marts 1990) vurderer den  

 amerikanske flådes efterretningstjeneste, at Sovjet i 1989 udviste en  

 forstærket interesse for defensive operationer, og at disse afspejler en  

 ændring i sovjetiske militærdoktriner i retning af bl.a. en langvarig  

 konventionel konflikt.
Man siger videre, at Sovjet vurderer, at man vil have meget lidt tid til  

 at mobilisere styrkerne forud for en konflikt, og at deres sårbarhed overfor  

 konventionelle og nukleare angreb derfor vil være større.
Disse faktorer har  

 ifølge amerikanerne fået Sovjet til at konkludere, at de vil blive nødt til  

 at udkæmpe de tidlige stadier i en krig defensivt, tæt på deres egne  

 landområder, og at større sovjetiske flådeoperationer derfor i stigende  

 omfang vil omfatte sammensatte styrker med focus på luftforsvar, forsvar mod  

 landgangsoperationer, og kontrol af havområder nær Sovjet.
3. Verdensflåderne Omend den sømilitære situation stort set har været domineret af de to  

 supermagters flåder, så vil vi i de kommende årtier komme til at se en lang  

 række flåder fra andre lande blande sig: De såkaldte 3. flåder.
Det i sig  

 selv er måske en af de vigtigste grunde til at det haster med at komme i gang  

 med et maritimt våbenkontrolregime.
 3. flåder er i gang med en omfattende udbygning af deres kapacitet.  

 Således har fem lande udover supermagterne i løbet af 1980erne indsat  

 hangarskibe i aktiv tjeneste, og syv 3. flåder opererer i dag hangarskibe:  

 Argentina, Brasilien, Frankrig, Indien, Italien, Spanien og Storbritannien.  

 Fire af disse (Frankrig, Italien, Spanien og Storbritannien) bygger selv  

 skibene, mens Argentina, Brasilien og Indien har købt gamle britiske  

 fartøjer.
3. flåderne er også i fuld gang med at forsyne deres flådefartøjer med  

 krydsermissiler, og ved udgangen af 1989 havde 68 forskellige lande  

 udstationeret skibs- og landbaserede anti-skibs krydser-missiler.
Sådanne  

 missiler er i dag udstationeret på skibe af alle typer samt på ubåde og fly,  

 men hovedsagelig på mindre lette og hurtige patruljebåde i små flåder.
Alene  

 i 1980erne har mindst 31 3.flådemagter importeret anti-skibs missiler fra 11  

 lande (se Tabel 1).
 3.flåderne anskaffer sig også i stigende omfang moderne undervandsbåde,  

 deriblandt den sovjetiske Kilo og den vesttyske Type 209. Udover Sovjet og  

 USA har 41 andre lande efterhånden anskaffet sig over 400 ubåde.
Endelig er visse 3. verdens lande som Argentina, Brasilien og Indien i  

 færd med at anskaffe sig atomdrevne ubåde.
Indien har ovenikøbet leaset en  

 atomdrevet Charlie I klasse krydsermissilubåd fra Sovjet.
Også Pakistan har  

 været rapporteret at have vist interesse i atomdrevne ubåde.
Sammenfattende kan man konstatere, at mange mindre flådemagter er på vej  

 ind på scenen.
Visse af dem, som for eksempel Indien og Japan er efterhånden  

 af en sådan størrelse, at de begynder at tilegne sig en slags regional  

 stormagtstatus, som vil provokere omkringliggende stater til at opbygge egne  

 flådestyrker.
 Fremtidens magtspil til søs vil ikke blot være det traditionelle øst-vest,  

 men vil få flere deltagere med længere rækkevidde, større flexibilitet, samt  

 betydeligt mere avancerede kommando-, kontrol- og kommunikationssystemer.
 Det rejser andre perspektiver i forbindelse med særligt USAs vane med at  

 anvende flådestyrker i tredjeverdenskonflikter, fordi flere lande vil have  

 våbensystemer, der kan skabe en spændingssituation, der kan blive betydelig  

 vanskeligere at kontrollere.
Atomvåbnene I løbet af 1980erne gik det også op for folk, at flåderne rådede over  

 knap en tredjedel af verdens samlede atomvåbenarsenal.
På trods af at  

 atomvåben har været udstationeret på skibe siden 50erne, kom det som en  

 overraskelse for mange, at fem flåder havde atomvåbensystemer indbygget i  

 mere end 1000 skibe og ubåde, og tilsammen rådede over næsten 15.000  

 atomvåben.
Hvad mere var, en stor del af dem kom jævnligt på besøg i havne hos lande,  

 som har en meget klar politik mod atomvåben på deres område.
Flere lande  

 valgte at forbyde anløb af atombevæbnede fartøjer.
Andre lande forsøgte, men  

 blev banket på plads igen.
Ved udgangen af 1989 var der omkring 14.600 atomvåben tildelt  

 flådefartøjer i de fem atomflåder.
Af disse var de 8.400 amerikanske, 5.500  

 sovjetiske, 300 franske, 180 britiske og 170 kinesiske.
Mere end hver 3. af  

 alle disse våben var taktiske atomvåben beregnet til atomkrig på havet.
Denne  

 gruppe på over 5.000 atomvåben har aldrig været underlagt våbenkontrolaftaler  

 af nogen art.
Det er en udbredt opfattelse, at atomvåben til søs er et levn fra  

 fortiden.
Men 1980erne var faktisk præget af en omfattende nuklearisering af  

 verdenshavene.
I perioden 1979-1990 har de fem atomflåder introduceret et  

 eller flere atomvåbensystemer årligt.
Det drejer sig om 20 forskellige typer  

 atomvåben, hvoraf halvdelen er blevet introduceret i den sovjetiske flåde (se  

 Tabel 2).
Med tanke på de igangværende START-forhandlinger er det interessant at  

 konstatere, at syv af de 20 atomvåben introduceret i løbet af 80erne er  

 langtrækkende strategiske atomvåben til missilubådene.
Samtlige fem  

 atomvåbenmagter har udstationeret nye strategiske atomvåben på havene i løbet  

 af 80erne.
De 13 andre typer atomvåben er såkaldte ikke-strategiske  

 atomvåben, rækkende lige fra dybvandsbomber til krydsermissiler.
 Med hensyn til søbaserede ikke-strategiske atomvåben var de to mest  

 interessante begivenheder nok introduktionen af det langtrækkende  

 krydsermissil til angreb mod land og den amerikanske flådes beslutning om  

 ensidigt at udfase tre ældre atomvåbensystemer fra sine skibe og ubåde.
 Beslutningen om at udfase atomvåben af typerne ASROC, Terrier og SUBROC  

 fra amerikanske skibe og ubåde er vigtig, ikke fordi den blev taget, men  

 fordi den blev taget som et ensidigt skridt og på grund af, at den blev  

 ledsaget af en række udtalelser om, hvad taktiske atomvåben til søs kan  

 bruges til og, hvad der er mere interessant, hvad de ikke kan bruges til.
 Det synes logisk, at en udfasning af over 1000 atomsprænghoveder, der  

 hidtil har været helt essentielle for evnen til at afskrække russerne til  

 søs, nødvendigvis må give grund til at spørge, hvorfor der overhovedet er  

 taktiske atomvåben til søs - særligt når udfasningen sker helt udenfor  

 eksisterende våbenkontrolaftaler, og særligt når den sker uden at sætte krav  

 om tilsvarende skridt fra sovjetisk side.
Den amerikanske admiral Henry Mustin kommenterede beslutningen om  

 udfasningen med at sige: »Konceptet for atomkrig til søs er et koncept  

 hvis tid er forbi.
Det er i USAs interesse at overbevise russerne om, at den  

 er forbi«.
Efter en konference i London sidste år havde jeg personligt  

 lejlighed til at spørge den tidligere amerikanske flådeminister John Lehman,  

 om han delte admiral Mustins synspunkt.
Det gjorde han, sagde han, og han fik  

 oven i købet støtte af den tidligere øverstkommanderende for den britiske  

 flåde, Sir James Eberle.
 Lehmans og Eberles »dueagtige« holdning til atomvåben til søs,  

 går tilbage til Caspar Weinbergers »Forsvarsvejledning 1983-1988«  

 fra begyndelsen af 1980erne, et lidet bemærket papir, der fuldstændig ændrede  

 USAs holdning til, hvilke søbaserede atomvåben der var nødvendige for at  

 afskrække atomangreb på amerikanske hangarskibe.
Weinberger sagde, at det var USAs politik, at atomangreb mod flådestyrker  

 ikke ville blive besvaret med anvendelsen af atomvåben mod flådestyrker, men  

 derimod med angreb mod land.
Denne doktrin blev en af de grundlæggende  

 argumenter for Tomahawk krydsermissilet og degraderede andre taktiske  

 søbaserede atomvåben til rene kampvåben.
I den rolle, besluttede strategerne,  

 var de mere til besvær end gavn, og derfor kunne den amerikanske flåde ikke  

 overbevise kongressen om, at det var nødvendigt med nye atomvåben til  

 erstatning for de gamle ASROC, Terrier og SUBROC.
De taktiske atomvåben har i de senere år været genstand for meget brede  

 overvejelser i retning af en fuldstændig fjernelse.
Lige siden Paul Nitze i  

 april 1988 foreslog deres fjernelse, har en lang række højtstående personer  

 argumenteret for, at en fuldstændig eliminering af disse ca. 5.000 atomvåben  

 fra flådefartøjer begynder at give mening.
Alene denne udvikling bør kunne  

 gøre indtryk på dansk sikkerhedspolitik, også da det netop er disse våben,  

 der særligt i 1980erne har skabt splid i spørgsmålet om flådebesøg i danske  

 havne.
Krydsermissilerne derimod, varsler den nye æra til søs.
Indtil 1984 var  

 hangarskibene de eneste taktiske flådesystemer, der havde evnen til at  

 projektere styrke mod land.
Men så begyndte USA udstationeringen af knap 4000  

 Tomahawk-missiler, og i slutningen af dette årti, vil 196 ubåde og  

 overfladeskibe i den amerikanske flåde kunne ramme mål dybt inde på land.
Det  

 er værd at bemærke, at de vil kunne gøre dette med træfsikkerhed, der  

 overstiger den præcision, man i dag kan præstere med det mest avancerede  

 strategiske våbensystem.
Sovjet har »kopieret« det amerikanske Tomahawk-missil og har fra  

 slutningen af 1987 påbygyndt udstationeringen af deres  

 »Tomahawski«, kaldet SS-N-21, på atomubåde af typerne Akula, Sierra  

 og Yankee Notch, hvor sidstnævnte er en ombygget strategisk ubåd.
Også Victor  

 III ubådene menes at blive forsynet med det nye missil.
Ved udgangen af 1989  

 havde Sovjet 32 SS-N-21 ubåde.
 Sammenlagt betyder denne rutinemæssige - men også epokegørende - udvikling  

 en udvidelse af supermagternes taktiske atomare styrkeprojektion mod land fra  

 14 hangarskibe i 1983 til omkring 179 hangarskibe, slagskibe, krydsere,  

 destroyere og angrebsubåde i 1992 (se Tabel 3).
Våbenkontrol Der eksisterer ingen våbenkontrolaftaler, der behandler flådestyrker som  

 så.
Der er dog eksempler på, at flådestyrker berøres indirekte af aftaler.  

 Det gælder for eksempel SALT-aftalerne fra 1970erne, som sætter låg på  

 antallet af strategiske atomvåben, herunder missilubådene og deres  

 strategiske missiler.
Der er også eksempler på aftaler indgået i slutningen  

 af 1980erne, hvor notificeringer eller regler for adfærd berører flåderne.  

 Men flådestyrker som så er udenfor specifikke aftaler.
I 1984 stemte FN om en resolution om iværksættelse af en  

 ekspertundersøgelse af våbenkapløbet til søs.
Den amerikanske regering stemte  

 imod og begrundede det med, at et sådan kapløb ikke eksisterede.
Men kapløbet  

 eksisterede, og i 1986 udsendte FN rapporten »The Naval Arms Race«  

 som bl.a. konkluderede, at man i de »senere år har været vidne til  

 adskillige fundamentale teknologiske udviklinger, som har haft store effekter  

 på den internationale maritime situation.« (* 26) En »særlig farlig dimension i våbenkapløbet til søs«,  

 understregede rapporten, er det »store antal taktiske atomvåben« på  

 skibe og ubåde.
Rapporten pegede endvidere på de nye langtrækkende søbaserede  

 krydsermissiler, som »alvorligt vil komplicere verifikationsproblemer og  

 således også vanskelighederne med at forhandle effektive  

 nedrustningsskridt.« Våbenbegrænsningsaftaler SALT I fra 1972 og SALT II fra 1979 satte loft på strategiske missiler.  

 Både USA og Sovjet havde sådanne missiler til søs.
SALT I satte loft for  

 ubåde og missiler, mens SALT II satte et overordnet loft på antallet af  

 platforme samt begrænsninger på missiler med flere uafhængigt målsøgende  

 sprænghoveder; kaldet for MIRV (Multiple Independently targatable Re-entry  

 Vehicle).
Disse aftaler var altså en slags forløbere for de nuværende START  

 forhandlinger, hvorfor det også er interessant at se på den effekt, de har  

 haft.
Omend det ikke er muligt at spå om, hvordan verden havde set ud uden  

 SALT-aftalerne, så kan man i hvert fald konstatere, at de ikke har betydet  

 nogen praktisk hindring for supermagternes strategiske våbenudbygning til  

 søs.
Der har været plads nok indenfor rammerne.
 Siden underskrivelsen af SALT I i 1972 er antallet af amerikanske og  

 sovjetiske strategiske sprænghoveder til søs vokset med knap 6000 fra 2842  

 til 8794. Alene i 1980erne har stigningen været på 1700 sprænghoveder.  

 Antallet af missiler på ubådene er vokset med 350, svarende til 17 sovjetiske  

 Typhoon missilubåde (se tabel 4).
Nu forhandles der om en opfølgende aftale, kaldet START.
START vil gentage  

 SALT-aftalernes grundlæggende fejltagelse: Den er en husholdningsaftale, mere  

 end det er en våbenkontrolaftale, fordi den tvinger supermagterne til at  

 rydde op i deres gamle strategiske atomvåbenarsenaler, som de alligevel ikke  

 har råd til at have, men lader døren stå på vid gab for udviklingen af nye og  

 stadig mere avancerede atomvåbensystemer, som vil ændre og destabilisere den  

 rolle strategiske atomvåben traditionelt har spillet:
- START vil ikke betyde en 50 procent reduktion af de strategiske  

 atomvåben.
Reduktionen vil være på 30-35 procent og bringe antallet af  

 atomsprænghoveder tilbage til det niveau, man havde i 1975-80; Altså på det  

 tidspunkt, hvor SALT II blev underskrevet.
Det hedder et skridt frem og et  

 tilbage.
 - Ethvert nuværende og planlagt amerikansk og sovjetisk atomvåbensystem  

 vil være tilladt under en START-aftale, som den ser ud i dag.
 - START kan komme til at betyde en opskruet spiral for de strategiske  

 atomvåbensystemer i forsknings- og udviklingsmæssig henseende, fordi den  

 opmuntrer til et fundamentalt skift fra et kvantitativt til et kvalitativt  

 våbenkapløb.
- Nye strategiske atomvåben udstationeret og under udvikling peger i  

 retning af, at fremtidens strategiske atomvåben vil have længere rækkevidde,  

 betydelig større træfsikkerhed og kraftigere sprænghoveder som først  

 eksploderer når de er trængt ned under jordens overflade.
Disse egenskaber  

 vil fundamentalt ændre strategiske atomvåbens rolle fra anden-slags- til  

 første-slagsvåben.
 - De landbaserede strategiske atomvåbens egenskaber, der med undtagelse af  

 mobile systemer er bundet af deres placering, og som i alle tilfælde kan  

 følges af satellitter, kan meget vel komme til at betyde, at søbaserede  

 strategiske atomvåben opprioriteres i de kommende årtier.
 I forbindelse med effekten af en kommende START-aftale, og i forbindelse  

 med at strategiske atomvåben næsten per reflex beskrives som stabiliserende  

 og »gode« atomvåben, er det interessant at konstatere, at en del af  

 ovenstående kritik allerede blev påpeget i FN-rapporten fra 1986, som med  

 hensyn til strategiske søbaserede atomvåben konkluderede, at »den  

 fortsatte udvikling af forbedrede SLBM med avanceret styring og større  

 nøjagtighed« er en trussel mod international sikkerhed. (* 27) Det er  

 lige præcis den del, START-forhandlingerne ikke berører.
 START-processen kompliceres af et søbaseret atomvåben: Krydser-missilet.  

 Supermagterne har aftalt, at de langtrækkende krydser-missiler ikke vil blive  

 dækket af START-aftalen, men af en tillægsaftale.
 De langtrækkende søbaserede krydsermissiler blev »glemt«, da man  

 underskrev INF-aftalen i december 1987. Det kommer man til at bøde for i de  

 kommende år, for siden da er disse krydsermissiler i stigende omfang rykket  

 ind i europæiske farvande, ja helt ind i havnene herunder danske, og deres  

 udstationering fortsætter i stort omfang.
Krydsermissilerne har også rejst et andet problem, da de slører grænsen  

 mellem strategiske og taktiske atomvåben, fordi de kan anvendes som begge  

 typer.
De er lavtflyvende, svære at se på radar, og deres form gør, at de kan  

 indbygges i et væld af platforme.
Sidst er de søbaserede krydsermissiler  

 blevet en af de væsentligste kæppe i hjulet på bestræbelserne på at nå til  

 enighed om en START-aftale.
Sovjet har foreslået begrænsninger på krydsermissiler med en rækkevidde på  

 over 600 km, hvilket USA hidtil har afvist med henvisning til, at det skulle  

 være umuligt at verificere.
I slutningen af 1989 understregede lederen af den  

 sovjetiske START-delegation, at SLCM skulle løses i forbindelse med START, og  

 at »i forbindelse med« betød før START kunne underskrives. (* 28) Senest har de såkaldte CFE-forhandlinger berørt spørgsmålet om  

 flådeflyene, fordi man forhandler om bl.a. jagerfly i Europa, og fordi fly  

 anvendt til flådeoperationer befinder sig på land i bl.a.
Europa.
Her er situationen kompliceret af, at Sovjet ønsker bombefly på  

 amerikanske hangarskibe inkluderet, fordi de kan ramme sovjetisk område, men  

 USA er modstandere af at inkludere hangarskibsflyene, fordi de ikke er bundet  

 specifikt til Europa.
USA og NATO, på den anden side, ønsker sovjetiske  

 flådefly baseret i Europa inkluderet i aftalen, hvilket Sovjet ikke er  

 interesseret i.
Ikke desto mindre omfatter de oplæg, der forhandles om i CFE, visse  

 flådefly - for så vidt de er fast stationeret på land.
På vestlig side drejer  

 det sig om britiske Buccaneer og Nimrod fly beregnet til angreb mod skibe og  

 ubåde, samt Lynx og Sea King helikoptere til beskyttelse af flådebaser mod  

 fremmede ubåde.
Også P-3C Orion patrulje-fly stationeret i bl.a.
Holland,  

 Island og Norge er omfattet. (* 29) På Warszawapagt-siden omfatter oplæggene  

 flådefly af typerne Su-17 Fitter, Su-22 Blinder og Su-24 Fencer. (* 30) Incident-aftaler I 1972 underskrev USA og Sovjet en aftale vedrørende incidenter til søs.  

 Incident-aftalen opsatte en række regler for opførsel så som, at man ikke må  

 sejle ind i hinanden, at man ikke må genere hinandens operationer, og at man  

 ikke må udføre simulerede angreb mod hinandens flådefartøjer.
1972-aftalen tildeles ofte æren for, at der skulle ske færre incidenter  

 til søs i dag end tidligere, men ironisk nok har aftalen nærmest legitimeret,  

 at der sker incidenter.
Følgende eksempler er fra 1980erne og er alle i klar  

 modstrid med 1972-aftalen:
- September 1982: Sovjetiske Backfire bombefly foretager simulerede angreb  

 på amerikanske hangarskibe nær flådebasen ved Petropavlovsk i Stillethavet;  

 (se Artikel IV) - Oktober 1982: Sovjetiske Backfire bombefly foretager simuleret  

 målskydning og affyring af atomkrydsermissiler mod amerikanske hangarskibe ud  

 for Nordkorea; (se Artikel IV) - April 1984: Det sovjetiske hangarskib Minsk affyrer otte lyskugler mod  

 en amerikansk fregat i det Sydkinesiske Hav, da fregatten ikke reagerer på  

 advarsler om at holde sig væk; (se Artikel III, 6) - September 1986: Sovjetiske Bear og Badger bombefly foretager simulerede  

 missilangreb på NATO-atlanterhavsflåden under øvelse i Norskehavet; (se  

 Artikel IV) - September 1987: A-6 Intruder bombefly fra amerikanske hangarskibe  

 foretager simulerede bombetogter mod den sovjetiske flådebase ved  

 Petropavlovsk i Stillehavet.
Siden 1986 havde USA udført omkring 25  

 tilsvarende togter; (se Artikel IV) - Februar 1988: To sovjetiske krigsskibe påsejler to amerikanske  

 krigsskibe i Sortehavet, der havde gennemsejlet sovjetisk farvand under dække  

 af retten til harmløs passage; (se Artikel III, 1/4) I juni 1989 underskrev USA og Sovjet en opfølgende incidentaftale.
Denne  

 aftale er siden blevet fulgt op med lignende aftaler mellem Sovjet og  

 henholdsvis Storbritannien, Vesttyskland, og vist nok også Frankrig, Italien  

 og Canada; Aftaler, der stort set kopierer teksten fra den oprindelige  

 1972-aftale mellem USA og Sovjet.
Senest er også Norge og Holland rapporteret  

 i færd med at forhandle incident-aftaler med Sovjet.
Der har været en tendens til at forveksle incidentaftalerne med  

 våbenkontrol: At der ikke er behov for forhandlinger om flåderne, fordi de jo  

 behandles i incident-aftalerne. (* 31) Men incident-aftaler behandler ikke  

 våbenkapløbet til søs, men opsætter regler for, hvordan det bør opføre sig.  

 1972-aftalen kan betegnes som en trafik-aftale, om hvordan man sejler og  

 flyver i forhold til hinanden.
Og 1989-aftalen er hovedsageligt en  

 kommunikationsaftale, der behandler optisk og elektronisk kommunikation.
 Omend sådanne incident-aftaler tydeligvis ikke har nogen direkte effekt på  

 flåderne, så er de alligevel vigtige, først og fremmest fordi de store flåder  

 derigennem i det mindste taler sammen om, hvorledes de opfører sig til søs.  

 For eksempel at offensive og fremskudte operationer ikke bare er godt for den  

 militære afskrækkelse, men faktisk også kan have effekter, som undergraver  

 overordnede civile sikkerhedspolitiske målsætninger.
Notifikationsaftaler En tredje type aftaler som indirekte berører flåderne er  

 notificeringsaftaler som for eksempel aftalen fra 1986 om notificering af  

 visse landmilitærøvelser, og aftalen fra maj 1988 om at give meddelelser om  

 prøveaffyringer af strategiske missiler.
Stockholm-aftalen fra 1986 kræver notificering af flådeøvelser, hvis der  

 er tale om landsætning af mere end 3000 mand.
Eksempler på øvelser i nordlige  

 farvande som berøres af Stockholm-aftalen som trådte i kraft 1. januar 1987,  

 er Cold Winter i 1987, som landsatte over 4000 mand, Teamwork i 1988, som  

 landsatte over 8000 mand, samt North Star i 1989, som landsatte mere end  

 10.000 mand.
 Også dette års store Teamwork-øvelse, som finder sted i september måned,  

 landsætter styrker i Norge af et omfang, som er foranmeldt i henhold til  

 1986-aftalen.
I maj 1988 underskrev USA og Sovjet en aftale om notifikation af  

 prøveaffyring af strategiske missiler fra bl.a. ubåde.
Aftalen er en  

 udbygning af en tidligere aftale fra 1971, som søgte at reducere risikoen for  

 udbrud af atomkrig på grund af misforståelser.
Ifølge 1988-aftalen skal man  

 altså huske at fortælle den anden part, når man prøveaffyrer strategiske  

 missiler, der kan ramme hans landområde.
 Prøveaffyringsaftalen fra 1988 blev sidst anvendt tidligere på året, da  

 USA prøveaffyrede sit nyeste søbaserede strategiske atommissil, kaldet  

 Trident II, fra en ubåd ud for Florida.
 Trident II er nu færdigudviklet og blev sendt på patrulje i Atlanterhavet  

 tidligere i denne måned (april 1990).
Zoneaftaler Der findes også en række zoneaftaler, som berører havområder.
Det drejer  

 sig for eksempel om Antarktis-traktaten fra 1959, Tlatelolco-traktaten (også  

 kaldet Latinamerika-aftalen) fra 1967, Rarotonga-traktaten fra 1985 om det  

 sydlige Stillehav, samt den såkaldte Seabed-traktat fra 1971.
Samtlige disse aftaler sørger imidlertid for omhyggeligt at undlade at  

 sætte begrænsninger på flådernes operationer.
Antarktis-traktaten, der sætter  

 skrappe betingelser for alt hvad der befinder sig på land syd for den 60.  

 sydlige breddegrad, understreger behørigt, at dens bestemmelser naturligvis  

 ikke berører retten til at besejle de åbne have i henhold til international  

 lov.
Oversat til dansk betyder det, at flåderne kan gøre som de vil - også  

 syd for den 60. sydlige breddegrad.
Seabed-aftalen, eller havbundstraktaten, fra 1971 er en lidt anderledes  

 zoneaftale, fordi den er global og kun omfatter internationalt farvand.
Den  

 forbyder opsættelse af atomvåben eller andre masseødelæggelsesvåben på  

 havbunden, men også denne aftale husker at bemærke, at den ikke må påvirke  

 princippet om havenes frihed.
Status for flådeforhandlinger »Før eller siden bliver (forhandlinger om flåderne) nødt til at  

 blive foretaget (. . .) ellers vil hele våbenkontrolprocessen gå i  

 stykker.« Sådan vurderede den sovjetiske flådes øverstkommanderende,  

 marshall Sergei Akhromeyev, situationen, da han i juli sidste år (1989) talte  

 til den amerikanske kongres.
Helt i stå går den nu næppe, for dertil er den centraleuropæiske proces  

 for værdifuld - også for Sovjetunionen.
Men Sovjet er tydeligvis frustreret  

 over ikke at kunne få vesten i tale på det sømilitære område, og det er meget  

 muligt, at en del af nedrustningsprocessen, for eksempel den der vedrører de  

 tillidsskabende foranstaltninger, kan komme til at lide under det.
Sovjet har de seneste år spredt om sig med en vifte af mere eller mindre  

 seriøse forslag.
De sovjetiske udspil har hidtil været talrige, temmeligt  

 ensidige, dårligt forberedte og præsenteret på en kluntet facon.
De har været talrige, fordi man har præsenteret emneområder på en opdelt  

 måde, fremfor at lægge det frem i buketform.
Det har gjort det vanskeligt at  

 overskue og måske direkte forvirrende.
De har været ensidige, fordi de meget  

 naturligt hovedsageligt har repræsenteret begrænsninger på områder, der  

 bekymrer Sovjet og som vesten har fordele på.
De har været dårligt  

 forberedte, fordi de er blevet præsenteret i en form, som Sovjet burde have  

 kunnet forudse for en stor dels vedkommende ville blive afvist af USA.
Og de  

 har været præsenteret kluntet, fordi de er blevet præsenteret i flæng og  

 hovedsageligt i offentligheden fremfor gennem mere private diplomatiske  

 kanaler, der måske kunne have fremmet processen.
Vestens holdning har indtil nu været »niet« og har i karakter  

 kun adskilt sig fra den sovjetiske på et punkt: Den er i det mindste ikke  

 talrig.
Ellers er den både ensidig, dårlig forberedt, og kluntet.
Den er ensidig, fordi den søger at friholde et vigtigt militært område,  

 hvor man selv har føringen og som bekymrer den anden part.
Den er dårlig  

 forberedt, fordi den er defensiv og undlader at søge resultater på et vigtigt  

 globalt område, hvor det aldrig før er lykkedes at få russerne i tale.
Og den  

 er kluntet, fordi den nægter at søge reduktioner på en sovjetisk  

 flådeopbygning, som alle og enhver jo ved, at vestlige regeringer har  

 beklaget sig over op gennem både 70erne og 80erne: Ja hele grundlaget for  

 NATOs maritime strategi er, at der er et sovjetisk maritimt problem.
Kernen i vestens argumentation har hidtil været, at forhandlinger om  

 flådestyrkerne kunne koste den dens maritime overlegenhed, og at NATO jo er  

 en sømilitær alliance.
Holdningen kan sammenfattes i følgende punkter:
- NATO er en sømilitær alliance som er afhængig af ubegrænset  

 bevægelsesfrihed til søs; - Forhandlinger om flådestyrker ville kunne fratage vesten sit forspring  

 til søs, og dermed undergrave dens sikkerhedsinteresser, der er afhængige af  

 maritim overlegenhed; - CFE og CSBM forhandlingerne er regionale forhandlinger, og det ville  

 derfor være forkert at inkludere vestlige flådestyrker, der har globale  

 opgaver; - En inddtagelse af flådestyrker i CSBM-regimet ville alvorligt komplicere  

 nogle allerede vanskelige forhandlinger og kunne forhindre muligheden for en  

 aftale; - En inddragelse af flådestyrker i CSBM-regimet ville sætte et uønsket  

 præcedens for derers inddragelse i andre våbenkontrolforhandlinger; - Tillidsskabende foranstaltninger kunne presse USA ind i mere  

 forudsigelige eller direkte ufordelagtige mønstre for udstationering af  

 flådestyrker, og derved svække afskrækkelsen overfor Sovjet; - Forhåndsvarsling og begrænsninger på flådeaktiviteter i internationale  

 farvande ville undergrave princippet om havenes frihed.
En 100 procent afvisning af flådeforhandlinger er imidlertid ikke et godt  

 image i en verden, hvor man snart forhandler om stort set alt mulig andet.  

 Måske var det i den erkendelse, at den amerikanske admiral Charles R.
Larson,  

 for præcis et år siden (april 1989) i den amerikanske kongres fremlagde et  

 grundigt gennemarbejdet papir som indeholder, hvad der tegner til at blive  

 NATOs svar på de voksende krav om flådeforhandlinger: Tesen synes at være, at  

 man godt kan forestille sig forhandlinger, man mener blot ikke, det skal ske  

 nu, hvor der forhandles om START, CFE, og CSBM.
Admiral Larson sagde, at »Når et gensidigt aftalt våbenkontrolregime  

 for landstyrker er etableret som forstærker stabiliteten i Europa, så kan de  

 vestlige allierede undersøge mulighederne for begrænsninger på  

 flådestyrker.« (* 32) Det er der tilsyneladende en masse NATO-lande der er begyndt på.
Admiral  

 Larson var i Europa for at briefe de allierede lande i forbindelse med  

 topmødet i december sidste år, herunder om hvorfor man ikke skulle synes, det  

 var en god ide at forhandle om flåderne.
Men NATO-landene var tilsyneladende  

 ikke allesammen lige imponeret over hans argumenter.
Den islandske statsminister udtrykte således på mødet skuffelse over  

 afvisningen af flådeforhandlinger og forklarede, at »Naturligvis forstår  

 og støtter vi alle skridt der garanterer sikkerheden for de nødvendige  

 transportruter over Nordatlanten, men jeg kan ikke se, hvorfor  

 våbenbegrænsninger til søs ikke skulle tjene denne rolle bedre, end den  

 nuværende situation gør.« (* 33) Ifølge det amerikanske tidsskrift »Navy Times« besluttede den  

 politiske komite i NATO at fortsætte med at undersøge, hvilke skridt der kan  

 tages for at lette spændingen til søs uden at undergrave sikkerheden for  

 forsyningslinierne over Atlanten.
Afslutning og konklusion Festen til søs er ovre.
Flåderne får ikke længere, hvad de peger på.
Det  

 internationale øst-vest klima er i bedring, men det sømilitære problem er  

 ikke løst af den grund.
 Flåderne bevæger sig klart i retning af større fleksibilitet,  

 anti-ubådskrigsførelse, længere rækkevidde, større præcision, kraftigere  

 projektionsevne mod land, og hyppigere involvering i tredjeverdenskonflikter.  

 Dertil kommer, at en lang række nye flådemagter nu banker på døren.
Konstruktion af nye superhangarskibe, lydsvage avancerede atomubåde, nye  

 strategiske atomvåben og langtrækkende krydsermissiler synes mærkeligt fjernt  

 og afskåret fra den nye verden.
Det synes nærmest at være en efterladt  

 forvirring over implikationerne af afslutningen af den kolde krig, kombineret  

 med en slags uvanthed i flåderne, fordi det hidtil altid er lykkedes for dem  

 at undslippe våbenkontrolbestræbelser.
 Men det afspejler naturligvis også, at regeringerne endnu ikke har været i  

 stand til at formulere et sammenhængende koncept for, hvad det er, man  

 sikkerhedspolitisk vil, når Berlin-muren er væk, når Sovjet er på vej til at  

 falde fra hinanden, når den østtyske flåde er på øvelse sammen med den  

 vesttyske, når Lech Walesa er blevet præsident i Polen, og når verdens nye  

 atomvåbenmagter hedder Israel, Indien, Irak, Sydafrika, Pakistan, Iran,  

 Brasilien, Argentina og Sydkorea.
Våbenkontrolmæssigt set har flåderne hidtil været betragtet som noget, der  

 lå i anden række, noget som sikkert indrettede sig efter den  

 sikkerhedspolitiske temperatur på land.
Men flåderne bevæger sig klart i  

 retning af større uafhængighed af begrænsede geostrategiske interesser.  

 Derved bortfalder teorien om, at kontrol af flåderne er et problem, der  

 ligger ude i fremtiden, når engang den landmilitære situation er løst.
Behovet for et maritimt våbenkontrolregime er åbenlyst.
Selv om der ikke  

 eksisterer egentlig sømilitær våbenkontrol, så findes der dog mindst 10  

 forskellige våben-, zone- og adfærds-aftaler, som berører flåderne.
Disse  

 aftaler sætter en bred præcedens for karakteren af fremtidige sømilitære  

 aftaler, som bør kunne danne baggrund - men klart ikke sætte grænser - for en  

 danske politik på det sømilitære område.
I den sammenhæng ville det være smart af verdens to største flådeblokke,  

 hvis de allerede nu begyndte at skabe præcedens for et maritimt regime, der  

 på den ene side ikke blot bygger på et misbrug af begrebet om havenes frihed  

 eller på en indirekte og tilfældig påvirkning fra våbenkontrolaftaler på  

 land, men direkte formår at bringe den ukontrollerede sømilitære situation  

 under kontrol.
Som det fornyligt blev udtrykt af en canadisk diplomat:  

 Sømilitær våbenkontrol »er på den internationale dagsorden, hvad enten  

 vi ønsker det eller ej«. (* 34) Tabel 1 Eksport af antiskibskrydsermissiler i 80'erne Kilde: SIPRI Yearbook 1989, s. 230-268.
Tabel 2: Søbaserede atomvåben introduceret i perioden 1979-1990 (* 1) Den amerikanske efterretningstjeneste har tidligere oplyst, at  

 missilet blev introduceret i 1989, men er på det seneste begyndt at  

 »måske« denne vurdering.
 Tabel 3:
Ikkestrategisk atomprojektion mod land 1983-1992 (* 1) Forudsætter 14 hangarskibe og uændret Tomahawk-produktion.
(* 2) Omfatter fire typer platforme.
Bygger på 1989-tal, da indsættelse af  

 fremtidige platforme ikke er oplyst af Sovjet. 13 gamle SLBM-ubåde er under  

 ombygning til SLCM, hvilket vil forøge den sovjetiske andel.
 Tabel 4:
Søbaserede strategiske atomvåben 1972-1989 Kilder: Bulletin of the Atomic Scientists, maj 1988, s.  

 56/januar-februar 1990, s. 49/marts 1990, s. 49.
Forkortelser anvendt i teksten ADA American Defense Annual ALCM Luftbaseret krydsermissil ASM Luft-til-overflade missil ASWM Anti-ubådsmissil HAC House Appropriation Committee HASC House Armed Services Committee INF Mellemdistance våben RI Rhode Island SLBM Strategisk missil på ubåd SLCM Søbaseret krydsermissil SAM Overflade-til-luft missil Underbilag 3 Maritime tillidsskabende foranstaltninger Håkan Wiberg (* 35) Om definitioner Termen »tillidsskabende foranstaltninger« (* 36) kom først i  

 almindelig brug i sammenhæng KSSE-forhandlingerne i den første halvdel af  

 70erne, selvom udtrykket er ældre.
Der råder dog ikke enighed om, hvilket  

 begreb man skal reservere denne term for, og hvordan den skal defineres.
 Abstrakt set kan man her prøve at lave definitioner i kategoritermer  

 (Hvilke typer af konkrete foranstaltninger skal indregnes?) eller i  

 funktionelle termer (Hvilke funktioner skal en foranstaltning/forventes  

 at/have for at falde ind under begrebet?). Hvis man ønsker at foretage en  

 dybere analyse, er den sidste metode mest velegnet.
I en bredere fortolkning falder en række forskellige funktioner inden for  

 definitionsområdet for CBM.
Et eksempel er hentet fra IPRA's studiegruppe (*  

 37).
»1. To improve the general international climate with a view to  

 facilitating different forms of progress in the striving for arms control and  

 disarmament, e.g., by reduction of tensions in the international system, 2. to reduce the risks of war by increasing communication and  

 predictability in the international system so as to lessen the risks of acute  

 conflicts sparked off by misunderstandings or misinterpretations af the  

 military and political behaviour of states, 3. to contribute to arms control and disarmament by reducing the  

 importance and effects of various factors accelerating the arms race.« Et andet eksempel kommer fra et oplæg fra et Pugwash-symposium om CBM (*  

 38).
»1. to reduce the risks of miscalculation/misunderstanding, to  

 promote predictability and calculability (crisis management) 2. to inhibit the use or threat of force or force demonstration  

 (self-confidence, lower thresholds of military confrontation) 3. to promote greater openness about military dispositions (limit the  

 threat of surprise attack) 4. to promote understanding for the imperatives of cooperation among  

 adversary partners (facilitate arms limitation and reductions) 5. to promote opportunities for identifying compatible interests (remove  

 some causes of rivalry) 6. to protect public opinion against the manipulation of threat  

 perceptions.« En mere snæver fortolkning begrænser dog CBM til mere specifikt militære  

 foranstaltninger, f.eks.
Johan Jørgen Holst (* 39).
 »We may distinguish between two basic classes of confidence building  

 measures: 1) those which are designed to inhibit the political exploitation  

 of military force, and 2) those which are designed to reduce the danger of a  

 surprise attack«.
Der findes en del vigtige semantiske faldgruper omkring termen  

 »tillidsskabende foranstaltninger«.
Fra et samfundsvidenskabeligt  

 synspunkt vil tillidsskabelse i første række være at betragte som en proces,  

 som det gælder om at forstå bedre for således at kunne finde  

 foranstaltninger, der begunstiger mulighederne for denne proces.
Det kan  

 dreje sig om forskellige former for samarbejde på de økonomiske, økologiske  

 og andre områder ligesom om en friere udveksling af ideer, værdier og  

 personer.
Det kan dreje sig om at aftale nye adfærdsregler og institutioner  

 for konfliktløsning på forskellige områder, om at skabe regimer.
Og det kan  

 dreje sig om at gøre noget ved de militære apparater: Nedruste dem, omruste  

 dem i mere defensiv retning, trække særligt truende våbensystemer eller  

 militære enheder tilbage fra grænsezoner, give mere information om dele af  

 dem, og tillade andre parter at verificere denne information ved forskellige  

 former af inspektion.
Set fra hvad man kan kalde forhandlingssprogets synspunkt kan denne  

 betragtningsmåde dog forekomme helt forkert og farligt naiv.
Min tillid er  

 ikke noget, der indgår i en proces og udvikles i vekselvirkning med din, med  

 alle de risici for vildledning, dette indebærer.
Tværtimod er den et  

 forhandlingsobjekt, hvor jeg har en interesse i at give det indtryk af, at  

 den er meget lav, for på den måde at have grund til at kræve store  

 indrømmelser fra dig, for at du som belønning skal få lidt mere af den.
Lidt  

 paradoksalt kunne man sige, at forhandlinger, hvor begge sider har dette  

 udgangspunkt, vil indeholde stærke tendenser til nedbrydning af den gensidige  

 tillid.
I dette perspektiv vil også ligge en tendens til  

 »teknificering«: Det hele kommer til at blive snævret ind til at  

 handle om militære ting, og til af forhandlingstekniske grunde også at lægge  

 en række af dem til side, for at man kan koncentrere sig om enkelte dele. (*  

 40) I de faktisk førte forhandlinger i forskellige fora har begge disse  

 tendenser været at finde som komponenter.
Det har også været en hovedtendens,  

 at WTO-staterne har været mere tilbøjelige til at argumentere i  

 procesperspektiv, og NATO-staterne i det, jeg her kalder forhandlingssprogets  

 perspektiv; og indtil nu er det stort set de sidstnævnte, som har  

 »vundet«: De aftalte CBM har i betydelig grad netop handlet om  

 informationsudveksling, med begge de af Holst anførte funktioner.
Det er dog  

 tænkeligt, at den sovjetiske glasnost i fremtiden kan komme til at medføre et  

 rolleskift, idet USA ikke mere kan stole på, at det acceptable, set fra et  

 sovjetisk synspunkt, ligger langt under, hvad de selv kan acceptere.
 Når det specifikt gælder maritime CBM, findes der i litteraturen en mere  

 eentydig tradition for at begrænse definitionsområdet til netop militære  

 foranstaltninger, og i den videre fremstilling følger jeg af praktiske grunde  

 denne tradition, medmindre det modsatte udtrykkeligt er fremhævet.
Der er yderligere mindst to definitionsproblemer, som må afklares.
Det ene  

 handler om at afgrænse CBM-skridt fra andre foranstaltninger på det militære  

 område, f.eks. rustningskontrol og nedrustning.
I en bredere, funktionel,  

 fortolkning af CBM bliver en sådan distinktion temmelig meningsløs.
I en  

 snævrere betydning bliver CBM derimod snarere en restkategori: Det, der  

 bliver tilbage, når man har lagt til side rustningskontrol, nedrustning og  

 omrustning.
Positivt defineret kommer CBM i dette tilfælde til at omfatte  

 sådanne - ensidige eller aftalte - beslutninger, der på en eller anden måde  

 begrænser deployering eller brug af militære styrker, f.eks.:
1. geografiske begrænsninger i deployering af forskellige typer af  

 våbensystemer 2. geografiske begrænsninger af øvelser, troppebevægelser, manøvrer m.v.
3. begrænsninger i størrelsen af øvelser og manøvrer 4. obligatorisk eller frivillig forudanmeldelse af forskellige typer af  

 militære øvelser eller bevægelser, med angivelse af forskellige data om dem,  

 inviteret eller aftalt inspektion af manøvrer, militære installationer, m.v.
 Hvor intet andet siges, vil jeg i det følgende bruge denne snævrere  

 betydning af CBM. (For en mere teoretisk analyse ville den have været altfor  

 snæver).
En begrundelse for at bruge de snævrere betydninger af CBM i foreliggende  

 sammenhæng er, at diskussionen netop på det maritime område i så høj grad har  

 været begrænset hertil.
Også her må man imidlertid passe på, således at man  

 ikke lader begrebet blive »teknificeret«, hvad der i  

 forhandlingssammenhæng vil være en stærk tendens til.
Det primære er de  

 problemer der skal løses; og de vil ofte ikke respektere forhandlingsteknisk  

 begrundede grænser mellem produktion, besiddelse, deployering, manøvrer og  

 informationsudveksling.
Dette fører os endelig til det andet definitionsproblem, der gælder ordet  

 »maritim« i termen »maritime CBM«.
Jeg vil her indbefatte  

 alle typer af militære systemer eller enheder, der opererer i, fra eller over  

 havene, hvadenten de befinder sig på fartøjer, fly eller missiler.
Historisk baggrund Hvis vi kun ser på termen CBM, er det først i KSSE-processen, med dens  

 senere forgreninger, at CBM (* 41) er blevet forhandlet såvel som aftalt.
Der  

 findes dog en række andre forhandlinger og aftaler, hvor foranstaltninger med  

 CBM-funktioner er blevet berørt.
På det kernevåbenstrategiske område var  

 »Hot Line«-aftalen i 1963 mellem USA og Sovjetunionen (senere fulgt  

 af lignende aftaler med Storbritannien og Frankrig) et gennembrud på dette  

 område, og vi finder i de senere SALT- og START-aftaler en række komponenter  

 med CBM-funktioner: udveksling af data om de strategiske styrker,  

 forudanmeldelse af en række typer af forsøg med ballistiske missiler m.v.
På  

 det konventionelle område kan man også tilskrive en del af de  

 »collateral measures«, der blev diskuteret i M(B)FR-forhandlingerne  

 (og i de nuværende to parallelle forhandlinger i Wien), CBM-funktioner.
I KSSE-processen, og i en del andre forhandlinger, er der sket en del  

 fremskridt vedrørende tillidsskabende foranstaltninger, både hvad gælder  

 begrebsudvikling og konkrete aftaler.
Imidlertid er det maritime område  

 kommet til at falde helt uden for aftalerne, f.eks. om forudvarsling af  

 øvelser og indbydelser til inspektion af dem.
Den eneste undtagelse gælder  

 maritime aktiviteter i direkte sammenhæng med de regulerede landmilitære  

 aktiviteter, i første række landgangsøvelser.
Der er også fra vestlig side  

 manifesteret en betydelig uvilje mod at trække maritime forhold ind i de  

 videre forhandlinger, selv om der ses enkelte tegn til, at denne uvilje nu  

 muligvis er under opblødning.
 Denne mangel, henholdsvis modvilje, kan analyseres på flere forskellige  

 niveauer: geostrategisk, forhandlingsanalytisk, og doktrinært.
 Fra geostrategisk synspunkt er denne modstand forudsigelig: NATO har som  

 de førende aktører de to stater, der tilsammen tegner sig for den helt  

 dominerende sømagt siden 1600-tallet, og som af den grund kan forventes ikke  

 at ønske at affinde sig med nogen som helst undgåelige forhindringer - udover  

 dem, der defineres i den allerede eksisterende folkeret - i brugen af deres  

 flåder og disses frihed til at operere hvor, hvornår, og hvordan de ønsker.
 Fra forhandlingsanalytisk synspunkt er modstanden også forudsigelig.  

 NATO-staterne har selvfølgelig en interesse i at koncentrere forhandlinger og  

 aftaler til de områder, hvor de står mindst stærkt: Konventionelle styrker i  

 Europa, og holde dem væk fra de områder, hvor de selv er stærkt overlegne,  

 især det maritime.
 På doktrinært niveau kan man også finde en række forklaringer, fremført  

 som argumenter, af følgende hovedtyper:
1. Der findes en stærk asymmetri mellem NATO, hvor søforbindelser er helt  

 vitale, og WTO, for hvem de har langt mindre betydning.
Aftaler om  

 begrænsninger ville af den grund koste NATO betydelig mere end WTO.
2. Hvad der findes i havene, hvordan det bevæger sig, og hvad det gør, er,  

 med en del undtagelser, betydeligt nemmere at kontrollere end det tilsvarende  

 til lands.
Behovet for yderligere information er derfor mindre.
 3. For visse af undtagelserne, f.eks. ubådsbevægelser under havoverfladen,  

 er verifikationsproblemerne derimod meget vanskelige, hvad der vil stå i  

 vejen for aftaler.
 4. For andre af undtagelserne, f.eks. kernevåben af forskellige typer på  

 skibe, er verifikation ikke ønskelig, fordi den står i modstrid med rådende  

 politik (f.eks. »neither confirm, nor deny«).
 5. Der findes allerede en række velfungerende MCBM, under andre navne, og  

 der er derfor ikke stort behov for flere.
 Blandt de ting man kan nævne under det sidste punkt, findes både de gamle  

 konventioner om trafikregler på havet og om den internationale signalbog, og  

 nyere aftaler om incidenter til søs (USA og Sovjetunionen 1972, senere fulgt  

 af Storbritannien og Frankrig).
I øvrigt består disse argumenter dels af (fortolkninger af)  

 kendsgerninger, dels af politiske vurderinger, hvorom der er enighed (dog i  

 varierende grad) inden for NATO.
Det er derfor nødvendigt at tage dem i  

 betragtning i en analyse af forskellige MCBM's gennemførlighed.
Problemer at løse ved MCBM: opfattelser og argumenter For overskuelighedens skyld deler jeg her problemerne op i dem, der i  

 første række handler om strategiske kernevåben, og dem, der hører hjemme på  

 det konventionelle niveau.
Problemerne kan separeres på den måde, selv om vi  

 forneden kommer til at se, at løsninger kan blive nødt til at tage højde for  

 begge niveauer samtidig.
I.
Kernevåbenproblemer Hvilke er de sikkerhedspolitiske hovedtrusler fra havet? I  

 kernevåbenstrategisk perspektiv handler det primært om to ting:  

 varslingstider og usårlighed.
Varslingstider Varslingstiden (* 42) for interkontinentale kernevåbenmissiler er ca. 25  

 minutter, og affyringer er sikkert identificerbare. (* 43) Varslingstiden for  

 bombefly er for det meste endnu længere, og de er også sikkert  

 identificerbare (* 44), i det mindste indtil Stealth-teknik eventuelt bliver  

 indført (hvis midler herimod ikke bliver udviklet i mellemtiden). Fra dette  

 synspunkt er ubådsaffyrede ballistiske kernevåbenmissiler, særlig de med lave  

 baner, farligere: de er ganske vist identificerbare, men kan skære  

 varslingstiden for angreb mod vitale mål (kommandocentraler, flybaser og  

 kernevåbensiloer) helt ned til ca. 6 minutter.
Krydsermissiler med kernevåben  

 er farlige fra et andet synspunkt: hvis de bliver identificeret, er  

 varslingstiden (for dagens missiler) rimeligt lang, men bl.a. på grund af  

 deres meget lave ba ner er der betydelig risiko for, at de ikke bliver identificeret.
Siden  

 fjernelsen af de landbaserede krydsermissiler i henhold til INF-aftalen, er  

 det de flybaserede, skibsbaserede og ubådsbaserede typer af langtrækkende  

 krydsermissiler, der, sammen med ubådsbaserede ballistiske missiler i de  

 ovennævnte sammenhænge, udgør de mest alvorlige trusler mod  

 kernevåbenstaternes sikkerhed.
Varslingstiderne bliver sammenlignelige med  

 den tid, det i værste tilfælde tager at afsløre en falsk alarm (mellem 6 og 8  

 minutter). Fra eet synspunkt er - især ubådsbaserede - krydsermissiler  

 særligt problematiske: til forskel fra både landbaserede krydsermissiler og  

 ubådsbaserede ballistiske missiler er de ikke dækket ind af nogen  

 begrænsningsaftaler, og der er derfor grund til at frygte hurtig vækst her,  

 medmindre dette område bliver reguleret.
En konsekvens af de korte varslingstider er, at der ikke bliver tid til  

 kontrolforanstaltninger og situationsvurdering, og at kernevåbenmagterne af  

 den grund fristes til at indføre rutiner for affyring ved angreb, endnu  

 værre: affyring ved varsling eller allerværst: præemption.
Disse rutiner  

 indebærer/vil indebære en stærkt øget risiko for, at kernevåbenkrig udløses  

 af en (maskinel, mental eller organisatorisk) fejltagelse i en  

 krisesituation.
Usårlighed Traditionelt betragtes de u-bådsbaserede missiler som de mest usårlige  

 blandt kernevåbenfremførelsesmidlerne, og dermed som den sikreste komponent i  

 kernevåbenstaternes afskrækkelse af hinanden.
Samtidig har de fra denne  

 synsvinkel en betydelig ulempe: fordi kommunikationen med dem er sårbar, er  

 det ikke muligt at kontrollere disse kernevåben ved »Permissive Action  

 Links« på samme måde som de andre.
I mange tænkelige situationer vil  

 ubådskaptajner derfor sandsynligvis komme til at handle på eget ansvar, og  

 kan komme i situationer af »use them or lose them«.
På trods af, at man siden 70erne har forudsagt, at udviklingen af  

 antiubådskrigsførelse ville svække eller fjerne denne usårlighed inden for  

 overskuelig fremtid, ser dette tidspunkt endnu ikke ud til at være indtrådt  

 eller til at ville indtræde i en nær fremtid - men udviklingen i  

 ubådsbekæmpelse fortsætter, og det er af den grund usikkert, hvor længe denne  

 usårlighedsfordel ved ubådsbaserede missiler vil vedblive at eksistere.
Det  

 bør understreges, at det vigtige ved usårlighedsproblematikken handler om  

 muligheden for et afvæbnende førsteslag, hvad der må forudsætte, at en stats  

 samtlige kernevåbenubåde bliver slået ud nøjagtig samtidig, hvad der er en  

 enormt meget sværere opgave end det at opspore en enkelt ubåd og slå den ud.
Den væsentligste konsekvens af denne sårbarhed ville - ifølge  

 fremherskende kernevåbenstrategisk logik - blive oprustning af de andre  

 komponenter: mobile interkontinentale missiler, Stealth-teknik for bombefly,  

 og endnu mere kernevåben på krydsermissiler.
Disse udviklinger er stærkt  

 problematiske set både fra et varslingssynspunkt og fra et  

 verifikationssynspunkt: de vil øge risikoen for kernevåbenkrig ved en  

 fejltagelse, og de vil forringe rustningskontrolmulighederne på de  

 strategiske kernevåbens område.
Kernevåbenstrategiske MCBM I den snævre fortolkning af CBM, der her bliver brugt - altså at de  

 handler om informationsudveksling og deployering, men ikke om  

 rustningskontrol eller nedrustning - gives fra kernevåbenstrategisk synspunkt  

 på det maritime område den højeste prioritet til CBM med funktionerne  

 forøgelse af krisestabiliteten ved at forlænge varslingstiderne og sikring af  

 afskrækkelsesstyrkernes usårlighed.
I det mindste følgende typer af MCBM kan  

 være af interesse:
1. Ved »sanctuaries« sikres, at ingen af parterne risikerer at  

 få sine kernevåbenubåde slået ud.
Først og fremmest vil dette handle om, at  

 havområder i nærheden af vigtige ubådshavne fredes for den anden sides midler  

 til antiubådskrigsførelse, i første række angrebsubåde.
2. Ved »bufferzoner« i de internationale havområder sikres, at  

 den ene sides kernevåbenbærere (skibe, ubåde og fly) ikke ligger så nær de  

 mest vitale punkter på den anden sides territorium, at varslingstiden bliver  

 minimal.
Dette kan kombineres med f.eks. forbud mod test med missiler med  

 særlig lave baner.
 3. Ved inspektionsmekanismer sikres, at de potentielle platforme for de  

 farligste typer af kernevåben faktisk ikke medfører dem.
Det er en selvfølge, at begge sider har en interesse i lange  

 varslingstider for sig selv og usårlighed for deres egne kernevåbenubåde.
Det  

 vigtige er her, at der findes de ovennævnte argumenter for, at de også har -  

 eller ifølge den proklamerede kernevåbenlogik burde have - en interesse i, at  

 disse ting kommer den anden side til gode.
Hvis der kun fandtes fordele, ville MCBM af disse typer være gennemført  

 forlængst, hvis ikke i aftaler, så i det mindste i gensidig faktisk  

 tilbageholdenhed.
Man må derfor også tage en række problemer i betragtning,  

 problemer, der blandt andet har med forskellige asymmetrier at gøre:
1. De to hovedtrusler er asymmetrisk fordelt.
USA er, af geografiske  

 grunde, stærkere truet af korte varslingstider på grund af kernevåbenubåde  

 ved egen kyst, end Sovjetunionen er.
På den anden side er Sovjetunionens  

 kernevåbenubådes usårlighed mere truet end USA's, både af militærgeografiske  

 grunde, og fordi USA har teknologisk forspring i antiubådskrigsførelse.
Dette  

 teknologiske forspring medfører også, at Sovjetunionen er mere truet af  

 »usikker varsling« (Stealth-fly, krydsermissiler) end USA er.
2. På grund af militæralliancernes forskellige marinegeografi er  

 omkostningerne ved forskellige begrænsninger asymmetrisk fordelt, også i  

 andre henseender.
NATO er langt mere end WTO (* 45) afhængig af kontrol af -  

 eller i det mindste uhindret brug af - sø- og luftveje: både mellem  

 Nordamerika og Europa, og i havene, der forbinder forskellige europæiske  

 NATO-allierede med hinanden.
3. USA's maritime strategi indebærer en option for konfliktspredning, med  

 muligheden for, at en konflikt i f.eks.
Golfen eller Centraleuropa udløser  

 omfattende flådeaktioner i f.eks. de nordlige havområder i Sovjetunionens  

 nærhed.
4. Endelig er USA og Sovjetunionen (indtil for nylig) traditionelt enige  

 om at modsætte sig enhver indskrænkning af deres militære bevægelsesfrihed i  

 internationalt hav- og luftterritorium.
Flere argumenter bliver brugt: både  

 juridiske og strategiske såvel som den specifikke interesse i at kunne  

 overvåge, hvad den anden side gør, blandt andet for således at forlænge  

 varslingstiden i forskellige scenarier.
Af disse grunde vil det være kompliceret at blive enige om maritime  

 tillidsskabende foranstaltninger.
Men fordi de fælles stabilitetsinteresser  

 findes, burde det ikke være umuligt at finde forhandlingsløsninger.
I det  

 mindste kan følgende spørgsmål forventes at blive aktuelle i eventuelle  

 forhandlinger:
Hvilke typer af skibe, ubåde, fly og missiler skal inddrages? For at nå målet om »tidligvarsling« må det i første række  

 handle om risikoen for dekapitering eller for et afvæbnende førsteslag, altså  

 om fremførelsesmidler for kernevåben, hvis rækkevidde og præcision og lave  

 identificerbarhed ville kunne tillade disse optioner: i første række ubåde  

 med strategiske missiler med lave baner, eller med langtrækkende  

 krydsermissiler.
 Fra synspunktet »usårlighed« ville det i første række handle om  

 atomdrevne angrebsubåde, eller mere omfattende systemer, til bekæmpelse af  

 kernevåbenubåde.
 Problemerne i sammenhængen består blandt andet i, at samme systemer ville  

 kunne have andre og (fra parternes synspunkt) legitime funktioner, f.eks. fly  

 lige uden for suverænitetsområdet som element i tidligvarsling; eller  

 angrebsubåde, der kan bruges både til at bekæmpe den anden sides  

 kernevåbenubåde og hans angrebsubåde.
 Disse problemer ville f.eks. kunne løses ved, at der kun indføres  

 begræsninger for fly, hvis missilbestykning truer vitale synspunkter, eller  

 ved at man sammenkæder forskellige »standoff zones«.
Hvilke typer af aktiviteter skal begrænses eller forbydes? I begge tilfælde ville det mest radikale svar være  

 »tilstedeværelse«; dog ville dette ved en nærmere overvejelse måske  

 ikke være nødvendigt i alle tilfælde. »Uanmeldt tilstedeværelse«  

 ville fra tidligvarslingssynspunkt kunne være nok, f.eks. når det gælder  

 systemer, der er svære at identificere (Stealth, krydsermissiler), eller fra  

 usårlighedssynspunktet, når det gælder angrebsubåde.
F.eks. kunne hangarskibe  

 fra dette synspunkt være tilladelige, forudsat de ikke medfører  

 kernevåbenbestykkede fly med betydelig rækkevidde eller krydsermissiler (*  

 46) - eller forudsat at hangarskibene medfører så begrænsede  

 beskyttelsesstyrker, at de er stærkt sårbare.
Hvor omfattende skal de forskellige begrænsningszoner være? Fra et tidligvarslingssynspunkt handler det om at forlænge tiden med så  

 mange minutter som muligt: jo mere omfattende desto bedre.
Begrænsninger i  

 forhandlingsmuligheder er allerede antydet: alle zoner kolliderer med USA's  

 maritime strategi, og omfattende zoner kolliderer med NATO's  

 forsvarsinteresser.
En forhandlingsmulighed kunne her ligge i at blive enige  

 om asymmetrier, f.eks. ved, at den fredede zone uden for USA bliver mere  

 omfattende end tilsvarende zone uden for Sovjetunionen, eller ved at zonerne  

 defineres forskelligt (afstand for USA's kyst, sektor for Sovjetunionens).
 Fra usårlighedssynspunktet gælder ikke »jo mere omfattende, desto  

 bedre«: her handler det mere om en tærskeleffekt, om at den ene sides  

 angrebsubåde er så langt væk, at de ikke udgør nogen overraskelsestrussel for  

 den anden sides kernevåbenubåde i nærheden af deres hjemhavne.
I hvilken grad vil begrænsninger eller forbud kunne lempes under  

 betingelse af forudvarsling? Fra tidligvarslingssynspunktet er forudvarsling ikke tilstrækkelig, hvis  

 det handler om ballistiske missiler med lang rækkevidde og høj præcision,  

 hvor problemet netop er, at tiden mellem affyring og detonation er alt for  

 kort.
Derimod kan forskellen mellem anmeldt tilstedeværelse og ingen  

 tilstedeværelse blive mindre når truslen består i vanskelig identifikation,  

 f.eks. krydsermissiler.
Fra usårlighedssynspunktet kan forudanmeldelsespligt  

 også være en fyldestgørende erstatning for total bandlysning: hvis problemet  

 består i at beskytte kernevåbenubåde i en fredet zone mod  

 overraskelsesangreb, ville en forudanmeldelsespligt for angrebsubåde til en  

 vis grad kunne have samme funktioner som et totalforbud.
Hvilke former for verificering er nødvendige udover nationale  

 midler? Det er vigtigt, at anskue verificeringsspørgsmålet funktionelt, fordi det  

 til syvende og sidst er et politisk problem.
Hvor høj grad af verificering  

 der er nødvendig i sammenhæng med en MCBM er afhængig af formålet: at  

 sandsynligheden for at blive opdaget ved aftalebrud skal være høj nok til - i  

 kombination med ulempen ved at blive opdaget - at afholde parterne herfra.  

 Afgørelsen kræver her både teknisk ekspertise og beslutningsteoretisk  

 analyse, når de politiske retningslinjer er stukket ud.
Der ligger en fare i  

 den eksisterende, modsatrettede tendens heri, altså i at tekniske  

 overvejelser kommer til at styre de politiske.
Lad os begynde med en type af CBM, der strategisk set burde have høj  

 prioritet: et aftalt forbud mod ubåde uden for den anden sides kyst.  

 Verificeringsproblemet er her til at løse, men det kunne ifølge en del  

 eksperter komme til at beslaglægge så meget overvågningskapacitet, at andre  

 sømilitære aktiviteter ville lide under det.
Ifølge andre, som Bracken,  

 skulle det dog være muligt at verificere med nationale midler uden betydelige  

 ulemper af denne art.
 Begrænsninger i overfladefartøjers bevægelser er også enkle at verificere  

 med nationale midler, ligesom begrænsninger for fly. (Der kan blive problemer  

 med Stealth).
Forekomst af forskellige typer af kernevåben kan i en del tilfælde være  

 sværere at verificere, især ubådsbaserede krydsermissiler, og de kan komme  

 til at kræve inspektion. (* 47) II.
Problemer på det konventionelle område Det er fra eet synspunkt næppe muligt at trække en klar grænse mellem det  

 nukleare og det konventionelle område: konventionelle operationer kan have  

 stor kernevåbenstrategisk betydning, og omvendt.
Allerede angrebsubåde uden  

 kernevåben kan udgøre en betydelig trussel mod en kernevåbenstats  

 andenslagsevne.
Omvendt er en af de fremsatte motiveringer mod  

 »sanctuaries«, at man fra Vest kan tvinge Sovjetunionen til at  

 deployere så meget af sine egne angrebsubåde til forsvar af sine  

 kernevåbenubåde i hjemligt farvand, at der bliver færre tilovers til  

 operationer i Atlanten.
 Man kan dog give eksempler på en række konventionelle maritime  

 operationer, hvis truende karakter i den anden sides øjne i første række kan  

 henføres til det konventionelle område:
1. Invasion af territorium ved flådeoperationer og/eller flyoperationer  

 over havet, 2. ødelæggelse af militære landmål (flybaser, havne, militære  

 produktionsanlæg, kommandostationer, efterretningsinstallationer m.v.) ved  

 brug af bomber eller missiler fra havet, med langdistancefly, flådebaseret  

 fly, overfladeskibe eller ubåde som fremførelsesmidler, 3. angreb på egne flådestyrker eller flystyrker over internationale vande,  

 især sådanne, der truer mulighederne for transport af militære forstærkninger  

 eller uundværlige civile forsyninger, 4. episoder i en krisesituation, der risikerer at føre til eskalation, 5. sømilitære styrkekoncentrationer af potentielt truende karakter.
 Spørgsmålet bliver så, i hvilken grad de farer, der stammer fra sådanne  

 trusler - eller fra konsekvenser af trusselsperceptioner - kan reduceres  

 allerede ved MCBM.
1. er i Vest (Europa) primært et trusselsbillede for Sovjetunionens små  

 nabostater ved Norskehavet, Nordsøen og Østersøen.
I Øst var det i en periode  

 efter 2. verdenskrig et styrende hovedscenario bag den sovjetiske  

 forsvarspolitik på flådeområdet.
Det er allerede i dag i Europa (* 48) dækket  

 af CBM om maritime aktiviteter mod land.
Mere vidtrækkende vedtagelser ville  

 indbefatte nedskæringer af landgangsfartøjer og marineinfanteri på begge  

 sider.
På MCBM-området kunne man blandt andet tænke sig udvidelser af  

 eksisterende CBM til at omfatte inspektion af landgangsøvelser.
2. indgår selvfølgelig som et vigtigt trusselsbillede på begge sider.
I  

 Vest er det af særlig betydning for de nordiske NATO-medlemmer.
I Øst er det  

 særlig Sovjetunionens Murmanskområde, der er truet.
På dette område findes  

 der i dag ingen aftalte CBM.
Som eksempler på - fremgangsrige - unilaterale  

 CBM kan man se den række af begrænsninger Norge har fastlagt for egne og de  

 allieredes deployering, bevægelser og øvelser, besvaret ved betydelig  

 sovjetisk tilbageholdenhed med stationering af konventionelle enheder - og nu  

 også taktiske kernevåbenmissiler - i Murmanskområdet.
Norske forslag om at  

 begrænse hangarskibes manøvrer i nærheden af andre staters territorium til at  

 omfatte relativt ubeskyttede hangarskibe har også funktioner af denne type.
3. er, af de allerede anførte grunde, et meget vigtigere anliggende for  

 NATO end for WTO; dog foreligger det, som nævnt, også for WTO i sammenhæng  

 med søtransporter i Østersøen.
Der findes i dag ingen aftalte CBM på området,  

 men man kan tilskrive f.eks. variationer i stationering og øvelsesmønstre  

 unilaterale CBM-funktioner, nemlig når det handler om reduktion og  

 tilbagetrækning.
I det store perspektiv handler det især om at reducere  

 sovjetisk tilstedeværelse af angrebsubåde i nærheden af de vigtige  

 transatlantiske transportlinjer. (Sovjetiske overfladeskibe ville under alle  

 omstændigheder have ringe overlevelsesmulighed der). I det regionale  

 perspektiv handler det især om at sikre Norge mod at blive logistisk isoleret  

 fra alliancepartnerne ved sovjetisk sø- og luftkontrol af transitlinjerne.
På  

 disse områder er der altså et stort behov for MCBM, samtidig med at  

 mulighederne for aftalte MCBM af geostrategiske og doktrinære grunde er  

 stærkt begrænsede.
Eventuelle MCBM på dette område måtte også, af ovenstående  

 grunde, blive stærkt asymmetriske.
Verifikationsproblemerne for aftalte MCBM  

 ville blive betydelige, især hvis aftalerne ikke handlede om kategoriske  

 forbud i visse havområder.
Dette udelukker jo ikke, at unilaterale MCBM kunne  

 blive visible nok til at kunne være funktionelle.
4. definerer i vis grad en fællesinteresse, og i afsnittet om  

 kernevåbenproblemer er der allerede redegjort for en række eksisterende  

 aftaler og konventioner med MCBM-funktioner.
De tegner til at have fungeret  

 tilfredsstillende efter hensigten.
Der findes også en række andre forslag:
 - Komplettere aftalerne om episoder til søs ved også at regulere adfærd  

 inden for maritime suverænitetsområder. (F.eks. foranlediget af sammenstød  

 mellem USA og Sovjetunionen i Sortehavet).
 - Udvide deltagerkredsen ved at komplettere dem med bi- eller  

 multilaterale regionale aftaler, f.eks. en Hot Line mellem Bodø og Murmansk.
- Aftale regler om, at skibe og ubåde skal holde visse afstande fra  

 hinanden for at undgå risiko for sammenstød og episoder.
Det ville dog  

 sandsynligvis både være svært at finde præcise formuleringer for sådanne  

 regler og at verificere deres efterlevelse.
5. kan af begge sider blive set som et problem.
I princippet burde det  

 kunne behandles efter samme principper, som er blevet brugt på det  

 landmilitære område: forudanmeldelse lang tid i forvejen.
Hovedideen ville  

 her være, at det handlede om at fastlægge, hvilke rutiner der i sig selv ikke  

 indebærer en aggressionsfare, og derefter blive enige om, at afvigelser fra  

 sådanne rutiner skal forudanmeldes.
Afsluttende vurdering Det er trivielt (fordi det er tautologt), at forpligtende aftaler kun  

 bliver indgået, hvis samtlige aftaleparter ser aftalerne som værende i deres  

 interesse; tilsvarende gælder i øvrigt også uudtalte aftaler.
Det er også  

 tautologt, at aftaler bliver overholdt, hvis den forventede fordel af et  

 aftalebrud ikke er større end de forventede omkostninger ved at blive  

 afsløret plus omkostningerne for aftalens ophævelse.
Hvad der ikke er  

 tautologt er, hvem der vurderer interesser, fordele og omkostninger hvordan.
Den række af forskellige udkast til MCBM, der her er gennemgået, kunne ved  

 første gennemgang give grund til pessimisme.
For hvert enkelt forslag gælder  

 i reglen enten at de forskellige siders formodede interesser i selve  

 forslaget er markant asymmetriske, eller at en eventuel aftale ville have  

 konsekvenser på andre områder, der ville blive asymmetriske, eller at der  

 kunne forventes stærke forhindringer af doktrinær eller anden art, eller at  

 det ville være af ringe, nærmest kosmetisk, betydning.
 Der findes dog også en del ting, der taler imod sådan en pessimisme.
1. Netop de påtalte asymmetrier kunne give mulighed for at finde  

 pakkeløsninger, hvor enhver aftalepart ville finde i det mindste een  

 attraktiv komponent.
En ambitiøs pakkeløsningsversion ville kunne indeholde  

 et område fredet for ubådsbekæmpelse i nærheden af Kolahalvøen, eller i det  

 Ochotske Hav (* 49) som attraktiv komponent for Sovjetunionen, kystområder  

 fredede for ubåde med kernevåbenmissiler (især ballistiske missiler med  

 lavere baner og langtrækkende krydsermissiler) som attraktiv komponent for  

 begge supermagter, men især USA, og betydelige og asymmetriske restriktioner  

 for angrebsubåde som attraktiv komponent for NATO i sin helhed.
Man kunne  

 også tænke sig en række mindre pakker, f.eks. af regional karakter. (* 50) 2. Der er tegn, f.eks. i Resolution 200 fra North Atlantic Assembly i  

 november 1988, til at NATO's modstand imod MCBM er ved at blive mindre  

 kategorisk, idet man i det mindste opfordrer NATO til at studere området.  

 Især fra vesteuropæisk side blev det fremhævet, at en ubetinget afstandtagen  

 fra forhandlinger på det maritime område ville være svær at motivere.
 3. En nærmere analyse kan forventes at udvise, at USA ikke kun har fordele  

 ved at stå ubetinget fast ved mare liberum-princippet, og dette kan åbne nye  

 muligheder.
4. En nærmere analyse kan forventes at vise, at der er flere af de  

 nordeuropæiske NATO-stater, for hvem en indskrænkning af princippet på  

 sovjetisk side ville give fordele, der er så store, at de kunne motivere, at  

 også Vest affandt sig med visse indskrænkninger.
Der kan derfor være mulighed  

 for, at konsultationer inden for NATO kan føre frem til en fællesnævner, der  

 åbner for muligheden for videre MCBM.
5. Det er ikke altid nødvendigt, at MCBM er aftalte, for at de kan virke  

 hensigtsmæssigt.
Unilaterale MCBM, f.eks. for så vidt angår flådebevægelser  

 og øvelsesmønstre, kan være lettere at gennemføre, netop fordi de ikke er  

 forpligtende og derved ikke indebærer principielle indskrænkninger.
Hvis de  

 falder heldigt ud, kan de senere åbne vejen for aftalte CBM - eller eventuelt  

 vise sig at fungere godt nok netop som gensidige unilaterale  

 foranstaltninger.
(* 1) Chief of U.S.
Naval Operations, Admiral James Watkins, i House  

 Appropriations Committee (herefter refereret til som HAC), FY 1986 U.S.  

 Department of Defense, Del 2, s. 710.
(* 2) Secretary of the Navy, John Lehman, i HAC, FY 1986, U.S.
Department  

 of Defense, Del 2, s. 649.
(* 3) »This Era and the Next: American Security Interests and the  

 U.S.
Navy«, tale af Admiral C.A.H.
Trost, ved Naval War College,  

 Newport, RI, 10. januar 1989.
(* 4) »Disarmament At Sea«, Michael Ross, Foreign Policy,  

 nr. 77, vinter 1989-90, s. 94 (herefter refereret til som Foreign Policy 89)/  

American Defense Annual: 1990-1991, William M.
Arkin og Joshua  

 Handler, Seapower Chapter, s. 10 (herefter refereret til som ADA 90).
 (* 5) Foreign Policy 89, s. 95.
 (* 6) ADA 90, s. 10.
 (* 7) Foreign Policy 89, s. 95.
 (* 8) Se John Lehman, House Armed Services Committee, 17. februar  

 1983/Proceedings, Naval Review, 1983/Proceedings, Naval Review, 1987.
 (* 9) ADA 90, s. 8.
 (* 10) Norman Polmar, Proceedings, april 1990, s. 142 (herefter refereret  

 til som Polmar 90).
 (* 11) Polmar 90, s. 142.
 (* 12) ADA 90, s. 11.
 (* 13) Polmar 90, s. 142.
 (* 14) ADA, s. 11.
 (* 15) ADA 90, s. 12.
 (* 16) Polmar 90, s. 141.
 (* 17) Polmar 90, s. 142.
 (* 18) ADA 90, s. 14.
 (* 19) Congressional Research Service, 11. oktober 1989, ifølge ADA 90, s.  

 15.
 (* 20) ADA 90, s. 13.
 (* 21) The Arms Control Reporter 1990, s. 240.B-5.24 (herefter refereret  

 til som ACR 90).
(* 22) Dr.
J.S.
Breemer, Naval Forces, nr. 1/1990 Vol.
XI, april  

 1990, s. 18-25.
 (* 23) Nordlys, 19. april 1990.
 (* 24) Linton Brooks, House Armed Services Committee, 14. marts 1990, s.  

 39.
 (* 25) Foreign Policy 89, s. 104.
 (* 26) »The Naval Arms Race«, United Nations Study Series No.  

 16, New York, 1986, s. 81 (herefter refereret til som FN 86).
 (* 27) FN 86, s. 81.
 (* 28) ACR 1989, s. 611.B.600.
 (* 29) ACR 1989, s. 407.D.32.
 (* 30) ACR 1989, s. 407.D.33.
(* 31) Se for eksempel »Asia-Pacific Arms Control: U.S.
Leaves  

 Initiative to Allies«, International Herald Tribune, 2. april  

 1990.
 (* 32) »Superpowers at Sea«, Richard Fieldhouse og Shunji Taoka,  

 SIPRI 1989, s. 250.
 (* 33) Steingrimur Hermannsson; News From Iceland, januar 1990.
 (* 34) »NATO open to tying naval forces to arms talks«, Navy  

 Times, 29. januar 1990.
(* 35) De synspunkter der bliver fremlagt her, er mine personlige.
Jeg er  

 Pierre Lemaitre, Bjørn Møller og Ole Wæver taknemmelig for værdifulde  

 synspunkter.
 (* 36) Jeg vil fremover bruge forkortelsen CBM, og for maritime  

 tillidsskabende foranstaltninger MCBM.
 (* 37) »Building Confidence in Europe«, i Bulletin of Peace  

 Proposals 1980:2.
 (* 38) I Hamburg den 8.-11. april 1981.
 (* 39) »Confidence-Building Measures: A Conceptual Framework«, i  

 Karl Birnbaum(ed.): Confidence-Building and East-West Relations, Wien:  

 Braumuller, 1983.
(* 40) I begyndelsen af 80erne blev CBM-forhandlinger af en del set som  

 endnu en retræte i forhandlingsambitioner i det lange perspektiv: fra almen  

 og fuldstændig nedrustning til specifikke nedrustningsforhandlinger, til  

 rustningskontrolforhandlinger, og til CBM-forhandlinger.
I dagens perspektiv  

 kan man måske se de tidligere og nuværende CBM-forhandlinger som  

 konstituerende en forberedelse til de mere ambitiøse forhandlinger i  

 slutningen af 80erne.
 (* 41) Senere udvidet til CSBM, »confidence and security building  

 measures«.
 (* 42) Tiden, der går fra det tidspunkt, hvor et muligt angreb registreres  

 og til detonationen finder sted.
 (* 43) Med mindre overvågningssatellitterne bliver slået ud - men dette  

 ville i sig selv være en yderst stærk varsling.
 (* 44) »Airborne alerts« kan dog være tvetydige, indtil de  

 kommer frem til, eller når ind i, den anden sides luftrum.
 (* 45) Blandt undtagelserne finder vi forstærkninger fra Leningrads og det  

 baltiske militærdistrikt til de vestligste dele af WTO's område.
 (* 46) Der er i USA rejst tvivl, f.eks. af Paul Nitze, om det rationelle i  

 overhovedet at have taktiske kernevåben på skibe.
(* 47) Der findes også forslag som stiler mod at undgå, at det bliver  

 nødvendigt med inspektion af skibe, ved at kernevåbenmissiler mærkes ad  

 elektronisk vej på produktionstidspunktet, således at det derefter er muligt  

 for den anden side at følge dem.
Dette forudsætter altså en anden form for  

 samarbejde mellem parterne, men den indebærer en inspektionstype, som der  

 allerede er åbnet for.
 (* 48) Med de tilstødende landområder, der defineres af KSSE.
 (* 49) Set fra disse synspunkter ville den ideelle stationering jo være  

 Bajkalsøen, hvad der desværre næppe er realistisk.
 (* 50) I Østersøen ville en pakkeløsning kunne være baseret på at  

 landgangsfartøjer i første række er et problem for Vest og forsyningslinjer  

 er det for Øst, så længe bare løsningen ikke indebærer at Østersøen får  

 karakter af et mare clausum, hvad der ville være uacceptabelt både for NATO  

 og Sverige.
