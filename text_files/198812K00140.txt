Nr LSF 140 Forslag til Lov om tilsyn med firmapensionskasser Fremsat af industriministeren (Henning Dyremose fg.) den 14. december 1988 Vedtaget ved tredjebehandling den 16. maj 1989 Lov nr. 326 af 24/05/1989 Kapitel 1 Lovens område m.v.
 § 1. Ethvert løfte om pension (pensionstilsagn) i forbindelse med et  

 ansættelsesforhold skal afdækkes enten i et forsikringsselskab eller en  

 pensionskasse, der har koncession i henhold til lov om forsikringsvirksomhed,  

 eller i en pensionskasse, der har koncession i henhold til denne lov.
Stk. 2. Stk. 1 gælder dog ikke for løfter om pension 1) afgivet af staten, en kommune eller et kommunalt fællesskab, 2) afgivet over for direktører eller disses efterladte, 3) reguleret i henhold til særlig lov eller 4) afgivet af kommunale foreninger, for hvis forpligtelser kommuner hæfter  

 fuldt ud.
 § 2. Denne lov finder anvendelse på enhver sammenslutning (pensionskasse),  

 der har til formål på grundlag af et løfte om pension at sikre de ansatte  

 pension i forbindelse med ansættelse i en virksomhed, herunder et  

 koncessioneret selskab, eller ved ansættelse i sådanne virksomheder inden for  

 samme koncern.
 Stk. 2. Pensionskasser, der er under tilsyn efter lov om  

 forsikringsvirksomhed, og løfter om pension, der omfattes af § 1, stk. 2,  

 omfattes ikke af denne lov.
 Stk. 3. Finanstilsynet kan efter forhandling med vedkommende minister  

 eller kommune bestemme, at en pensionskasse, for hvis forpligtelser staten  

 eller kommunen fuldt ud hæfter eller garanterer, helt eller delvis undtages  

 fra § 10, §§ 12-14, § 17, §§ 20-25, § 28, kapitel 4, § 46, §§ 48-51 og  

 kapitel 8 i denne lov.
 Stk. 4. En pensionskasse, der yder tjenestemandslignende pension, og for  

 hvilken staten eller en kommune fuldt ud hæfter eller garanterer, omfattes  

 ikke af denne lov.
 Stk. 5. Finanstilsynet kan fastsætte regler om, at løfter om pension af  

 ringe størrelse ikke omfattes af denne lov.
§ 3. Ved en pensionskasses medlemmer forstås 1) personer, der er ansat i den eller de virksomheder, som pensionskassen  

 er tilknyttet, og som har fået løfte om pension, 2) tidligere ansatte, der modtager pension fra pensionskassen, 3) personer, der modtager ægtefællepension efter en tidligere ansats død,  

 og 4) personer, der tidligere har været ansat i virksomheden, og som i  

 henhold til bestemmelser i pensionskassens vedtægter har bevaret retten til  

 pension uanset ansættelsesforholdets ophør.
 Stk. 2. Vedtægterne kan begrænse de i stk. 1, nr. 4, nævnte personers  

 medlemsrettigheder.
 § 4. De i § 2, stk. 1, omhandlede sammenslutninger er pligtige at anvende  

 ordet »pensionskasse« i tilknytning til deres navn.
 § 5. En pensionskasse må ikke drive anden virksomhed end den  

 pensionskassevirksomhed, der angives i koncessionen, jf. dog § 6.  

 Pensionskassen må kun drive virksomhed her i landet.
Stk. 2. En pensionskasse antages at drive anden virksomhed, når  

 pensionskassen alene eller sammen med den eller de virksomheder, som  

 pensionskassen er knyttet til, jf. § 2, stk. 1, 1) udøver en bestemmende indflydelse over en erhvervsvirksomhed eller 2) sammen med andre pensionskasser og forsikringsselskaber udøver en  

 bestemmende indflydelse over en erhvervsvirksomhed, som ikke er et  

 kapitalformidlingsaktieselskab.
 Stk. 3. Kapitalformidlingsaktieselskaber er aktieselskaber, hvis formål  

 alene er at erhverve ejerandele eller i øvrigt anbringe midler i en eller  

 flere erhvervsvirksomheder.
 § 6. En pensionskasse må opføre, eje og drive fast ejendom som en varig  

 anbringelse af pensionskassens midler.
 § 7. En pensionskasse skal have mindst 50 medlemmer.
 Stk. 2. Såfremt antallet af medlemmer i en pensionskasse bliver mindre end  

 50, skal pensionskassen straks anmode Finanstilsynet om at beslutte, om og i  

 givet fald på hvilke betingelser pensionskassen kan fortsætte sin virksomhed.
§ 8. Medlemmer og personer, der er berettiget til pension, kan ikke til  

 eje eller pant overdrage eller på anden måde råde over rettigheder, som de  

 har krav på i en pensionskasse.
Sådanne rettigheder kan ikke gøres til  

 genstand for retsforfølgning.
§ 9. Krav, der er grundede i pensionsløftet, forældes 2 år efter udgangen  

 af det kalenderår, i hvilket fordringshaveren fik kundskab om kravet og om,  

 at det er forfaldet, og i alt fald 5 år efter kravets forfaldstid.
I øvrigt  

 finder reglerne i §§ 1-3 i lov nr. 274 af 22. december 1908 om forældelse af  

 fordringer anvendelse.
Kapitel 2 Om pensionskassers stiftelse, vedtægter og lign.
 § 10. En pensionskasse må ikke påbegynde sin virksomhed, forinden:
1) pensionskassens vedtægter og pensionsregulativ samt økonomiske og  

 tekniske grundlag er godkendt af Finanstilsynet, 2) Finanstilsynet har givet pensionskassen koncession og 3) registrering er sket i Erhvervs- og Selskabsstyrelsen.
 Stk. 2. En pensionskasse skal for at kunne påbegynde sin virksomhed ud  

 over en basiskapital være i besiddelse af midler, som er tilstrækkelige til  

 at modsvare pensionskassens forpligtelser beregnet ud fra det af  

 Finanstilsynet godkendte beregningsgrundlag.
Stk. 3. Den nødvendige størrelse af basiskapitalen bestemmes ved beregning  

 af pensionskassens solvensmargen.
Solvensmargenen beregnes på grundlag af  

 omfanget af kassens pensionsforpligtelser.
Finanstilsynet fastsætter  

 bestemmelser om, hvorledes solvensmargenen beregnes, herunder eventuelle  

 mindstebeløb.
 § 11. Vedtægterne skal indeholde bestemmelser om:
 1. Pensionskassens navn.
 2. Den kommune her i landet, hvor pensionskassen skal have sit hjemsted.
 3. Pensionskassens formål.
 4. Pensionskassens medlemmer.
 5. Antallet af bestyrelsesmedlemmer og bestyrelsessuppleanter samt  

 bestyrelsesmedlemmers valgperiode.
 6. Hvorvidt der ansættes en direktør (forretningsfører).
 7. Eventuelle begrænsninger i bestyrelsesmedlemmers og direktørers  

 tegningsret i henhold til § 30.
 8. Indkaldelse til generalforsamlinger.
 9. Hvilke anliggender der skal behandles på ordinær generalforsamling.
 10. Regler om ændring af vedtægter og pensionsregulativ.
 11. Regnskabsaflæggelse samt antallet af revisorer og behandling af  

 årsregnskabet.
 12. Anbringelse af pensionskassens midler.
 13. Anvendelse af overskud og dækning af underskud.
 14. Hvorledes der skal forholdes, hvis en eller flere af de virksomheder,  

 hvis personale pensionskassen omfatter, helt eller delvis nedlægges eller  

 overdrages eller virksomheden af anden grund ønsker at bringe  

 pensionsordningen til ophør.
 15. Regler om pensionskassens opløsning og anvendelse af pensionskassens  

 midler.
 16. Valg af aktuar.
 17. Procedurer for løsning af uoverensstemmelser mellem et medlem og  

 pensionskassen.
 Stk. 2. Vedtægterne skal indeholde oplysning om navnet på den eller de  

 virksomheder, som pensionskassen er tilknyttet, og om de forpligtelser, som  

 virksomhederne har påtaget sig over for pensionskassen.
 § 12. Pensionsregulativet skal indeholde:
 1. De i henhold til § 11, nr. 1-4, trufne vedtægtsbestemmelser.
 2. Regler om pensionsbeløbenes størrelse og regulering, deres beregning og  

 udbetaling.
 3. Regler om medlemmernes rettigheder ved udtræden af pensionskassen.
 4. Regler om pensionsbidrag.
 5. Regler om medlemmernes rettigheder og pligter i øvrigt.
 6. Angivelse af de regler, hvorefter pensionsordninger med løbende  

 udbetalinger tegnet eller aftalt som obligatoriske ordninger i et  

 forsikringsselskab eller en pensionskasse kan overføres fra og til  

 pensionskassen i forbindelse med overgang til anden ansættelse.
 § 13. Ansøgning om godkendelse af pensionskassens økonomiske og tekniske  

 grundlag skal indeholde angivelse af:
1. grundlag for beregning og regulering af pensionsbidrag og ydelser samt  

 pensionshensættelser, 2. de former for pensioner, som pensionskassen agter at anvende, 3. regler for beregning af udtrædelsesgodtgørelser og formueandele, 4. regler for beregning og fordeling af overskud til medlemmerne og for  

 dækning af underskud, 5. regler for helbredsbedømmelse, 6. det højeste beløb, som pensionskassen uden genforsikring skal kunne  

 overtage på enkelt risiko, og 7. omkostninger ved kassens administration.
 § 14. Til konstituerende generalforsamling indkaldes de stemmeberettigede  

 ifølge vedtægtsudkastet.
Stk. 2. Generalforsamlingen træffer med simpelt stemmeflertal blandt de  

 fremmødte stemmeberettigede beslutning om godkendelse af vedtægter og  

 pensionsregulativ og om, hvorvidt pensionskassen skal stiftes.
Beslutning om  

 ændring af udkast til vedtægter og pensionsregulativ kan træffes med simpelt  

 stemmeflertal uanset udkastets bestemmelser om stemmeflertal ved ændringer  

 efter stiftelsen.
Beslutning om ændring, som ikke er angivet i indkaldelsen,  

 kræver dog samtykke fra samtlige stemmeberettigede.
Generalforsamlingens  

 beslutning om stiftelse må ikke træffes, før generalforsamlingen har godkendt  

 vedtægter og pensionsregulativ.
 Stk. 3. Når pensionskassen er stiftet, vælges bestyrelse og revisorer  

 efter vedtægternes bestemmelse herom.
 § 15. Pensionskassen skal anmeldes til registrering i Erhvervs- og  

 Selskabsstyrelsen senest 1 måned efter den konstituerende generalforsamling.
Stk. 2. Anmeldelsen skal indeholde oplysning om navn, stilling og bopæl  

 for pensionskassens bestyrelsesmedlemmer og suppleanter for disse, direktører  

 og revisorer samt om pensionskassens adresse.
De personer, der har ret til at  

 tegne pensionskassen, skal egenhændigt angive, hvorledes de vil underskrive.
 Stk. 3. Med anmeldelsen skal følge bevis for, at pensionskassens  

 bestyrelsesmedlemmer, direktører og revisorer opfylder de i § 25 og kapitel 7  

 nævnte betingelser.
 § 16. Senest samtidig med anmeldelse til registrering i Erhvervs- og  

 Selskabsstyrelsen skal pensionskassen indgive ansøgning om koncession og om  

 godkendelse af pensionskassens økonomiske og tekniske grundlag, vedtægter og  

 pensionsregulativ til Finanstilsynet.
 Stk. 2. Med ansøgning om koncession skal følge bekræftet udskrift af  

 generalforsamlingsprotokollen samt vedtægter og pensionsregulativ  

 underskrevet af alle bestyrelsesmedlemmer.
§ 17. Koncession til at drive pensionskassevirksomhed efter denne lov kan  

 ikke gives, før Finanstilsynet har godkendt pensionskassens vedtægter og  

 pensionsregulativ samt det økonomiske og tekniske grundlag m.v.
Ved  

 godkendelse af de i §§ 12 og 13 nævnte forhold og af ændringer heri skal  

 Finanstilsynet påse, at de godkendte regler yder det enkelte medlem og andre  

 pensionsberettigede betryggende sikkerhed.
 § 18. En pensionskasse må ikke registreres i Erhvervs- og  

 Selskabsstyrelsen, før Finanstilsynet har givet koncession og godkendt  

 pensionskassens vedtægter og pensionsregulativ samt det økonomiske og  

 tekniske grundlag, jf. § 17.
 Stk. 2. I registeret optages oplysning om de i § 11, stk. 1, nr. 1-3, 7, 8  

 og 11, samt de i § 15, stk. 2, nævnte forhold.
 § 19. En pensionskasse, der ikke er registreret, kan ikke som sådan  

 erhverve rettigheder eller indgå forpligtelser.
Stk. 2. Afgives der uanset bestemmelsen i § 10, stk. 1, pensionstilsagn,  

 forinden registrering har fundet sted, hæfter de, der på pensionskassens  

 vegne har afgivet tilsagnet eller har medansvar herfor, solidarisk for  

 aftalens opfyldelse.
Anerkender pensionskassen forpligtelserne i løbet af 4  

 uger efter registreringen, bortfalder de pågældendes hæftelser, forudsat at  

 medlemmets sikkerhed ikke derved i væsentlig grad forringes.
Aftaler af den  

 nævnte art er forinden pensionskassens anerkendelse af forpligtelserne ikke  

 bindende for medlemmet.
Stk. 3. For andre forpligtelser, der før registreringen indgås på  

 pensionskassens vegne, hæfter de, som har indgået forpligtelsen eller har  

 medansvar herfor, solidarisk.
Ved registreringen overtager pensionskassen  

 forpligtelserne, forudsat at medkontrahentens sikkerhed ikke derved i  

 væsentlig grad forringes.
 § 20. Pensionskassens beslutning om ændring i de godkendte vedtægter,  

 pensionsregulativ eller tekniske og økonomiske grundlag har ikke gyldighed,  

 før ændringen er godkendt af Finanstilsynet.
Stk. 2. En pensionskasse skal årligt gennemgå sit pensionsregulativ og det  

 tekniske og økonomiske grundlag og skal i forbindelse med indsendelsen af  

 årsregnskabet underrette Finanstilsynet om, hvorvidt der er behov for  

 ændringer.
Såfremt Finanstilsynet finder behov for ændringer, drager tilsynet  

 omsorg for, at pensionskassen foretager en tilpasning.
Stk. 3. Ændres en pensionskasses grundlag for pensionshensættelsernes  

 beregning således, at pensionskassen forpligtes til for ældre pensionstilsagn  

 at beregne højere pensionshensættelser end hidtil, skal forhøjelsen ske inden  

 15 år.
Forhøjelsen skal gennemføres årligt i overensstemmelse med en af  

 Finanstilsynet godkendt plan.
Tilsynet kan fastsætte en frist, der er kortere  

 end den, der er nævnt i 1. pkt.
 Stk. 4. Sker der ændring i forhold, der er anmeldt til Erhvervs- og  

 Selskabsstyrelsen, skal ny anmeldelse foretages ledsaget af dokumentation for  

 ændringens lovlige vedtagelse. § 18, stk. 1, finder tilsvarende anvendelse.
Stk. 5. Anmeldelse til Erhvervs- og Selskabsstyrelsen om ændring som nævnt  

 i stk. 4 og ansøgning til Finanstilsynet om godkendelse af ændring af  

 pensionskassens vedtægter, pensionsregulativ eller tekniske og økonomiske  

 grundlag skal indsendes inden 1 måned efter ændringens vedtagelse.
Inden 3  

 måneder efter, at godkendelse af vedtægtsændring er meddelt pensionskassen,  

 skal pensionskassen indsende et dateret eksemplar af vedtægterne med den  

 fuldstændige nye affattelse til Erhvervs- og Selskabsstyrelsen.
§ 21. Finanstilsynet kan fastsætte nærmere regler om 1) indholdet af pensionskassers vedtægter, pensionsregulativ samt tekniske  

 og økonomiske grundlag, 2) afgrænsningen mellem pensionskassevirksomhed og anden  

 forsikringsvirksomhed, 3) koncessionens indhold og 4) de i § 12, nr. 6, nævnte regler.
Kapitel 3 Pensionskassers ledelse § 22. En pensionskasse skal have en bestyrelse bestående af en formand og  

 et antal andre bestyrelsesmedlemmer, hvoraf mindst halvdelen skal vælges af  

 og blandt medlemmerne i pensionskassen.
For bestyrelsesmedlemmerne skal der  

 udpeges suppleanter, der træder i medlemmernes sted i tilfælde af forfald.
Stk. 2. Et bestyrelsesmedlem kan til enhver tid udtræde af bestyrelsen.
Et  

 bestyrelsesmedlem kan til enhver tid afsættes af den, som har valgt eller  

 udpeget den pågældende.
Valgperioden for bestyrelsesmedlemmer skal ophøre ved  

 afslutningen af en ordinær generalforsamling, senest 4 år efter valget.
§ 23. Hvis pensionskassens vedtægter bestemmer, at der kan eller skal  

 ansættes en direktør (forretningsfører), foretages ansættelsen af  

 bestyrelsen.
Har pensionskassen ingen direktør, udføres de hverv, der ved  

 loven er henlagt til direktøren, af bestyrelsen.
 Stk. 2. Direktøren kan ikke være medlem af pensionskassens bestyrelse.
 § 24. Bestyrelsen og direktøren forestår ledelsen af pensionskassen og  

 skal sørge for en forsvarlig organisation og administration af  

 pensionskassen.
Stk. 2. Direktøren varetager den daglige ledelse og skal følge de  

 retningslinier og anvisninger, som bestyrelsen har givet.
Dispositioner, der  

 efter pensionskassens forhold er af usædvanlig art eller af stor betydning,  

 kan kun foretages af direktøren efter særlig bemyndigelse fra bestyrelsen.  

 Såfremt bestyrelsens beslutning ikke kan afventes uden væsentlig ulempe for  

 pensionskassen, kan direktøren dog foretage sådanne dispositioner.  

 Bestyrelsen skal i så fald snarest muligt underrettes om den trufne  

 disposition.
 Stk. 3. Bestyrelsen skal påse, at bogføringen og formueforvaltningen  

 kontrolleres på en efter pensionskassens forhold tilfredsstillende måde.  

 Direktøren skal sørge for, at pensionskassens bogføring sker under  

 iagttagelse af lovgivningens regler herom, og at formueforvaltningen foregår  

 på betryggende måde.
 Stk. 4. Prokura kan kun meddeles af bestyrelsen og kan kun meddeles til to  

 eller flere i forening.
 § 25. Bestyrelsesmedlemmer og direktører skal være myndige personer.
 Stk. 2. Direktører og bestyrelsesmedlemmer skal have bopæl her i landet,  

 medmindre Finanstilsynet undtager fra dette krav.
 Stk. 3. Det krav om bopæl her i landet, der er fastsat i stk. 2, anvendes  

 ikke i det omfang, andet er fastsat i medfør af international aftale eller  

 ved bestemmelser fastsat af Finanstilsynet.
 Stk. 4. Bestemmelserne om bestyrelsesmedlemmer finder tilsvarende  

 anvendelse på suppleanter for disse.
 § 26. En pensionskasse skal have en af Finanstilsynet godkendt aktuar.
 Stk. 2. Søger en pensionskasse om Finanstilsynets godkendelse af en ny  

 aktuar, skal anmodningen være ledsaget af en angivelse af årsagen til  

 skiftet.
Stk. 3. Aktuaren skal påse, at pensionskassen overholder sit  

 beregningsgrundlag, herunder reglerne om medlemmernes rettigheder ved  

 udtræden af kassen.
Aktuaren har ret til af bestyrelsen og direktionen at  

 forlange alle oplysninger, som er nødvendige for udøvelsen af hvervet.  

 Finanstilsynet og pensionskassens bestyrelse kan kræve de oplysninger af  

 aktuaren, som er nødvendige til bedømmelse af pensionskassens økonomiske  

 stilling.
Aktuaren skal omgående indberette til Finanstilsynet om enhver  

 tilsidesættelse af pensionskassens beregningsgrundlag.
§ 27. Formanden skal sørge for, at bestyrelsen holder møde, når dette er  

 nødvendigt, og skal påse, at samtlige medlemmer indkaldes.
Et medlem af  

 bestyrelsen, en direktør, en revisor og aktuaren kan forlange, at bestyrelsen  

 indkaldes.
En direktør, en revisor og aktuaren har ret til at være til stede  

 og udtale sig ved bestyrelsens møder, medmindre bestyrelsen i en enkelt sag  

 træffer anden bestemmelse.
Stk. 2. Over forhandlingerne i bestyrelsen skal der føres en protokol, der  

 underskrives af samtlige tilstedeværende medlemmer.
Et bestyrelsesmedlem, en  

 aktuar, en revisor eller en direktør, der ikke er enig i bestyrelsens  

 beslutning, har ret til at få sin mening indført i protokollen.
 Stk. 3. Bestyrelsen kan ved en forretningsorden træffe nærmere  

 bestemmelser om udførelsen af sit hverv.
§ 28. Bestyrelsen er beslutningsdygtig, når over halvdelen af samtlige  

 medlemmer er til stede, for så vidt der ikke efter vedtægterne stilles større  

 krav.
Beslutning må dog ikke tages, uden at så vidt muligt samtlige  

 bestyrelsesmedlemmer har haft adgang til at deltage i sagens behandling.
Har  

 et medlem af bestyrelsen forfald, skal der gives suppleanten adgang til at  

 træde i medlemmets sted, så længe forfaldet varer.
Stk. 2. De i bestyrelsen behandlede anliggender afgøres, for så vidt der  

 ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.
 § 29. Et bestyrelsesmedlem eller en direktør må ikke deltage i  

 behandlingen af spørgsmål om aftaler mellem pensionskassen og ham selv eller  

 om søgsmål mod ham selv eller om aftale mellem pensionskassen og tredjemand  

 eller søgsmål mod tredjemand, hvis han deri har en væsentlig interesse, der  

 kan være stridende mod pensionskassens.
 § 30. Pensionskassen forpligtes ved retshandler, som på dens vegne indgås  

 af den samlede bestyrelse eller af medlemmer af bestyrelsen eller af  

 direktører, jf. dog stk. 2.
Stk. 2. Den tegningsret, som efter stk. 1 tilkommer medlemmer af  

 bestyrelsen eller direktører, kan kun udøves af to i forening.
Denne  

 tegningsret kan i vedtægterne yderligere begrænses således, at tegningsretten  

 kun kan udøves af to eller flere bestemte personer i forening eller af flere  

 end to i forening.
Anden begrænsning i tegningsretten kan ikke fastsættes.
Kapitel 4 Generalforsamling i pensionskasser § 31. Medlemmernes ret til at træffe beslutninger i pensionskassen udøves  

 på generalforsamlingen.
I vedtægterne kan det dog bestemmes, at valg af  

 bestyrelsen, ændring af vedtægter eller pensionsregulativ foretages af  

 pensionskassens medlemmer ved urafstemning.
Stk. 2. Ethvert medlem har adgang til at møde på generalforsamlingen og  

 til at tage ordet der.
Ved afstemninger har hvert medlem een stemme.
De i §  

 3, stk. 1, nr. 4, nævnte personers stemmeret kan dog begrænses, jf. § 3, stk.  

 2. I vedtægterne kan der fastsættes nærmere regler om stemmeafgivningen.
 Stk. 3. Enhvert medlem har ret til at få et bestemt emne behandlet på  

 generalforsamlingen, såfremt der skriftligt fremsættes krav herom over for  

 bestyrelsen inden den i vedtægterne fastsatte frist.
 Stk. 4. Medlemmer af bestyrelsen og af direktionen, aktuaren og  

 revisorerne har adgang til at møde på generalforsamlingen og til at tage  

 ordet der, men har ikke stemmeret, jf. dog stk. 2.
 Stk. 5. Senest 8 dage før generalforsamlingen skal dagsordenen og de  

 fuldstændige forslag samt for den ordinære generalforsamlings vedkommende  

 tillige årsregnskab med revisionspåtegning og årsberetning udsendes til  

 medlemmerne.
§ 32. Inden seks måneder efter udløbet af hvert regnskabsår skal der  

 afholdes ordinær generalforsamling.
På denne skal der fremlægges årsregnskab  

 med revisionspåtegning og årsberetning.
Stk. 2. På den ordinære generalforsamling skal der 1) træffes afgørelse om anvendelse af overskud eller dækning af tab i  

 henhold til godkendt årsregnskab, 2) foretages de vedtægtsmæssige eller lovbestemte personvalg og 3) tages stilling til de andre spørgsmål, der efter vedtægterne eller på  

 bestyrelsens, en revisors, aktuarens, Finanstilsynets eller et medlems  

 begæring er sat på dagsordenen.
Stk. 3. Der må alene træffes beslutning om udlodning af overskud i form af  

 forhøjelse af pensionstilsagnene.
Et eventuelt akkumuleret overskud, der  

 måtte være til rådighed efter forhøjelse af pensionstilsagnene og hertil  

 svarende forhøjelse af hensættelserne og efter en eventuel nødvendig  

 forhøjelse af basiskapitalen, jf. § 10, stk. 3, skal overføres til næste år,  

 medmindre Finanstilsynet i særlige tilfælde tillader anden anvendelse.
§ 33. Ekstraordinær generalforsamling skal afholdes, når bestyrelsen  

 finder det hensigtsmæssigt.
Ekstraordinær generalforsamling skal indkaldes  

 inden fjorten dage, når det til behandling af et bestemt angivet emne  

 skriftligt forlanges af en tiendedel af samtlige medlemmer, af  

 pensionskassens aktuar, af en revisor eller af Finanstilsynet.
§ 34. På generalforsamlingen afgøres alle anliggender ved simpelt  

 stemmeflertal, hvis ikke denne lov eller vedtægterne bestemmer andet.
Står  

 stemmerne lige, skal valg afgøres ved lodtrækning, medmindre vedtægterne  

 bestemmer andet.
Stk. 2. Sager, der ikke er sat på dagsordenen, kan kun afgøres af  

 generalforsamlingen, hvis alle stemmeberettigede samtykker.
Dog kan den  

 ordinære generalforsamling altid afgøre sager, som efter vedtægterne eller §  

 32 skal behandles på en sådan generalforsamling, ligesom det kan besluttes at  

 indkalde en ekstraordinær generalforsamling til behandling af bestemte emner.
§ 35. Beslutning om ændring af en pensionskasses vedtægter eller  

 pensionsregulativ kan kun vedtages, såfremt det tiltrædes af mindst to  

 tredjedele af de afgivne stemmer.
Beslutningen skal i øvrigt opfylde de  

 yderligere forskrifter, som vedtægterne måtte indeholde.
 Stk. 2. Vedtægts- eller pensionsregulativændringer, der væsentligt  

 begrænser medlemmernes pensionstilsagn, forelægges medlemmerne skriftligt til  

 stillingtagen og har ikke virkning for de medlemmer, der inden for en  

 svarfrist har angivet ikke at ville tiltræde ændringerne, jf. dog § 36 og §  

 54.
 § 36. Ændringer i vedtægt eller pensionsregulativ, som Finanstilsynet i  

 medfør af kapitel 9 har pålagt en pensionskasse at foretage, og som ikke har  

 opnået de fornødne stemmer, anses som gyldigt vedtagne, såfremt der ikke er  

 afgivet et så stort antal stemmer imod ændringerne, som efter vedtægterne  

 kræves til beslutning om pensionskassens opløsning.
Kapitel 5 Årsregnskab m.v.
§ 37. For hvert regnskabsår udarbejder bestyrelsen og direktøren i  

 overensstemmelse med lovgivningens og vedtægternes regler herom et  

 årsregnskab bestående af balance (status), resultatopgørelse og noter.
Der  

 udarbejdes endvidere årsberetning.
Disse dele udgør en helhed.
Stk. 2. Årsregnskab og årsberetning underskrives af direktøren og  

 bestyrelsen.
Mener direktøren eller et bestyrelsesmedlem, at årsregnskabet  

 eller årsberetningen ikke bør godkendes, skal der redegøres herfor i  

 påtegningen.
Har direktøren eller et bestyrelsesmedlem andre indvendinger mod  

 årsregnskabet eller årsberetningen, som vedkommende ønsker at gøre  

 medlemmerne bekendt med, skal vedkommende ligeledes gøre rede herfor i  

 påtegningen.
§ 38. Regnskabsåret skal omfatte tolv måneder.
Dog kan en pensionskasses  

 første regnskabsperiode og ved omlægning af regnskabsperioden en senere  

 periode omfatte et kortere eller længere tidsrum, dog højst atten måneder.
 § 39. Årsregnskabet skal opstilles på overskuelig måde i overensstemmelse  

 med denne lov og forskrifter i henhold til loven.
 Stk. 2. Årsregnskabet skal give et retvisende billede af pensionskassens  

 aktiver og passiver, dens økonomiske stilling samt resultatet.
 Stk. 3. Hvis anvendelsen af bestemmelser i denne lov eller forskrifter i  

 henhold til loven ikke er tilstrækkelig til at give et retvisende billede som  

 nævnt i stk. 2, skal der gives yderligere oplysninger i årsregnskabet.
Stk. 4. Hvis anvendelsen af en bestemmelse i dette kapitel eller en  

 forskrift i henhold til § 42 i særlige tilfælde vil medføre, at årsregnskabet  

 kommer til at stride mod kravet i stk. 2, skal den fraviges, således at dette  

 krav opfyldes.
En sådan fravigelse skal anføres i noterne og behørigt  

 begrundes med oplysning om, hvilken indvirkning fravigelsen har på  

 pensionskassens aktiver og passiver, dens økonomiske stilling samt  

 resultatet.
 § 40. Opfylder årsregnskabet ikke lovgivningens forskrifter eller  

 pensionskassens vedtægter, kan Finanstilsynet kræve regnskabet ændret og  

 forelagt til fornyet behandling på en generalforsamling.
 § 41. Posterne i årsregnskabet værdiansættes i overensstemmelse med  

 følgende almindelige principper:
 1. Pensionskassen formodes at fortsætte sin virksomhed.
 2. Værdiansættelsesmetoderne må ikke ændres fra det ene regnskabsår til  

 det næste.
 3. Værdiansættelsen skal i alle tilfælde ske under udvisning af behørig  

 forsigtighed og især således:
a) at kun det overskud, der er konstateret på balancetidspunktet,  

 medtages, b) at der tages hensyn til alle forudsigelige risici og eventuelle tab,  

 som er opstået i løbet af det regnskabsår, årsregnskabet vedrører, eller i et  

 tidligere regnskabsår, selv om disse risici eller tab først bliver kendt  

 mellem balancetidspunktet og det tidspunkt, på hvilket årsregnskabet  

 udarbejdes, og c) at der tages hensyn til enhver værdiforringelse, hvad enten  

 årsregnskabet udviser tab eller overskud.
 4. Der skal tages hensyn til indtægter og udgifter vedrørende det år, som  

 regnskabet omfatter, uanset betalingstidspunktet.
 5. Aktiv- og passivposternes bestanddele skal værdiansættes hver for sig.
 6. Åbningsbalancen for hvert år skal svare til balancen for det foregående  

 år.
 Stk. 2. Finanstilsynet kan fastsætte regler, hvorefter stk. 1, nr. 3,  

 litra a, fraviges for at tage hensyn til værdiforøgelsen på bestemte aktiver,  

 gældsposter og hensættelser.
Stk. 3. De almindelige principper i stk. 1 kan desuden fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres indvirkning på  

 pensionskassens aktiver og passiver, dens økonomiske stilling og resultatet.
 § 42. Årsregnskabet skal i øvrigt udarbejdes i overensstemmelse med regler  

 fastsat af Finanstilsynet, herunder regler om opgørelse og værdiansættelse af  

 pensionshensættelserne.
§ 43. Årsberetningen skal indeholde en pålidelig redegørelse for  

 udviklingen i pensionskassens økonomiske aktiviteter og forhold.
Hvis  

 årsregnskabet i væsentlig grad er påvirket af usædvanlige forhold, samt hvis  

 der er væsentlig usikkerhed ved opgørelsen af årsregnskabet, skal der gives  

 oplysning herom i en særskilt del af beretningen.
Oplysningerne skal gives  

 hver for sig og om muligt med beløbsangivelse.
 Stk. 2. Årsberetningen skal endvidere indeholde omtale af betydningsfulde  

 hændelser indtruffet efter regnskabsårets afslutning samt af pensionskassens  

 forventede udvikling.
 Stk. 3. Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af pensionskassens overskud eller dækning af tab.
§ 44. Senest 10 dage efter regnskabets endelige vedtagelse og godkendelse  

 indsendes til Finanstilsynet 2 eksemplarer af det af generalforsamlingen  

 godkendte årsregnskab med revisionspåtegning og årsberetning med oplysning  

 om, hvornår årsregnskabet er godkendt.
Endvidere indsendes udskrift af  

 revisionsprotokollen vedrørende årsregnskabets revision.
Er den vedtagne  

 fordeling af overskud eller dækning af tab ikke indarbejdet i årsregnskabet  

 eller årsberetningen, indsendes tillige en bekræftet afskrift af  

 generalforsamlingsprotokollen, som viser denne fordeling eller dækning.
Stk. 2. Finanstilsynet videregiver det ene af de regnskaber, der er nævnt  

 under stk. 1, til Erhvervs- og Selskabsstyrelsen, der bekendtgør modtagelsen  

 i Statstidende.
De modtagne årsregnskaber er offentligt tilgængelige i  

 Erhvervs- og Selskabsstyrelsen.
 § 45. Finanstilsynet kan forlange årsregnskabsposterne samt yderligere  

 specifikationer hertil udfærdiget på særlige skemaer til brug ved bedømmelse  

 af pensionskassernes økonomiske stilling og ved udarbejdelsen af tilsynets  

 årlige beretning.
 Stk. 2. Finanstilsynet kan forlange de skemaer, der er nævnt under stk. 1,  

 suppleret med redegørelser om enkeltforhold underskrevet af pensionskassens  

 direktør, bestyrelse, revisorer eller aktuar.
 Stk. 3. De skemaer og redegørelser, der er nævnt under stk. 1 og stk. 2,  

 indsendes efter regler fastsat af tilsynet.
Kapitel 6 Placeringsregler og båndlæggelse § 46. Midler svarende til mindst 60 pct. af pensionshensættelserne skal  

 være anbragt på følgende måde:
1) i fondsaktiver eller gældsbreve, for hvilke den danske stat eller en  

 dansk kommune står som udsteder eller garant, 2) i fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn, 3) som indestående i danske pengeinstitutter, 4) i lån sikret ved tinglyst panteret i beboelses- eller kontorejendomme  

 eller ejendomme, hvis værdi i øvrigt er uafhængig af en særlig  

 erhvervsudnyttelse, dog ikke ud over to tredjedele af ejendomsværdien ifølge  

 den senest foretagne offentlige vurdering, 5) i fast ejendom, som pensionskassen ejer, og som er af samme art som  

 nævnt under nr. 4, eller 6) i lån mod sikkerhed, som må anses for lige så betryggende som de under  

 nr. 4 nævnte, og i værdipapirer, som efter den sikkerhed, de frembyder, kan  

 stilles i klasse med de aktiver, der er nævnt under nr. 1-3 og 5.
 Stk. 2. De begrænsninger for midlernes anbringelse, der er fastsat i stk.  

 1, kan fraviges af Finanstilsynet.
 § 47. En pensionskasses samlede anbringelse af midler i en enkelt  

 virksomhed i form af ejerkapital og lånekapital må ikke overstige 2 pct. af  

 pensionskassens samlede passiver.
 Stk. 2. Tilsvarende gælder for en pensionskasses samlede anbringelse af  

 midler hos virksomheder, mellem hvilke der består en sådan forbindelse, at  

 anbringelserne hos de pågældende udgør en samlet risiko for pensionskassen.
 Stk. 3. Såfremt pensionskassen i forbindelse med sin normale drift har  

 fået et tilgodehavende i den eller de virksomheder, pensionskassen er knyttet  

 til, må dette ikke varigt overstige et beløb, som må anses for rimeligt i  

 forhold til pensionskassens størrelse og virksomhedens art.
 Stk. 4. Stk. 1 og 2 finder ikke anvendelse på aktiver efter § 46, stk. 1,  

 eller på aktiver, der efter Finanstilsynets skøn frembyder en tilsvarende  

 sikkerhed.
 Stk. 5. For anbringelse af midler i kapitalformidlingsaktieselskaber  

 finder reglen i stk. 1 alene anvendelse på midler svarende til  

 pensionshensættelserne.
 § 48. Finanstilsynet fastsætter regler om midlernes placering med hensyn  

 til kongruens og lokalisering i forhold til de valutaer og de lande, i hvilke  

 pensionsforpligtelserne skal afvikles.
§ 49. En pensionskasse skal båndlægge aktiver til en bogført værdi  

 svarende til de af aktuaren ved årsregnskabets slutning opgjorte  

 pensionshensættelser.
Ved båndlæggelsen anses aktiverne som givet i håndpant  

 til sikkerhed for medlemmernes krav.
Er de pågældende aktiver fondsaktiver  

 registreret i Værdipapircentralen, skal en tilsvarende båndlæggelse med  

 Finanstilsynet som berettiget registreres i Værdipapircentralen.  

 Båndlæggelsen sker i overensstemmelse med de af Finanstilsynet fastsatte  

 bestemmelser.
Finanstilsynet kan bemyndige pensionskassens statsautoriserede  

 eller registrerede revisor til at underskrive påtegninger om båndlæggelse på  

 tilsynets vegne.
 Stk. 2. Ønsker pensionskassen nogen del af pensionshensættelserne dækket  

 af fast ejendom, der tilhører pensionskassen, båndlægges et tinglyst  

 ejerpantebrev.
 Stk. 3. Mindst 75 pct. af de båndlagte aktiver skal være aktiver efter §  

 46.
 § 50. Ved opgørelsen af, om aktiver båndlagt i overensstemmelse med § 46  

 svarer til pensionshensættelserne, kan medregnes tilgodehavende, uforfaldne  

 renter af værdipapirer efter § 46, stk. 1, nr. 1, 2, 4 og 6, forudsat at  

 værdipapirerne er båndlagt.
§ 51. Båndlæggelse i overensstemmelse med § 49 skal finde sted inden 3  

 måneder efter hvert regnskabsårs udgang.
I løbet af regnskabsåret skal på  

 samme måde og med 3 måneders frist foretages båndlæggelse til dækning af det  

 beløb, hvormed pensionshensættelserne skønnes at være vokset i den forløbne  

 del af regnskabsåret.
Finanstilsynet kan dispensere fra fristen i 2. pkt.
Kapitel 7 Revision og granskning § 52. Årsregnskabet skal revideres af en eller flere revisorer valgt af  

 generalforsamlingen i overensstemmelse med vedtægternes bestemmelser.
Mindst  

 een af revisorerne skal være statsautoriseret eller registreret.
 § 53. § 179, stk. 1, § 180, stk. 1, 3 og 4, §§ 181-183, § 184, stk. 1 og  

 4, og §§ 186-191 i lov om forsikringsvirksomhed finder tilsvarende  

 anvendelse. § 185 i lov om forsikringsvirksomhed finder tilsvarende  

 anvendelse på forholdet mellem pensionskasserne og den eller de virksomheder,  

 de er knyttede til.
 Stk. 2. Finanstilsynets udnævnelse af revisor og skifterettens udpegning  

 af granskningsmænd forudsætter, at forslaget herom har opnået tilslutning fra  

 mindst henholdsvis 10 pct. og 25 pct. af samtlige stemmeberettigede  

 medlemmer.
Kapitel 8 Overførsel af pensionstilsagn, genoprettelsesplaner, andre  

 foranstaltninger og opløsning § 54. En pensionskasses beslutning om hel eller delvis overførsel af  

 pensionstilsagnene til et forsikringsselskab eller til en anden  

 pensionskasse, der er knyttet til virksomheder inden for samme koncern, skal  

 opfylde forskrifterne i § 35, stk. 1.
 Stk. 2. Hvis der ved overførslen foretages ændringer i pensionstilsagnene,  

 herunder forandring af bonusregler, skal disse ændringer forelægges  

 Finanstilsynet til godkendelse.
Stk. 3. Forinden Finanstilsynet giver tilladelse, skal pensionskassen til  

 hvert enkelt medlem og andre pensionsberettigede, der omfattes af  

 overførslen, fremsende en af tilsynet godkendt redegørelse for den påtænkte  

 overførsel.
Redegørelsen skal beskrive overførslen og dens konsekvenser for  

 medlemmerne og skal opfordre medlemmerne til at meddele tilsynet indvendinger  

 imod overførslen inden en fastsat frist.
Stk. 4. Efter udløbet af den i stk. 3 omhandlede frist træffer  

 Finanstilsynet beslutning om, hvorvidt pensionstilsagnene kan overføres i  

 overensstemmelse med det fremsatte forslag.
Overførslen kan ikke påberåbes  

 som grundlag for at hæve pensionsaftalen.
 Stk. 5. Såfremt der sker overførsel af samtlige pensionskassens aktiver og  

 passiver til et forsikringsselskab eller til en anden pensionskasse, der er  

 knyttet til virksomheder inden for samme koncern, foretager Finanstilsynet af  

 egen drift anmeldelse til Erhvervs- og Selskabsstyrelsen om pensionskassens  

 opløsning.
§ 55. Er en pensionskasses basiskapital ikke tilstrækkelig, skal  

 Finanstilsynet pålægge pensionskassen at udarbejde en plan for genoprettelse  

 af dens økonomiske stilling.
Planen skal tilsigte en genoprettelse af den  

 økonomiske stilling over et kortere tidsrum, der fastsættes af  

 Finanstilsynet.
Pensionskassen skal forelægge planen for Finanstilsynet til  

 bedømmelse af, om planen indeholder de foranstaltninger, som skønnes  

 nødvendige.
 § 56. Såfremt Finanstilsynet ikke finder den i § 55 nævnte plan  

 betryggende, eller såfremt der er sket en forringelse af pensionskassens  

 økonomiske stilling i forhold til planen, skal Finanstilsynet pålægge  

 pensionskassen inden en af tilsynet fastsat frist at foretage de  

 foranstaltninger, som tilsynet skønner nødvendige.
 Stk. 2. Finanstilsynet skal endvidere meddele en pensionskasse pålæg,  

 såfremt:
1) pensionskassen ikke overholder denne lov og de i medfør af loven  

 udstedte forskrifter, 2) pensionskassen ikke overholder sine vedtægter eller det for sin  

 virksomhed gældende grundlag, 3) Finanstilsynet ikke finder det i nr. 2 nævnte grundlag eller den måde,  

 hvorpå pensionskassens midler er anbragt, betryggende, eller 4) såfremt der i pensionskassen konstateres manglende dækning.
 Stk. 3. Pålæg om nedsættelse af pensionsydelser kan alene meddeles,  

 såfremt mulighederne for en genoprettelse af pensionskassens økonomiske  

 stilling på anden måde er udtømte.
 § 57. Finanstilsynet kan tilbagekalde pensionskassens koncession, såfremt  

 pensionskassen ikke inden for de af Finanstilsynet fastsatte frister har  

 efterkommet et pålæg efter § 56.
 § 58. En pensionskasse skal opløses, såfremt:
1) den ikke har nogen bestyrelse eller aktuar og dette ikke afhjælpes  

 inden en af Finanstilsynet fastsat frist, 2) pensionskassens medlemstal bliver mindre end 50, jf. § 7, 3) en så stor del af medlemskredsen forlader pensionskassen i forbindelse  

 med et frasalg af en del af virksomheden, at det vil bringe de resterende  

 medlemmers rettigheder ifølge vedtægter og regulativ i fare, 4) den til pensionskassen knyttede virksomhed nedlægges i sin helhed, 5) pensionskassens forpligtelser er fuldt indfriede eller 6) pensionskassens koncession tilbagekaldes.
 § 59. Skal en pensionskasse opløses efter § 58, kan Finanstilsynet træffe  

 beslutning om, at bestanden af pensionstilsagn skal søges overdraget til et  

 forsikringsselskab eller til en anden pensionskasse, der er knyttet til  

 virksomheder inden for samme koncern, eller at bestanden af pensionstilsagn  

 skal tages under administration, eller at der skal ske udlodning af  

 pensionskassens formue.
 Stk. 2. Kapitel 15 i lov om forsikringsvirksomhed om administration af en  

 livsforsikringsbestand finder tilsvarende anvendelse på en bestand af  

 pensionstilsagn.
 § 60. Beslutning om opløsning af en pensionskasse kan kun træffes af:
1) generalforsamlingen i forbindelse med en overdragelse af hele bestanden  

 efter § 54, 2) generalforsamlingen, såfremt ingen medlemmer modsætter sig opløsningen,  

 eller 3) Finanstilsynet, såfremt den i § 58 anførte opløsning ikke finder sted.
§ 61. Er ikke andet fastsat i lovgivningen, gennemføres beslutning om  

 opløsning af en pensionskasse ved likvidation, medmindre Finanstilsynet giver  

 tilladelse til, at samtlige pensionskassens aktiver og passiver som helhed  

 overdrages til et forsikringsselskab eller til en anden pensionskasse, der er  

 knyttet til virksomheder inden for samme koncern.
Generalforsamlingen kan  

 vælge en eller flere likvidatorer til at foretage opløsningen.
I modsat fald  

 udnævner Finanstilsynet en eller flere likvidatorer.
Taler hensynet til  

 medlemmerne eller kreditorerne derfor, kan Finanstilsynet udnævne en  

 likvidator til at foretage likvidationen sammen med de af generalforsamlingen  

 valgte.
§ 62. Beslutning om likvidation skal registreres i Erhvervs- og  

 Selskabsstyrelsen.
Likvidator skal inden 14 dage anmelde beslutningen til  

 Finanstilsynet og Erhvervs- og Selskabsstyrelsen.
Er beslutningen truffet i  

 medfør af § 60, stk. 1, nr. 3, foretager tilsynet af egen drift anmeldelse  

 til Erhvervs- og Selskabsstyrelsen, og likvidationen anses som påbegyndt på  

 det tidspunkt, hvor tilsynet traf beslutning.
Stk. 2. Likvidatorerne træder i bestyrelsens og direktionens sted.
Denne  

 lovs bestemmelser om bestyrelsen finder med de fornødne lempelser anvendelse  

 på likvidatorerne.
 Stk. 3. Likvidator kan til enhver tid afsættes af den, der har besluttet  

 udnævnelsen.
 Stk. 4. En pensionskasse, der er under likvidation, skal bibeholde sit  

 navn med tilføjelsen »i likvidation«.
Stk. 5. I øvrigt finder lovens regler om regnskabsaflæggelse, revision,  

 generalforsamlinger og om regnskabers indsendelse til Finanstilsynet samt §  

 172, stk. 1-3, og § 173 i lov om forsikringsvirksomhed tilsvarende anvendelse  

 i pensionskasser under likvidation.
Finanstilsynet kan dispensere fra  

 bestemmelserne.
§ 63. Deling af pensionskassens formue efter fyldestgørelse af  

 kreditorerne sker i overensstemmelse med vedtægternes forskrifter.
De midler,  

 der i medfør af §§ 49-51 er båndlagt, tjener alene til fyldestgørelse af  

 vedtægtsmæssige forpligtelser.
Delingen af pensionskassens formue må ikke  

 foretages, før Finanstilsynet har godkendt en plan derfor.
§ 64. På en pensionskasses vegne kan konkursbegæring kun indgives af  

 bestyrelsen, eller, hvis pensionskassen er under likvidation, af likvidator.  

 En pensionskasse, der er under konkurs, skal bibeholde sit navn med  

 tilføjelsen »under konkurs«.
Skifteretten giver meddelelse til  

 Erhvervs- og Selskabsstyrelsen om konkursens begyndelse og slutning.
I  

 forbindelse med konkursens slutning slettes pensionskassen af Erhvervs- og  

 Selskabsstyrelsen.
 Stk. 2. Er pensionskassen under likvidation, og finder likvidator, at  

 likvidationen ikke vil give fuld dækning til kreditorerne og de  

 pensionsberettigede, skal han indkalde generalforsamlingen til beslutning om  

 indgivelse af konkursbegæring.
 Stk. 3. Bliver en pensionskasse insolvent, skal Finanstilsynet indgive  

 konkursbegæring til skifteretten, medmindre en sådan begæring er indgivet af  

 andre.
Stk. 4. Erklæres en pensionskasse konkurs, tages bestanden af  

 pensionstilsagn under administration af Finanstilsynet, og skifteretten  

 oversender de i § 46 nævnte midler til Finanstilsynet.
De enkelte  

 pensionsberettigede kan ikke gøre krav gældende imod konkursboet.
Derimod kan  

 Finanstilsynet i konkursboet anmelde et beløb svarende til forskellen mellem  

 pensionshensættelserne ved konkursens indtræden og værdien af de midler, der  

 er båndlagt i medfør af §§ 49-51.
 Stk. 5. Endvidere kan Finanstilsynet på administrationsboets vegne kræve,  

 hvad der svarer til den basiskapital, som modsvarer den for pensionskassen  

 beregnede solvensmargen, og som er i behold ifølge en status opgjort ved  

 administrationsboets begyndelse i overensstemmelse med § 10.
Stk. 6. Finanstilsynet udpeger en likvidator til at forestå delingen af de  

 båndlagte midler.
Kapitel 15 i lov om forsikringsvirksomhed om administration  

 af en livsforsikringsbestand finder tilsvarende anvendelse på en bestand af  

 pensionstilsagn.
Kapitel 9 Tilsyn § 65. Finanstilsynet påser overholdelsen af denne lov og af de  

 bestemmelser, der er udstedt i medfør af loven, jf. dog § 68.
§ 66. Pensionskasserne skal give Finanstilsynet de oplysninger, der er  

 nødvendige for Finanstilsynets virksomhed.
Finanstilsynet kan undersøge de af  

 loven omfattede pensionskassers forhold.
§ 67. Til dækning af udgifterne ved tilsynet pålignes pensionskasser, der  

 er under tilsyn efter denne lov, et beløb, der fastsættes i henhold til § 242  

 i lov om forsikringsvirksomhed.
Finanstilsynet har udpantningsret for  

 bidragene.
 § 68. Erhvervs- og Selskabsstyrelsen fastsætter bestemmelser om førelsen  

 af registeret over pensionskasser, herunder om bekendtgørelse i Statstidende,  

 retsvirkningerne heraf og om gebyrer i forbindelse med registrering,  

 afskrifter af registerbladet, anmeldelser, regnskaber m.v.
Stk. 2. Erhvervs- og Selskabsstyrelsen kan bestemme, at alle eller nogle  

 registreringer m.v. offentliggøres i en særlig registreringstidende.  

 Styrelsen kan endvidere bestemme, at registrering og offentliggørelse skal  

 ske i styrelsens edb-informationssystem samtidig med eller i stedet for  

 registreringstidende.
Oplysninger, offentliggjort i edb-informationssystemet  

 og i registreringstidende, anses for at være kommet til tredjemands kundskab  

 og har i enhver henseende samme retsvirkning som offentliggørelse i  

 Statstidende.
 § 69. Finanstilsynet afgiver en årlig beretning til industriministeren om  

 pensionskassernes virksomhed.
 Stk. 2. Finanstilsynet bestemmer, i hvilket omfang beretningen skal  

 offentliggøres.
 § 70. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Industriministeriets Erhvervsankenævn senest 4 uger  

 efter, at afgørelsen er meddelt den pågældende.
Stk. 2. Omgøres en af Finanstilsynet truffet afgørelse, der går ud på, at  

 pensionskassen skal træde i likvidation, eller at dets pensionskassebestand  

 tages under administration, skal Erhvervs- og Selskabsstyrelsen straks  

 registrere dette.
Finanstilsynet skal, såfremt pensionskassen ejer faste  

 ejendomme, drage omsorg for fornøden tinglysning.
Kapitel 10 Straffebestemmelser m.v.
§ 71. Medmindre højere straf er forskyldt efter anden lovgivning, straffes  

 den, der overtræder § 4, § 10, stk. 1, § 15, § 16, stk. 1, § 20, stk. 4 og 5,  

 § 24, § 26, § 29, § 32, stk. 1, 2. pkt., § 37, stk. 1, §§ 38-39, § 41, stk. 1  

 og 3, § 43, § 54, stk. 1-3, § 55, 3. pkt., § 62, stk. 1, 2. pkt., § 62, stk.  

 4, § 63 og § 64, stk. 1, 2. pkt., med bøde.
På samme måde straffes grov eller  

 gentagen overtrædelse af § 20, stk. 2, 1. pkt.
Endvidere straffes  

 overtrædelse af de i § 53, stk. 1, nævnte bestemmelser, i det omfang en sådan  

 overtrædelse kan straffes efter § 260 i lov om forsikringsvirksomhed.
 Stk. 2. På samme måde straffes bestyrelsesmedlemmer, direktører,  

 prokurister og andre ansatte, aktuarer, revisorer og likvidatorer samt deres  

 suppleanter, såfremt de ubeføjet røber, hvad de under udøvelsen af deres  

 hverv har fået kundskab om, eller såfremt de giver urigtige eller vildledende  

 oplysninger til Finanstilsynet, Erhvervs- og Selskabsstyrelsen eller andre  

 offentlige myndigheder, til offentligheden eller til  

 pensionskassemedlemmerne.
 Stk. 3. Den, der ikke efterkommer et påbud efter § 56, stk. 1 og 2, eller  

 § 66, straffes med bøde.
Stk. 4. Er en overtrædelse begået af en pensionskasse, et aktieselskab, et  

 anpartsselskab eller lignende, kan der pålægges selskabet eller  

 pensionskassen som sådan straf af bøde.
Er en overtrædelse begået af en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges kommunen eller det kommunale fællesskab  

 bødeansvar.
 Stk. 5. I forskrifter, der udstedes i henhold til denne lov, kan der  

 fastsættes straf af bøde for overtrædelse af bestemmelser i forskrifterne  

 samt for ikke at efterkomme påbud givet i henhold til forskrifterne.
 § 72. Undlader en pensionskasses bestyrelse, direktør, likvidator, revisor  

 eller aktuar at efterkomme de pligter, der efter loven påhviler eller  

 pålægges dem, kan Finanstilsynet pålægge de pågældende under daglige eller  

 ugentlige bøder at opfylde pligterne.
Kapitel 11 Ikrafttrædelses- og overgangsbestemmelser § 73. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov om tilsyn med pensionskasser, jf.  

 lovbekendtgørelse nr. 4 af 12. januar 1984.
Stk. 3. Bestemmelserne i kapitel 5, Årsregnskab m.v., anvendes på  

 regnskabsår, der påbegyndes 1. januar 1989 og senere.
For regnskabsår, der  

 påbegyndes før dette tidspunkt, anvendes de hidtil gældende regler om  

 regnskabsaflæggelse.
 Stk. 4. Henvisninger til § 14 i lov om tilsyn med pensionskasser i  

 båndlæggelsespåtegninger og i registreringer i Værdipapircentralen skal med  

 virkning fra lovens ikrafttræden forstås som henvisninger til § 49 i lov om  

 tilsyn med firmapensionskasser.
Stk. 5. Loven gælder ikke for Færøerne og Grønland.
Ved kongelig anordning  

 kan loven sættes i kraft for Grønland med de afvigelser, som landsdelens  

 særlige forhold tilsiger.
§ 74. Pensionskasser, der var under tilsyn i medfør af lov om tilsyn med  

 pensionskasser, jf. lovbekendtgørelse nr. 4 af 12. januar 1984, skal inden 3  

 år efter lovens ikrafttræden have opnået koncession i henhold til § 17.  

 Finanstilsynet kan forlænge denne frist.
En pensionskasse skal først opfylde  

 denne lovs bestemmelser om pensionsregulativ samt det økonomiske og tekniske  

 grundlag, når pensionskassen opnår koncession.
Indtil pensionskassen opnår  

 koncession, finder bestemmelserne i lovbekendtgørelse nr. 4 af 12. januar  

 1984 vedrørende pensionskassens vedtægter anvendelse på pensionskassen.  

 Såfremt koncession ikke er opnået ved fristens udløb, finder reglerne i  

 kapitel 8 anvendelse.
§ 75. Pensionskasser, der omfattes af §§ 1 og 2, og som lovligt drev  

 pensionskassevirksomhed ved denne lovs ikrafttræden, men som ikke omfattes af  

 lov om tilsyn med pensionskasser, jf. lovbekendtgørelse nr. 4 af 12. januar  

 1984, eller lov om forsikringsvirksomhed, jf. lovbekendtgørelse nr. 127 af  

 23. marts 1984 med senere ændringer, skal inden 3 år efter lovens  

 ikrafttræden have opnået koncession i henhold til § 17. Finanstilsynet kan  

 forlænge denne frist.
De for disse pensionskasser hidtil gældende regler  

 bortset fra opløsningsbestemmelser finder tilsvarende anvendelse på de  

 pågældende pensionskasser, indtil koncession er meddelt.
Såfremt koncession  

 ikke er opnået ved fristens udløb, opløses pensionskassen i medfør af kapitel  

 8 i denne lov.
§ 76. Vedtægts- og pensionsregulativændringer, som er nødvendige for at  

 opnå koncession i medfør af § 17, og som ikke har opnået det til  

 gennemførelse vedtægtsmæssigt fornødne stemmetal, anses som gyldigt vedtagne,  

 såfremt der ikke er afgivet så mange stemmer imod ændringerne, som kræves til  

 beslutning om pensionskassens opløsning.
Såfremt disse vedtægts- eller  

 regulativændringer ikke herefter kan anses for vedtagne, opløses  

 pensionskassen i medfør af bestemmelserne i kapitel 8.
 § 77. Uanset §§ 46 og 47 kan pensionskasser, der virkede ved lovens  

 ikrafttræden, fortsat besidde de aktiver, som de lovligt ejede på dette  

 tidspunkt.
 § 78. Bestemmelserne i § 7, stk. 1, finder ikke anvendelse på  

 pensionskasser, der ved lovens ikrafttræden havde mindre end 50 medlemmer  

 opgjort efter § 3.
 Stk. 2. Såfremt medlemstallet i en af de i stk. 1 nævnte pensionskasser er  

 eller bliver mindre end 50, skal Finanstilsynet beslutte, på hvilke  

 betingelser pensionskassen kan fortsætte sin virksomhed.
 Stk. 3. Dispensationer, der er meddelt pensionskasser i medfør af § 6 i  

 lov om tilsyn med pensionskasser, jf. lovbekendtgørelse nr. 4 af 12. januar  

 1984, er fortsat gyldige i overensstemmelse med denne bestemmelse.
§ 79. Pensionskasser, der i de seneste 3 år inden lovens vedtagelse i  

 henhold til vedtægterne regelmæssigt udloddede ydelser, som modtagerne ikke  

 havde retligt krav på, kan i indtil 5 år efter lovens ikrafttræden fortsat  

 udlodde sådanne ydelser til de personer, der inden for den nævnte periode  

 modtog sådanne ydelser.
Finanstilsynet kan dog forlænge denne frist med  

 indtil 10 år.
 § 80. Den i § 13, stk. 13, i lov om tilsyn med pensionskasser, jf.  

 lovbekendtgørelse nr. 4 af 12. januar 1984, nævnte kursreservefond skal  

 opløses, og midlerne skal overføres til reserven i overensstemmelse med de af  

 Finanstilsynet fastsatte regnskabsforskrifter.
Oprindeligt fremsat forslag Kapitel 1 Lovens område m.v.
 § 1. Ethvert løfte om pension (pensionstilsagn) i forbindelse med et  

 ansættelsesforhold skal afdækkes enten i et forsikringsselskab eller en  

 pensionskasse, der har koncession i henhold til lov om forsikringsvirksomhed,  

 eller i en pensionskasse, der har koncession i henhold til denne lov.
Stk. 2. Stk. 1 gælder dog ikke for løfter om pension 1) afgivet af staten eller en kommune, 2) afgivet over for direktører eller disses efterladte, eller 3) reguleret i henhold til særlig lov.
 § 2. Denne lov finder anvendelse på enhver sammenslutning (pensionskasse),  

 der har til formål på grundlag af et løfte om pension at sikre de ansatte  

 pension i forbindelse med ansættelse i en virksomhed, herunder et  

 koncessioneret selskab, eller ved ansættelse i sådanne virksomheder inden for  

 samme koncern.
 Stk. 2. Pensionskasser, der er under tilsyn efter lov om  

 forsikringsvirksomhed, og løfter om pension, der omfattes af § 1, stk. 2,  

 omfattes ikke af denne lov.
 Stk. 3. Finanstilsynet kan efter forhandling med vedkommende minister  

 eller kommune bestemme, at en pensionskasse for hvis forpligtelser staten  

 eller kommunen fuldt ud hæfter eller garanterer, helt eller delvis undtages  

 fra § 10, §§ 12-14, § 17, §§ 20-25, § 28, kapitel 4, § 46, §§ 48-51 og  

 kapitel 8 i denne lov.
 Stk. 4. En pensionskasse, der yder tjenestemandslignende pension, og for  

 hvilken staten eller en kommune fuldt ud hæfter eller garanterer, omfattes  

 ikke af denne lov.
 Stk. 5. Finanstilsynet kan fastsætte regler om, at løfter om pension af  

 ringe størrelse ikke omfattes af denne lov.
§ 3. Ved en pensionskasses medlemmer forstås 1) personer, der er ansat i den eller de virksomheder, som pensionskassen  

 er tilknyttet, og som har fået løfte om pension, 2) tidligere ansatte, der modtager pension fra pensionskassen, 3) personer, der modtager ægtefællepension efter en tidligere ansats død,  

 og 4) personer, der tidligere har været ansat i virksomheden, og som i  

 henhold til bestemmelser i pensionskassens vedtægter har bevaret retten til  

 pension, uanset ansættelsesforholdets ophør.
 Stk. 2. Vedtægterne kan begrænse de i stk. 1, nr. 4, nævnte personers  

 medlemsrettigheder.
 § 4. De i § 2, stk. 1, omhandlede sammenslutninger er pligtige at anvende  

 ordet »pensionskasse« i tilknytning til deres navn.
 § 5. En pensionskasse må ikke drive anden virksomhed end den  

 pensionskassevirksomhed, der angives i koncessionen, jf. dog § 6.  

 Pensionskassen må kun drive virksomhed her i landet.
Stk. 2. En pensionskasse antages at drive anden virksomhed, når  

 pensionskassen alene eller sammen med den eller de virksomheder, som  

 pensionskassen er knyttet til, jf. § 2, stk. 1, 1) udøver en bestemmende indflydelse over en erhvervsvirksomhed, eller 2) sammen med andre pensionskasser og forsikringsselskaber udøver en  

 bestemmende indflydelse over en erhvervsvirksomhed, som ikke er et  

 kapitalformidlingsaktieselskab.
 Stk. 3. Kapitalformidlingsaktieselskaber er aktieselskaber, hvis formål  

 alene er at erhverve ejerandele eller i øvrigt anbringe midler i en eller  

 flere erhvervsvirksomheder.
 § 6. En pensionskasse må opføre, eje og drive fast ejendom som en varig  

 anbringelse af pensionskassens midler.
 § 7. En pensionskasse skal have mindst 50 medlemmer.
 Stk. 2. Såfremt antallet af medlemmer i en pensionskasse bliver mindre end  

 50, skal pensionskassen straks anmode Finanstilsynet om at beslutte om, og i  

 givet fald på hvilke betingelser, pensionskassen kan fortsætte sin  

 virksomhed.
§ 8. Medlemmer og personer, der er berettiget til pension, kan ikke til  

 eje eller pant overdrage eller på anden måde råde over rettigheder, som de  

 har krav på i en pensionskasse.
Sådanne rettigheder kan ikke gøres til  

 genstand for retsforfølgning.
§ 9. Krav, der er grundede i pensionsløftet, forældes 2 år efter udgangen  

 af det kalenderår, i hvilket fordringshaveren fik kundskab om kravet og om,  

 at det er forfaldet, og i alt fald 5 år efter kravets forfaldstid.
I øvrigt  

 finder reglerne i §§ 1-3 i lov nr. 274 af 22. december 1908 om forældelse af  

 fordringer anvendelse.
Kapitel 2 Om pensionskassers stiftelse, vedtægter o.lign.
 § 10. En pensionskasse må ikke påbegynde sin virksomhed, forinden:
1) pensionskassens vedtægter og pensionsregulativ samt økonomiske og  

 tekniske grundlag er godkendt af Finanstilsynet, 2) Finanstilsynet har givet pensionskassen koncession og 3) registrering er sket i Erhvervs- og Selskabsstyrelsen.
 Stk. 2. En pensionskasse skal for at kunne påbegynde sin virksomhed udover  

 en basiskapital være i besiddelse af midler, som er tilstrækkelige til at  

 modsvare pensionskassens forpligtelser, beregnet ud fra det af Finanstilsynet  

 godkendte beregningsgrundlag.
Stk. 3. Den nødvendige størrelse af basiskapitalen bestemmes ved beregning  

 af pensionskassens solvensmargen.
Solvensmargenen beregnes på grundlag af  

 omfanget af kassens pensionsforpligtelser.
Finanstilsynet fastsætter  

 bestemmelser om, hvorledes solvensmargenen beregnes, herunder eventuelle  

 mindstebeløb.
 § 11. Vedtægterne skal indeholde bestemmelser om:
 1. Pensionskassens navn.
 2. Den kommune her i landet, hvor pensionskassen skal have sit hjemsted.
 3. Pensionskassens formål.
 4. Pensionskassens medlemmer.
 5. Antallet af bestyrelsesmedlemmer og bestyrelsessuppleanter samt  

 bestyrelsesmedlemmers valgperiode.
 6. Hvorvidt der ansættes en direktør (forretningsfører).
 7. Eventuelle begrænsninger i bestyrelsesmedlemmers og direktørers  

 tegningsret i henhold til § 30.
 8. Indkaldelse til generalforsamlinger.
 9. Hvilke anliggender, der skal behandles på ordinær generalforsamling.
 10. Regler om ændring af vedtægter og pensionsregulativ.
 11. Regnskabsaflæggelse samt antallet af revisorer og behandling af  

 årsregnskabet.
 12. Anbringelse af pensionskassens midler.
 13. Anvendelse af overskud og dækning af underskud.
 14. Hvorledes der skal forholdes, hvis en eller flere af de virksomheder,  

 hvis personale pensionskassen omfatter, helt eller delvis nedlægges eller  

 overdrages, eller virksomheden af anden grund ønsker at bringe  

 pensionsordningen til ophør.
 15. Regler om pensionskassens opløsning og anvendelse af pensionskassens  

 midler.
 16. Valg af aktuar.
 17. Procedurer for løsning af uoverensstemmelser mellem et medlem og  

 pensionskassen.
 Stk. 2. Vedtægterne skal indeholde oplysning om navnet på den eller de  

 virksomheder, som pensionskassen er tilknyttet, og om de forpligtelser, som  

 virksomhederne har påtaget sig over for pensionskassen.
 § 12. Pensionsregulativet skal indeholde:
 1. De i henhold til § 11, nr. 1-4, trufne vedtægtsbestemmelser.
 2. Regler om pensionsbeløbenes størrelse og regulering, deres beregning og  

 udbetaling.
 3. Regler om medlemmernes rettigheder ved udtræden af pensionskassen.
 4. Regler om pensionsbidrag.
 5. Regler om medlemmernes rettigheder og pligter i øvrigt.
 6. Regler om begrænsninger i adgangen til kontant udbetaling af  

 udtrædelsesgodtgørelser.
 7. Angivelse af de regler, hvorefter pensionsordninger med løbende  

 udbetalinger tegnet eller aftalt som obligatoriske ordninger i et  

 forsikringsselskab eller en pensionskasse kan overføres fra og til  

 pensionskassen i forbindelse med overgang til anden ansættelse.
 § 13. Ansøgning om godkendelse af pensionskassens økonomiske og tekniske  

 grundlag skal indeholde angivelse af:
1. grundlag for beregning og regulering af pensionsbidrag og ydelser samt  

 pensionshensættelser, 2. de former for pensioner, som pensionskassen agter at anvende, 3. regler for beregning af udtrædelsesgodtgørelser og formueandele, 4. regler for beregning og fordeling af overskud til medlemmerne og for  

 dækning af underskud, 5. regler for helbredsbedømmelse, 6. det højeste beløb, som pensionskassen uden genforsikring skal kunne  

 overtage på enkelt risiko, og 7. omkostninger ved kassens administration.
 § 14. Til konstituerende generalforsamling indkaldes de stemmeberettigede  

 i følge vedtægtsudkastet.
Stk. 2. Generalforsamlingen træffer med simpelt stemmeflertal blandt de  

 fremmødte stemmeberettigede beslutning om godkendelse af vedtægter og  

 pensionsregulativ, og om hvorvidt pensionskassen skal stiftes.
Beslutning om  

 ændring af udkast til vedtægter og pensionsregulativ kan træffes med simpelt  

 stemmeflertal, uanset udkastets bestemmelser om stemmeflertal ved ændringer  

 efter stiftelsen.
Beslutning om ændring, som ikke er angivet i indkaldelsen,  

 kræver dog samtykke fra samtlige stemmeberettigede.
Generalforsamlingens  

 beslutning om stiftelse må ikke træffes, før generalforsamlingen har godkendt  

 vedtægter og pensionsregulativ.
 Stk. 3. Når pensionskassen er stiftet, vælges bestyrelse og revisorer  

 efter vedtægternes bestemmelse herom.
 § 15. Pensionskassen skal anmeldes til registrering i Erhvervs- og  

 Selskabsstyrelsen senest 1 måned efter den konstituerende generalforsamling.
Stk. 2. Anmeldelsen skal indeholde oplysning om navn, stilling og bopæl  

 for pensionskassens bestyrelsesmedlemmer og suppleanter for disse, direktører  

 og revisorer samt om pensionskassens adresse.
De personer, der har ret til at  

 tegne pensionskassen, skal egenhændigt angive, hvorledes de vil underskrive.
 Stk. 3. Med anmeldelsen skal følge bevis for, at pensionskassens  

 bestyrelsesmedlemmer, direktører og revisorer opfylder de i § 25 og kapitel 7  

 nævnte betingelser.
 § 16. Senest samtidig med anmeldelse til registrering i Erhvervs- og  

 Selskabsstyrelsen skal pensionskassen indgive ansøgning om koncession og om  

 godkendelse af pensionskassens økonomiske og tekniske grundlag, vedtægter og  

 pensionsregulativ til Finanstilsynet.
 Stk. 2. Med ansøgning om koncession skal følge bekræftet udskrift af  

 generalforsamlingsprotokollen samt vedtægter og pensionsregulativ  

 underskrevet af alle bestyrelsesmedlemmer.
§ 17. Koncession til at drive pensionskassevirksomhed efter denne lov kan  

 ikke gives, før Finanstilsynet har godkendt pensionskassens vedtægter og  

 pensionsregulativ samt det økonomiske og tekniske grundlag m.v.
Ved  

 godkendelse af de i §§ 12 og 13 nævnte forhold og af ændringer heri, skal  

 Finanstilsynet påse, at de godkendte regler yder det enkelte medlem og andre  

 pensionsberettigede betryggende sikkerhed.
 § 18. En pensionskasse må ikke registreres i Erhvervs- og  

 Selskabsstyrelsen, før Finanstilsynet har givet koncession og godkendt  

 pensionskassens vedtægter og pensionsregulativ samt det økonomiske og  

 tekniske grundlag, jf. § 17.
 Stk. 2. I registeret optages oplysning om de i § 11, stk. 1, nr. 1-3, 7, 8  

 og 11, samt de i § 15, stk. 2, nævnte forhold.
 § 19. En pensionskasse, der ikke er registreret, kan ikke som sådan  

 erhverve rettigheder eller indgå forpligtelser.
Stk. 2. Afgives der uanset bestemmelsen i § 10, stk. 1, pensionstilsagn  

 forinden registrering har fundet sted, hæfter de, der på pensionskassens  

 vegne har afgivet tilsagnet eller har medansvar herfor, solidarisk for  

 aftalens opfyldelse.
Anerkender pensionskassen forpligtelserne i løbet af 4  

 uger efter registreringen, bortfalder de pågældendes hæftelser, forudsat, at  

 medlemmets sikkerhed ikke derved i væsentlig grad forringes.
Aftaler af den  

 nævnte art er forinden pensionskassens anerkendelse af forpligtelserne ikke  

 bindende for medlemmet.
Stk. 3. For andre forpligtelser, der før registreringen indgås på  

 pensionskassens vegne, hæfter de, som har indgået forpligtelsen eller har  

 medansvar herfor, solidarisk.
Ved registreringen overtager pensionskassen  

 forpligtelserne, forudsat at medkontrahentens sikkerhed ikke derved i  

 væsentlig grad forringes.
 § 20. Pensionskassens beslutning om ændring i de godkendte vedtægter,  

 pensionsregulativ eller tekniske og økonomiske grundlag har ikke gyldighed,  

 før ændringen er godkendt af Finanstilsynet.
Stk. 2. En pensionskasse skal årligt gennemgå sit pensionsregulativ og det  

 tekniske og økonomiske grundlag, og skal i forbindelse med indsendelsen af  

 årsregnskabet underrette Finanstilsynet om, hvorvidt der er behov for  

 ændringer.
Såfremt Finanstilsynet finder behov for ændringer, drager tilsynet  

 omsorg for, at pensionskassen foretager en tilpasning.
Stk. 3. Ændres en pensionskasses grundlag for pensionshensættelsernes  

 beregning således, at pensionskassen forpligtes til for ældre pensionstilsagn  

 at beregne højere pensionshensættelser end hidtil, skal forhøjelsen ske inden  

 15 år.
Forhøjelsen skal gennemføres årligt i overensstemmelse med en af  

 Finanstilsynet godkendt plan.
Tilsynet kan fastsætte en frist, der er kortere  

 end den, der er nævnt i 1. pkt.
 Stk. 4. Sker der ændring i forhold, der er anmeldt til Erhvervs- og  

 Selskabsstyrelsen, skal ny anmeldelse foretages ledsaget af dokumentation for  

 ændringens lovlige vedtagelse. § 18, stk. 1, finder tilsvarende anvendelse.
Stk. 5. Anmeldelse til Erhvervs- og Selskabsstyrelsen om ændring som nævnt  

 i stk. 4 og ansøgning til Finanstilsynet om godkendelse af ændring af  

 pensionskassens vedtægter, pensionsregulativ eller tekniske og økonomiske  

 grundlag skal indsendes inden 1 måned efter ændringens vedtagelse.
Inden 3  

 måneder efter at godkendelse af vedtægtsændring er meddelt pensionskassen,  

 skal pensionskassen indsende et dateret eksemplar af vedtægterne med den  

 fuldstændige nye affattelse til Erhvervs-og Selskabsstyrelsen.
§ 21. Finanstilsynet kan fastsætte nærmere regler om 1) indholdet af pensionskassers vedtægter, pensionsregulativ samt tekniske  

 og økonomiske grundlag, 2) afgrænsningen mellem pensionskassevirksomhed og anden  

 forsikringsvirksomhed, 3) koncessionens indhold, 4) begrænsning af adgangen til kontant udbetaling af  

 udtrædelsesgodtgørelser, og 5) de i § 12, nr. 7, nævnte regler.
Kapitel 3 Pensionskassers ledelse § 22. En pensionskasse skal have en bestyrelse bestående af en formand og  

 et antal andre bestyrelsesmedlemmer, hvoraf mindst halvdelen skal vælges af  

 og blandt medlemmerne i pensionskassen.
For bestyrelsesmedlemmerne skal der  

 udpeges suppleanter, der træder i medlemmernes sted i tilfælde af forfald.
Stk. 2. Et bestyrelsesmedlem kan til enhver tid udtræde af bestyrelsen.
Et  

 bestyrelsesmedlem kan til enhver tid afsættes af den, som har valgt eller  

 udpeget den pågældende.
Valgperioden for bestyrelsesmedlemmer skal ophøre ved  

 afslutningen af en ordinær generalforsamling, senest 4 år efter valget.
§ 23. Hvis pensionskassens vedtægter bestemmer, at der kan eller skal  

 ansættes en direktør (forretningsfører), foretages ansættelsen af  

 bestyrelsen.
Har pensionskassen ingen direktør, udføres de hverv, der ved  

 loven er henlagt til direktøren, af bestyrelsen.
 Stk. 2. Direktøren kan ikke være medlem af pensionskassens bestyrelse.
 § 24. Bestyrelsen og direktøren forestår ledelsen af pensionskassen og  

 skal sørge for en forsvarlig organisation og administration af  

 pensionskassen.
Stk. 2. Direktøren varetager den daglige ledelse og skal følge de  

 retningslinier og anvisninger, som bestyrelsen har givet.
Dispositioner, der  

 efter pensionskassens forhold er af usædvanlig art eller af stor betydning,  

 kan kun foretages af direktøren efter særlig bemyndigelse fra bestyrelsen.  

 Såfremt bestyrelsens beslutning ikke kan afventes uden væsentlig ulempe for  

 pensionskassen, kan direktøren dog foretage sådanne dispositioner.  

 Bestyrelsen skal i så fald snarest muligt underrettes om den trufne  

 disposition.
 Stk. 3. Bestyrelsen skal påse, at bogføringen og formueforvaltningen  

 kontrolleres på en efter pensionskassens forhold tilfredsstillende måde.  

 Direktøren skal sørge for, at pensionskassens bogføring sker under  

 iagttagelse af lovgivningens regler herom, og at formueforvaltningen foregår  

 på betryggende måde.
 Stk. 4. Prokura kan kun meddeles af bestyrelsen og kan kun meddeles til to  

 eller flere i forening.
 § 25. Bestyrelsesmedlemmer og direktører skal være myndige personer.
 Stk. 2. Direktører og bestyrelsesmedlemmer skal have bopæl her i landet,  

 medmindre Finanstilsynet undtager fra dette krav.
 Stk. 3. Det krav om bopæl her i landet, der er fastsat i stk. 2, anvendes  

 ikke i det omfang, andet er fastsat i medfør af international aftale eller  

 ved bestemmelser fastsat af Finanstilsynet.
 Stk. 4. Bestemmelserne om bestyrelsesmedlemmer finder tilsvarende  

 anvendelse på suppleanter for disse.
 § 26. En pensionskasse skal have en af Finanstilsynet godkendt aktuar.
 Stk. 2. Søger en pensionskasse om Finanstilsynets godkendelse af en ny  

 aktuar, skal anmodningen være ledsaget af en angivelse af årsagen til  

 skiftet.
Stk. 3. Aktuaren skal påse, at pensionskassen overholder sit  

 beregningsgrundlag, herunder reglerne om medlemmernes rettigheder ved  

 udtræden af kassen.
Aktuaren har ret til af bestyrelsen og direktionen at  

 forlange alle oplysninger, som er nødvendige for udøvelsen af hvervet.  

 Finanstilsynet og pensionskassens bestyrelse kan kræve de oplysninger af  

 aktuaren, som er nødvendige til bedømmelse af pensionskassens økonomiske  

 stilling.
Aktuaren skal omgående indberette til Finanstilsynet om enhver  

 tilsidesættelse af pensionskassens beregningsgrundlag.
§ 27. Formanden skal sørge for, at bestyrelsen holder møde, når dette er  

 nødvendigt, og skal påse, at samtlige medlemmer indkaldes.
Et medlem af  

 bestyrelsen, en direktør, en revisor og aktuaren kan forlange, at bestyrelsen  

 indkaldes.
En direktør, en revisor og aktuaren har ret til at være til stede  

 og udtale sig ved bestyrelsens møder, medmindre bestyrelsen i en enkelt sag  

 træffer anden bestemmelse.
Stk. 2. Over forhandlingerne i bestyrelsen skal der føres en protokol, der  

 underskrives af samtlige tilstedeværende medlemmer.
Et bestyrelsesmedlem, en  

 aktuar, en revisor eller en direktør, der ikke er enig i bestyrelsens  

 beslutning, har ret til at få sin mening indført i protokollen.
 Stk. 3. Bestyrelsen kan ved en forretningsorden træffe nærmere  

 bestemmelser om udførelsen af sit hverv.
§ 28. Bestyrelsen er beslutningsdygtig, når over halvdelen af samtlige  

 medlemmer er til stede, for så vidt der ikke efter vedtægterne stilles større  

 krav.
Beslutning må dog ikke tages, uden at så vidt muligt samtlige  

 bestyrelsesmedlemmer har haft adgang til at deltage i sagens behandling.
Har  

 et medlem af bestyrelsen forfald, skal der gives suppleanten adgang til at  

 træde i medlemmets sted, så længe forfaldet varer.
Stk. 2. De i bestyrelsen behandlede anliggender afgøres, for så vidt der  

 ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.
 § 29. Et bestyrelsesmedlem eller en direktør må ikke deltage i  

 behandlingen af spørgsmål om aftaler mellem pensionskassen og ham selv eller  

 om søgsmål mod ham selv eller om aftale mellem pensionskassen og trediemand  

 eller søgsmål mod trediemand, hvis han deri har en væsentlig interesse, der  

 kan være stridende mod pensionskassens.
 § 30. Pensionskassen forpligtes ved retshandler, som på dens vegne indgås  

 af den samlede bestyrelse eller af medlemmer af bestyrelsen eller af  

 direktører, jf. dog stk. 2.
Stk. 2. Den tegningsret, som efter stk. 1 tilkommer medlemmer af  

 bestyrelsen eller direktører, kan kun udøves af to i forening.
Denne  

 tegningsret kan i vedtægterne yderligere begrænses således, at tegningsretten  

 kun kan udøves af to eller flere bestemte personer i forening eller af flere  

 end to i forening.
Anden begrænsning i tegningsretten kan ikke fastsættes.
Kapitel 4 Generalforsamling i pensionskasser § 31. Medlemmernes ret til at træffe beslutninger i pensionskassen udøves  

 på generalforsamlingen.
I vedtægterne kan det dog bestemmes, at valg af  

 bestyrelsen, ændring af vedtægter eller pensionsregulativ foretages af  

 pensionskassens medlemmer ved urafstemning.
Stk. 2. Ethvert medlem har adgang til at møde på generalforsamlingen og  

 til at tage ordet der.
Ved afstemninger har hvert medlem een stemme.
De i §  

 3, stk. 1, nr. 4, nævnte personers stemmeret kan dog begrænses, jf. § 3, stk.  

 2. I vedtægterne kan der fastsættes nærmere regler om stemmeafgivningen.
 Stk. 3. Enhvert medlem har ret til at få et bestemt emne behandlet på  

 generalforsamlingen, såfremt der skriftligt fremsættes krav herom over for  

 bestyrelsen inden den i vedtægterne fastsatte frist.
 Stk. 4. Medlemmer af bestyrelsen og af direktionen, aktuaren og  

 revisorerne har adgang til at møde på generalforsamlingen og til at tage  

 ordet der, men har ikke stemmeret, jf. dog stk. 2.
 Stk. 5. Senest 8 dage før generalforsamlingen skal dagsordenen, og de  

 fuldstændige forslag, samt for den ordinære generalforsamlings vedkommende  

 tillige årsregnskab med revisionspåtegning og årsberetning, udsendes til  

 medlemmerne.
§ 32. Inden seks måneder efter udløbet af hvert regnskabsår skal der  

 afholdes ordinær generalforsamling.
På denne skal der fremlægges årsregnskab  

 med revisionspåtegning og årsberetning.
Stk. 2. På den ordinære generalforsamling skal der 1) træffes afgørelse om anvendelse af overskud eller dækning af tab i  

 henhold til godkendt årsregnskab, 2) foretages de vedtægtsmæssige eller lovbestemte personvalg, og 3) tages stilling til de andre spørgsmål, der efter vedtægterne eller på  

 bestyrelsens, en revisors, aktuarens, Finanstilsynets eller et medlems  

 begæring er sat på dagsordenen.
Stk. 3. Der må alene træffes beslutning om udlodning af overskud i form af  

 forhøjelse af pensionstilsagnene.
Et eventuelt akkumuleret overskud, der  

 måtte være til rådighed efter forhøjelse af pensionstilsagnene og hertil  

 svarende forhøjelse af hensættelserne og efter en eventuel nødvendig  

 forhøjelse af basiskapitalen jf. § 10, stk. 3, skal overføres til næste år,  

 medmindre Finanstilsynet i særlige tilfælde tillader anden anvendelse.
§ 33. Ekstraordinær generalforsamling skal afholdes, når bestyrelsen  

 finder det hensigtsmæssigt.
Ekstraordinær generalforsamling skal indkaldes  

 inden fjorten dage, når det til behandling af et bestemt angivet emne  

 skriftligt forlanges af en tiendedel af samtlige medlemmer, af  

 pensionskassens aktuar, af en revisor eller af Finanstilsynet.
§ 34. På generalforsamlingen afgøres alle anliggender ved simpelt  

 stemmeflertal, hvis ikke denne lov eller vedtægterne bestemmer andet.
Står  

 stemmerne lige, skal valg afgøres ved lodtrækning, medmindre vedtægterne  

 bestemmer andet.
Stk. 2. Sager, der ikke er sat på dagsordenen, kan kun afgøres af  

 generalforsamlingen, hvis alle stemmeberettigede samtykker.
Dog kan den  

 ordinære generalforsamling altid afgøre sager, som efter vedtægterne eller §  

 32 skal behandles på en sådan generalforsamling, ligesom det kan besluttes at  

 indkalde en ekstraordinær generalforsamling til behandling af bestemte emner.
§ 35. Beslutning om ændring af en pensionskasses vedtægter eller  

 pensionsregulativ kan kun vedtages, såfremt det tiltrædes af mindst to  

 trediedele af de afgivne stemmer.
Beslutningen skal i øvrigt opfylde de  

 yderligere forskrifter, som vedtægterne måtte indeholde.
 Stk. 2. Vedtægts- eller pensionsregulativændringer, der væsentligt  

 begrænser medlemmernes pensionstilsagn, forelægges medlemmerne skriftligt til  

 stillingtagen, og har ikke virkning for de medlemmer, der inden for en  

 svarfrist har angivet ikke at ville tiltræde ændringerne, jf. dog § 36 og §  

 54.
 § 36. Ændringer i vedtægt eller pensionsregulativ, som Finanstilsynet i  

 medfør af kapitel 9 har pålagt en pensionskasse at foretage, og som ikke har  

 opnået de fornødne stemmer, anses som gyldigt vedtagne, såfremt der ikke er  

 afgivet et så stort antal stemmer imod ændringerne, som efter vedtægterne  

 kræves til beslutning om pensionskassens opløsning.
Kapitel 5 Årsregnskab m.v.
§ 37. For hvert regnskabsår udarbejder bestyrelse og direktøren i  

 overensstemmelse med lovgivningens og vedtægternes regler herom et  

 årsregnskab bestående af balance (status), resultatopgørelse og noter.
Der  

 udarbejdes endvidere årsberetning.
Disse dele udgør en helhed.
Stk. 2. Årsregnskab og årsberetning underskrives af direktøren og  

 bestyrelsen.
Mener direktøren eller et bestyrelsesmedlem, at årsregnskabet  

 eller årsberetningen ikke bør godkendes, skal der redegøres herfor i  

 påtegningen.
Har direktøren eller et bestyrelsesmedlem andre indvendinger mod  

 årsregnskabet eller årsberetningen, som vedkommende ønsker at gøre  

 medlemmerne bekendt med, skal vedkommende ligeledes gøre rede herfor i  

 påtegningen.
§ 38. Regnskabsåret skal omfatte tolv måneder.
Dog kan en pensionskasses  

 første regnskabsperiode - og ved omlægning af regnskabsperioden en senere  

 periode - omfatte et kortere eller længere tidsrum, dog højst atten måneder.
 § 39. Årsregnskabet skal opstilles på overskuelig måde i overensstemmelse  

 med denne lov og forskrifter i henhold til loven.
 Stk. 2. Årsregnskabet skal give et retvisende billede af pensionskassens  

 aktiver og passiver, dets økonomiske stilling samt resultatet.
 Stk. 3. Hvis anvendelsen af bestemmelser i denne lov eller forskrifter i  

 henhold til loven ikke er tilstrækkelig til at give et retvisende billede som  

 nævnt i stk. 2, skal der gives yderligere oplysninger i årsregnskabet.
Stk. 4. Hvis anvendelsen af en bestemmelse i dette kapitel eller en  

 forskrift i henhold til § 42 i særlige tilfælde vil medføre, at årsregnskabet  

 kommer til at stride mod kravet i stk. 2, skal den fraviges, således at dette  

 krav opfyldes.
En sådan fravigelse skal anføres i noterne og behørigt  

 begrundes med oplysning om, hvilken indvirkning fravigelsen har på  

 pensionskassens aktiver og passiver, dens økonomiske stilling samt  

 resultatet.
 § 40. Opfylder årsregnskabet ikke lovgivningens forskrifter eller  

 pensionskassens vedtægter, kan Finanstilsynet kræve regnskabet ændret og  

 forelagt til fornyet behandling på en generalforsamling.
 § 41. Posterne i årsregnskabet værdiansættes i overensstemmelse med  

 følgende almindelige principper:
 1. Pensionskassen formodes at fortsætte sin virksomhed.
 2. Værdiansættelsesmetoderne må ikke ændres fra det ene regnskabsår til  

 det næste.
 3. Værdiansættelsen skal i alle tilfælde ske under udvisning af behørig  

 forsigtighed og især således:
a) at kun det overskud, der er konstateret på balancetidspunktet,  

 medtages, b)at der tages hensyn til alle forudsigelige risici og eventuelle tab, som  

 er opstået i løbet af det regnskabsår, årsregnskabet vedrører, eller i et  

 tidligere regnskabsår, selv om disse risici eller tab først bliver kendt  

 mellem balancetidspunktet og det tidspunkt, på hvilket årsregnskabet  

 udarbejdes, og c)at der tages hensyn til enhver værdiforringelse, hvad enten  

 årsregnskabet udviser tab eller overskud.
 4. Der skal tages hensyn til indtægter og udgifter vedrørende det år, som  

 regnskabet omfatter, uanset betalingstidspunktet.
 5. Aktiv- og passivposternes bestanddele skal værdiansættes hver for sig.
 6. Åbningsbalancen for hvert år skal svare til balancen for det foregående  

 år.
 Stk. 2. Finanstilsynet kan fastsætte regler, hvorefter stk. 1, nr. 3,  

 litra a, fraviges for at tage hensyn til værdiforøgelsen på bestemte aktiver,  

 gældsposter og hensættelser.
Stk. 3. De almindelige principper i stk. 1 kan desuden fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres indvirkning på  

 pensionskassens aktiver og passiver, dets økonomiske stilling og resultatet.
 § 42. Årsregnskabet skal i øvrigt udarbejdes i overensstemmelse med regler  

 fastsat af Finanstilsynet, herunder regler om opgørelse og værdiansættelse af  

 pensionshensættelserne.
§ 43. Årsberetningen skal indeholde en pålidelig redegørelse for  

 udviklingen i pensionskassens økonomiske aktiviteter og forhold.
Hvis  

 årsregnskabet i væsentlig grad er påvirket af usædvanlige forhold, samt hvis  

 der er væsentlig usikkerhed ved opgørelsen af årsregnskabet, skal der gives  

 oplysning herom i en særskilt del af beretningen.
Oplysningerne skal gives  

 hver for sig og om muligt med beløbsangivelse.
 Stk. 2. Årsberetningen skal endvidere indeholde omtale af betydningsfulde  

 hændelser indtruffet efter regnskabsårets afslutning samt af pensionskassens  

 forventede udvikling.
 Stk. 3. Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af pensionskassens overskud eller dækning af tab.
§ 44. Senest 10 dage efter regnskabets endelige vedtagelse og godkendelse  

 indsendes til Finanstilsynet 2 eksemplarer af det af generalforsamlingen  

 godkendte årsregnskab med revisionspåtegning og årsberetning med oplysning  

 om, hvornår årsregnskabet er godkendt.
Endvidere indsendes udskrift af  

 revisionsprotokollen vedrørende årsregnskabets revision.
Er den vedtagne  

 fordeling af overskud eller dækning af tab ikke indarbejdet i årsregnskabet  

 eller årsberetningen, indsendes tillige en bekræftet afskrift af  

 generalforsamlingsprotokollen, som viser denne fordeling eller dækning.
Stk. 2. Finanstilsynet videregiver det ene af de regnskaber, der er nævnt  

 under stk. 1, til Erhvervs- og Selskabsstyrelsen, der bekendtgør modtagelsen  

 i Statstidende.
De modtagne årsregnskaber er offentligt tilgængelige i  

 Erhvervs- og Selskabsstyrelsen.
 § 45. Finanstilsynet kan forlange årsregnskabsposterne samt yderligere  

 specifikationer hertil udfærdiget på særlige skemaer til brug ved bedømmelse  

 af pensionskassernes økonomiske stilling og ved udarbejdelsen af tilsynets  

 årlige beretning.
 Stk. 2. Finanstilsynet kan forlange de skemaer, der er nævnt under stk. 1,  

 suppleret med redegørelser om enkeltforhold underskrevet af pensionskassens  

 direktør, bestyrelse, revisorer eller aktuar.
 Stk. 3. De skemaer og redegørelser, der er nævnt under stk. 1, og stk. 2,  

 indsendes efter regler fastsat af tilsynet.
Kapitel 6 Placeringsregler og båndlæggelse.
 § 46. Midler svarende til mindst 75 pct. af pensionshensættelserne skal  

 være anbragt på følgende måde:
1) i fondsaktiver eller gældsbreve, for hvilke den danske stat eller en  

 dansk kommune står som udsteder eller garant, 2) i fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn, 3) som indestående i danske pengeinstitutter, 4) i lån sikret ved tinglyst panteret i beboelses- eller kontorejendomme  

 eller ejendomme, hvis værdi i øvrigt er uafhængig af en særlig  

 erhvervsudnyttelse, dog ikke ud over to trediedele af ejendomsværdien ifølge  

 den senest foretagne offentlige vurdering, 5) i fast ejendom, som pensionskassen ejer, og som er af samme art som  

 nævnt under nr. 4, eller 6) i lån mod sikkerhed, som må anses for lige så betryggende som de under  

 nr. 4 nævnte, og i værdipapirer, som efter den sikkerhed, de frembyder, kan  

 stilles i klasse med de aktiver, der er nævnt under nr. 1-3 og 5.
 Stk. 2. De begrænsninger for midlernes anbringelse, der er fastsat i stk.  

 1, kan fraviges af Finanstilsynet.
 § 47. En pensionskasses samlede anbringelse af midler i en enkelt  

 virksomhed i form af ejerkapital og lånekapital må ikke overstige 2 pct. af  

 pensionskassens samlede passiver.
 Stk. 2. Tilsvarende gælder for en pensionskasses samlede anbringelse af  

 midler hos virksomheder, mellem hvilke der består en sådan forbindelse, at  

 anbringelserne hos de pågældende udgør en samlet risiko for pensionskassen.
 Stk. 3. Såfremt pensionskassen i forbindelse med sin normale drift har  

 fået et tilgodehavende i den eller de virksomheder, pensionskassen er knyttet  

 til, må dette ikke varigt overstige et beløb, som må anses for rimeligt i  

 forhold til pensionskassens størrelse og virksomhedens art.
 Stk. 4. Stk. 1 og 2 finder ikke anvendelse på aktiver efter § 46, stk. 1,  

 eller på aktiver, der efter Finanstilsynets skøn frembyder en tilsvarende  

 sikkerhed.
 Stk. 5. For anbringelse af midler i kapitalformidlingsaktieselskaber  

 finder reglen i stk. 1 alene anvendelse på midler svarende til  

 pensionshensættelserne.
 § 48. Finanstilsynet fastsætter regler om midlernes placering med hensyn  

 til kongruens og lokalisering i forhold til de valutaer og de lande, i hvilke  

 pensionsforpligtelserne skal afvikles.
§ 49. En pensionskasse skal båndlægge aktiver til en bogført værdi  

 svarende til de af aktuaren ved årsregnskabets slutning opgjorte  

 pensionshensættelser.
Ved båndlæggelsen anses aktiverne som givet i håndpant  

 til sikkerhed for medlemmernes krav.
Er de pågældende aktiver fondsaktiver  

 registreret i Værdipapircentralen, skal en tilsvarende båndlæggelse med  

 Finanstilsynet som berettiget registreres i Værdipapircentralen.  

 Båndlæggelsen sker i overensstemmelse med de af Finanstilsynet fastsatte  

 bestemmelser.
Finanstilsynet kan bemyndige pensionskassens statsautoriserede  

 eller registrerede revisor til at underskrive påtegninger om båndlæggelse på  

 tilsynets vegne.
 Stk. 2. Ønsker pensionskassen nogen del af pensionshensættelserne dækket  

 af fast ejendom, der tilhører pensionskassen, båndlægges et tinglyst  

 ejerpantebrev.
 Stk. 3. Mindst 75 pct. af de båndlagte aktiver skal være aktiver efter §  

 46.
 § 50. Ved opgørelsen, af om aktiver båndlagt i overensstemmelse med § 46  

 svarer til pensionshensættelserne kan medregnes tilgodehavende, uforfaldne  

 renter af værdipapirer efter § 46, stk. 1, nr. 1, 2, 4, og 6, forudsat  

 værdipapirerne er båndlagt.
§ 51. Båndlæggelse i overensstemmelse med § 49 skal finde sted inden 3  

 måneder efter hvert regnskabsårs udgang.
I løbet af regnskabsåret skal på  

 samme måde og med 3 måneders frist foretages båndlæggelse til dækning af det  

 beløb, hvormed pensionshensættelserne skønnes at være vokset i den forløbne  

 del af regnskabsåret.
Finanstilsynet kan dispensere fra fristen i 2. pkt.
Kapitel 7 Revision og granskning § 52. Årsregnskabet skal revideres af en eller flere revisorer, valgt af  

 generalforsamlingen i overensstemmelse med vedtægternes bestemmelser.
Mindst  

 een af revisorerne skal være statsautoriseret eller registreret.
 § 53. § 179, stk. 1, § 180, stk. 1, 3 og 4, §§ 181-183, § 184, stk. 1 og  

 4, og §§ 186-191 i lov om forsikringsvirksomhed finder tilsvarende  

 anvendelse. § 185 i lov om forsikringsvirksomhed finder tilsvarende  

 anvendelse på forholdet mellem pensionskasserne og den eller de virksomheder,  

 de er knyttede til.
 Stk. 2. Finanstilsynets udnævnelse af revisor og skifterettens udpegning  

 af granskningsmænd forudsætter, at forslaget herom har opnået tilslutning fra  

 mindst henholdsvis 10 pct. og 25 pct. af samtlige stemmeberettigede  

 medlemmer.
Kapitel 8 Overførsel af pensionstilsagn, genoprettelsesplaner, andre  

 foranstaltninger og opløsning § 54. En pensionskasses beslutning om hel eller delvis overførsel af  

 pensionstilsagnene til et forsikringsselskab eller til en anden  

 pensionskasse, der er knyttet til virksomheder inden for samme koncern, skal  

 opfylde forskrifterne i § 35, stk. 1.
 Stk. 2. Hvis der ved overførslen foretages ændringer i pensionstilsagnene,  

 herunder forandring af bonusregler, skal disse ændringer forelægges  

 Finanstilsynet til godkendelse.
Stk. 3. Forinden Finanstilsynet giver tilladelse, skal pensionskassen til  

 hvert enkelt medlem og andre pensionsberettigede, der omfattes af  

 overførslen, fremsende en af tilsynet godkendt redegørelse for den påtænkte  

 overførsel.
Redegørelsen skal beskrive overførslen og dens konsekvenser for  

 medlemmerne og skal opfordre medlemmerne til at meddele tilsynet indvendinger  

 imod overførslen inden en fastsat frist.
Stk. 4. Efter udløbet af den i stk. 3 omhandlede frist træffer  

 Finanstilsynet beslutning om, hvorvidt pensionstilsagnene kan overføres i  

 overensstemmelse med det fremsatte forslag.
Overførslen kan ikke påberåbes  

 som grundlag for at hæve pensionsaftalen.
 Stk. 5. Såfremt der sker overførsel af samtlige pensionskassens aktiver og  

 passiver til et forsikringsselskab eller til en anden pensionskasse, der er  

 knyttet til virksomheder inden for samme koncern, foretager Finanstilsynet af  

 egen drift anmeldelse til Erhvervs- og Selskabsstyrelsen om pensionskassens  

 opløsning.
§ 55 Er en pensionskasses basiskapital ikke tilstrækkelig, skal  

 Finanstilsynet pålægge pensionskassen at udarbejde en plan for genoprettelse  

 af dens økonomiske stilling.
Planen skal tilsigte en genoprettelse af den  

 økonomiske stilling over et kortere tidsrum, der fastsættes af  

 Finanstilsynet.
Pensionskassen skal forelægge planen for Finanstilsynet til  

 bedømmelse af, om planen indeholder de foranstaltninger, som skønnes  

 nødvendige.
 § 56. Såfremt Finanstilsynet ikke finder den i § 55 nævnte plan  

 betryggende, eller såfremt der er sket en forringelse af pensionskassens  

 økonomiske stilling i forhold til planen, skal Finanstilsynet pålægge  

 pensionskassen inden en af tilsynet fastsat frist at foretage de  

 foranstaltninger, som tilsynet skønner nødvendige.
 Stk. 2. Finanstilsynet skal endvidere meddele en pensionskasse pålæg,  

 såfremt:
1) pensionskassen ikke overholder denne lov og de i medfør af loven  

 udstedte forskrifter, 2) pensionskassen ikke overholder sine vedtægter eller det for sin  

 virksomhed gældende grundlag, 3) Finanstilsynet ikke finder det i nr. 2 nævnte grundlag eller den måde,  

 hvorpå pensionskassens midler er anbragt, betryggende, eller 4) såfremt der i pensionskassen konstateres manglende dækning.
 Stk. 3. Pålæg om nedsættelse af pensionsydelser kan alene meddeles,  

 såfremt mulighederne for en genoprettelse af pensionskassens økonomiske  

 stilling på anden måde er udtømte.
 § 57 Finanstilsynet kan tilbagekalde pensionskassens koncession, såfremt  

 pensionskassen ikke inden for de af Finanstilsynet fastsatte frister har  

 efterkommet et pålæg efter § 56.
 § 58 En pensionskasse skal opløses såfremt:
1) den ikke har nogen bestyrelse eller aktuar, og dette ikke afhjælpes  

 inden en af Finanstilsynet fastsat frist, 2) pensionskassens medlemstal bliver mindre end 50, jf. § 7 3) en så stor del af medlemskredsen forlader pensionskassen i forbindelse  

 med et frasalg af en del af virksomheden, at det vil bringe de resterende  

 medlemmers rettigheder ifølge vedtægter og regulativ i fare, 4) den til pensionskassen knyttede virksomhed nedlægges i sin helhed, 5) pensionskassens forpligtelser er fuldt indfriede, eller 6) pensionskassens koncession tilbagekaldes.
 § 59 Skal en pensionskasse opløses efter § 58, kan Finanstilsynet træffe  

 beslutning om, at bestanden af pensionstilsagn skal søges overdraget til et  

 forsikringsselskab eller til en anden pensionskasse, der er knyttet til  

 virksomheder inden for samme koncern, eller at bestanden af pensionstilsagn  

 skal tages under administration, eller at der skal ske udlodning af  

 pensionskassens formue.
 Stk. 2. Kapitel 15 i lov om forsikringsvirksomhed om administration af en  

 livsforsikringsbestand finder tilsvarende anvendelse på en bestand af  

 pensionstilsagn.
 § 60 Beslutning om opløsning af en pensionskasse kan kun træffes af:
1) generalforsamlingen i forbindelse med en overdragelse af hele bestanden  

 efter § 54, 2) generalforsamlingen, såfremt ingen medlemmer modsætter sig opløsningen,  

 eller 3) Finanstilsynet, såfremt den i § 58 anførte opløsning ikke finder sted.
§ 61 Er ikke andet fastsat i lovgivningen gennemføres beslutning om  

 opløsning af en pensionskasse ved likvidation, medmindre Finanstilsynet giver  

 tilladelse til, at samtlige pensionskassens aktiver og passiver som helhed  

 overdrages til et forsikringsselskab eller til en anden pensionskasse, der er  

 knyttet til virksomheder inden for samme koncern.
Generalforsamlingen kan  

 vælge en eller flere likvidatorer til at foretage opløsningen.
I modsat fald  

 udnævner Finanstilsynet en eller flere likvidatorer.
Taler hensynet til  

 medlemmerne eller kreditorerne derfor, kan Finanstilsynet udnævne en  

 likvidator til at foretage likvidationen sammen med de af generalforsamlingen  

 valgte.
§ 62 Beslutning om likvidation skal registreres i Erhvervs- og  

 Selskabsstyrelsen.
Likvidator skal inden 14 dage anmelde beslutningen til  

 Finanstilsynet og Erhvervs- og Selskabsstyrelsen.
Er beslutningen truffet i  

 medfør af § 60, stk. 1, nr. 3, foretager tilsynet af egen drift anmeldelse  

 til Erhvervs- og Selskabsstyrelsen, og likvidationen anses som påbegyndt på  

 det tidspunkt, hvor tilsynet traf beslutning.
Stk. 2. Likvidatorerne træder i bestyrelsens og direktionens sted.
Denne  

 lovs bestemmelser om bestyrelsen finder med de fornødne lempelser anvendelse  

 på likvidatorerne.
 Stk. 3. Likvidator kan til enhver tid afsættes af den, der har besluttet  

 udnævnelsen.
 Stk. 4. En pensionskasse, der er under likvidation, skal bibeholde sit  

 navn med tilføjelsen »i likvidation«.
Stk. 5. I øvrigt finder lovens regler om regnskabsaflæggelse, revision,  

 generalforsamlinger og om regnskabers indsendelse til Finanstilsynet samt §  

 172, stk. 1-3 og § 173 i lov om forsikringsvirksomhed tilsvarende anvendelse  

 i pensionskasser under likvidation.
Finanstilsynet kan dispensere fra  

 bestemmelserne.
§ 63 Deling af pensionskassens formue efter fyldestgørelse af kreditorerne  

 sker i overensstemmelse med vedtægternes forskrifter.
De midler, der i medfør  

 af §§ 49-51 er båndlagt, tjener alene til fyldestgørelse af vedtægtsmæssige  

 forpligtelser.
Delingen af pensionskassens formue må ikke foretages, før  

 Finanstilsynet har godkendt en plan derfor.
§ 64 På en pensionskasses vegne kan konkursbegæring kun indgives af  

 bestyrelsen, eller hvis pensionskassen er under likvidation af likvidator.
En  

 pensionskasse, der er under konkurs, skal bibeholde sit navn med tilføjelsen  

 »under konkurs«.
Skifteretten giver meddelelse til Erhvervs- og  

 Selskabsstyrelsen om konkursens begyndelse og slutning.
I forbindelse med  

 konkursens slutning slettes pensionskassen af Erhvervs- og Selskabsstyrelsen.
 Stk. 2. Er pensionskassen under likvidation, og finder likvidator, at  

 likvidationen ikke vil give fuld dækning til kreditorerne og de  

 pensionsberettigede, skal han indkalde generalforsamlingen til beslutning om  

 indgivelse af konkursbegæring.
 Stk. 3. Bliver en pensionskasse insolvent, skal Finanstilsynet indgive  

 konkursbegæring til Skifteretten, medmindre en sådan begæring er indgivet af  

 andre.
Stk. 4. Erklæres en pensionskasse konkurs tages bestanden af  

 pensionstilsagn under administration af Finanstilsynet, og Skifteretten  

 oversender de i § 46 nævnte midler til Finanstilsynet.
De enkelte  

 pensionsberettigede kan ikke gøre krav gældende imod konkursboet.
Derimod kan  

 Finanstilsynet i konkursboet anmelde et beløb svarende til forskellen mellem  

 pensionshensættelserne ved konkursens indtræden og værdien af de midler, der  

 er båndlagt i medfør af §§ 49-51.
 Stk. 5. Endvidere kan Finanstilsynet på administrationsboets vegne kræve,  

 hvad der svarer til den basiskapital, som modsvarer den for pensionskassens  

 beregnede solvensmargen, og som er i behold ifølge en status opgjort ved  

 administrationsboets begyndelse i overensstemmelse med § 10.
Stk. 6. Finanstilsynet udpeger en likvidator til at forestå delingen af de  

 båndlagte midler.
Kapitel 15 i lov om forsikringsvirksomhed om administration  

 af en livsforsikringsbestand finder tilsvarende anvendelse på en bestand af  

 pensionstilsagn.
Kapitel 9 Tilsyn § 65. Finanstilsynet påser overholdelsen af denne lov og af de  

 bestemmelser, der er udstedt i medfør af loven, jf. dog § 68.
§ 66 Pensionskasserne skal give Finanstilsynet de oplysninger, der er  

 nødvendige for Finanstilsynets virksomhed.
Finanstilsynet kan undersøge de af  

 loven omfattede pensionskassers forhold.
§ 67 Til dækning af udgifterne ved tilsynet pålignes pensionskasser, der  

 er under tilsyn efter denne lov, et beløb, der fastsættes i henhold til § 242  

 i lov om forsikringsvirksomhed.
Finanstilsynet har udpantningsret for  

 bidragene.
 § 68 Erhvervs- og Selskabsstyrelsen fastsætter bestemmelser om førelsen af  

 registeret over pensionskasser, herunder om bekendtgørelse i Statstidende,  

 retsvirkningerne heraf, og om gebyrer i forbindelse med registrering,  

 afskrifter af registerbladet, anmeldelser, regnskaber m.v.
Stk. 2. Erhvervs- og Selskabsstyrelsen kan bestemme, at alle eller nogle  

 registreringer m.v. offentliggøres i en særlig registreringstidende.  

 Styrelsen kan endvidere bestemme, at registrering og offentliggørelse skal  

 ske i styrelsens EDB-informationssystem samtidig med eller i stedet for  

 registreringstidende.
Oplysninger, offentliggjort i EDB-informationssystemet  

 og i registreringstidende, anses for at være kommet til trediemands kundskab  

 og har i enhver henseende samme retsvirkning som offentliggørelse i  

 Statstidende.
 § 69 Finanstilsynet afgiver en årlig beretning til industriministeren om  

 pensionskassernes virksomhed.
 Stk. 2. Finanstilsynet bestemmer, i hvilket omfang beretningen skal  

 offentliggøres.
 § 70 Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Industriministeriets Erhvervsankenævn senest 4 uger  

 efter, at afgørelsen er meddelt den pågældende.
Stk. 2. Omgøres en af Finanstilsynet truffet afgørelse, der går ud på, at  

 pensionskassen skal træde i likvidation, eller at dets pensionskassebestand  

 tages under administration, skal Erhvervs- og Selskabsstyrelsen straks  

 registrere dette.
Finanstilsynet skal, såfremt pensionskassen ejer faste  

 ejendomme, drage omsorg for fornøden tinglysning.
Kapitel 10 Straffebestemmelser m.v.
§ 71 Medmindre højere straf er forskyldt efter anden lovgivning straffes  

 den, der overtræder § 4, § 10, stk. 1, § 15, § 16, stk. 1, § 20, stk. 4 og 5,  

 § 24, § 26, § 29, § 32, stk. 1, 2. pkt., § 37, stk. 1, §§ 38-39, § 41, stk. 1  

 og 3, § 43, § 54, stk. 1-3, § 55, 3. pkt., § 62, stk. 1, 2. pkt. § 62, stk.  

 4, § 63 og § 64, stk. 1, 2. pkt. med bøde.
På samme måde straffes grov eller  

 gentagen overtrædelse af § 20, stk. 2, 1.pkt.
Endvidere straffes overtrædelse  

 af de i § 53, stk. 1 nævnte bestemmelser, i det omfang en sådan overtrædelse  

 kan straffes efter § 260 i lov om forsikringsvirksomhed.
 Stk. 2. På samme måde straffes bestyrelsesmedlemmer, direktører,  

 prokurister og andre ansatte, aktuarer, revisorer og likvidatorer samt deres  

 suppleanter, såfremt de ubeføjet røber, hvad de under udøvelsen af deres  

 hverv har fået kundskab om, eller såfremt de giver urigtige eller vildledende  

 oplysninger til Finanstilsynet, Erhvervs- og Selskabsstyrelsen eller andre  

 offentlige myndigheder, til offentligheden eller til  

 pensionskassemedlemmerne.
 Stk. 3. Den, der ikke efterkommer et påbud efter § 56, stk. 1 og 2 eller §  

 66 straffes med bøde.
Stk. 4. Er en overtrædelse begået af en pensionskasse, et aktieselskab, et  

 anpartsselskab eller lignende, kan der pålægges selskabet eller  

 pensionskassen som sådan straf af bøde.
Er en overtrædelse begået af en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges kommunen eller det kommunale fællesskab  

 bødeansvar.
 Stk. 5. I forskrifter, der udstedes i henhold til denne lov, kan der  

 fastsættes straf af bøde for overtrædelse af bestemmelser i forskrifterne  

 samt for ikke at efterkomme påbud givet i henhold til forskrifterne.
 § 72 Undlader en pensionskasses bestyrelse, direktør, likvidator, revisor  

 eller aktuar at efterkomme de pligter, der efter loven påhviler eller  

 pålægges dem, kan Finanstilsynet pålægge de pågældende under daglige eller  

 ugentlige bøder at opfylde pligterne.
Kapitel 11 Ikrafttrædelses- og overgangsbestemmelser § 73 Loven træder i kraft den 1. januar 1990.
 Stk. 2. Samtidig ophæves lov om tilsyn med pensionskasser, jf.  

 lovbekendtgørelse nr. 4 af 12. januar 1984.
Stk. 3. Loven gælder ikke for Færøerne og Grønland.
Ved kongelig anordning  

 kan loven sættes i kraft for Grønland med de afvigelser, som landsdelens  

 særlige forhold tilsiger.
§ 74 Pensionskasser, der var under tilsyn i medfør af lov om tilsyn med  

 pensionskasser, jf. lovbekendtgørelse nr. 4 af 12. januar 1984, skal inden 3  

 år efter lovens ikrafttræden have opnået koncession i henhold til § 17.  

 Finanstilsynet kan forlænge denne frist.
Reglerne i lovbekendtgørelse nr. 4  

 af 12. januar 1984 - bortset fra opløsningsbestemmelserne - finder  

 tilsvarende anvendelse på pensionskasserne, indtil fristens udløb, medmindre  

 koncession er opnået forinden.
Såfremt koncession ikke er opnået ved fristens  

 udløb, finder reglerne i kapitel 8 anvendelse.
§ 75 Pensionskasser, der omfattes af §§ 1 og 2, og som lovligt drev  

 pensionskassevirksomhed ved denne lovs ikrafttræden, men som ikke omfattes af  

 lov om tilsyn med pensionskasser, jf. lovbekendtgørelse nr. 4 af 12. januar  

 1984, eller lov om forsikringsvirksomhed, jf. lovbekendtgørelse nr. 127 af  

 23. marts 1984 med senere ændringer, skal inden 3 år efter lovens  

 ikrafttræden have opnået koncession i henhold til § 17. Finanstilsynet kan  

 forlænge denne frist.
De for disse pensionskasser hidtil gældende regler -  

 bortset fra opløsningsbestemmelser - finder tilsvarende anvendelse på de  

 pågældende pensionskasser, indtil koncession er meddelt.
Såfremt koncession  

 ikke er opnået ved fristens udløb, opløses pensionskassen i medfør af kapitel  

 8 i denne lov.
§ 76. Vedtægts- og pensionsregulativændringer, som er nødvendige for at  

 opnå koncession i medfør af § 17, og som ikke har opnået det til  

 gennemførelse vedtægtsmæssigt fornødne stemmetal, anses som gyldigt vedtagne,  

 såfremt der ikke er afgivet så mange stemmer imod ændringerne, som kræves til  

 beslutning om pensionskassens opløsning.
Såfremt disse vedtægts- eller  

 regulativændringer ikke herefter kan anses for vedtagne, opløses  

 pensionskassen i medfør af bestemmelserne i kapitel 8.
 § 77. Uanset §§ 46 og 47 kan pensionskasser, der virkede ved lovens  

 ikrafttræden, fortsat besidde de aktiver, som de lovligt ejede på dette  

 tidspunkt.
 § 78. Bestemmelserne i § 7, stk. 1, finder ikke anvendelse på  

 pensionskasser, der ved lovens ikrafttræden havde mindre end 50 medlemmer  

 opgjort efter § 3.
 Stk. 2. Såfremt medlemstallet i en af de i stk. 1 nævnte pensionskasser er  

 eller bliver mindre end 50, skal Finanstilsynet beslutte, på hvilke  

 betingelser pensionskassen kan fortsætte sin virksomhed.
 Stk. 3. Dispensationer, der er meddelt pensionskasser i medfør af § 6 i  

 lov om tilsyn med pensionskasser, jf. lovbekendtgørelse nr. 4 af 12. januar  

 1984, er fortsat gyldige i overensstemmelse med denne bestemmelse.
§ 79. Pensionskasser, der i de seneste 3 år inden lovens vedtagelse i  

 henhold til vedtægterne regelmæssigt udloddede ydelser, som modtagerne ikke  

 havde retligt krav på, kan i indtil 5 år efter lovens ikrafttræden fortsat  

 udlodde sådanne ydelser til de personer, der inden for den nævnte periode  

 modtog sådanne ydelser.
Finanstilsynet kan dog forlænge denne frist med  

 indtil 10 år.
 § 80. Den i § 13, stk. 13, i lov om tilsyn med pensionskasser, jf.  

 lovbekendtgørelse nr. 4 af 12. januar 1984, nævnte kursreservefond skal  

 opløses, og midlerne skal overføres til reserven i overensstemmelse med de af  

 Finanstilsynet fastsatte regnskabsforskrifter.
Bemærkninger til lovforslaget 1. Ved forslaget tilsigtes i første række en gennemgribende revision og  

 modernisering af lovgrundlaget for firmapensionskasserne gennemført, således  

 at firmapensionskasserne kommer til at virke på grundlag af et klart  

 regelsæt, der i vidt omfang er harmoniseret i forhold til de regler, der  

 gælder for tværgående pensionskasser.
Den gældende lov om tilsyn med pensionskasser stammer fra 1935, og har  

 siden da alene været underkastet mindre ændringer.
Under hensyn til den  

 samfundsudvikling, der er sket siden 1935, har der gennem årene fra flere  

 sider været fremsat ønsker om en modernisering af loven. Ønsket om en  

 modernisering blev yderligere forstærket, da de tværgående pensionskasser i  

 1980 blev overført fra lov om tilsyn med pensionskasser til det mere  

 tidssvarende lovgrundlag i lov om forsikringsvirksomhed, og  

 pensionskasseloven derfor, i overensstemmelse med den oprindelige hensigt med  

 loven, alene fandt anvendelse på firmapensionskasser.
I konsekvens heraf  

 foreslås lovens titel ændret til »lov om tilsyn med  

 firmapensionskasser«.
Navnlig lovens placerings- og  

 regnskabsbestemmelser og reglerne om udtrædelsesgodtgørelser har givet  

 anledning til kritik og problemer.
 2. Karakteristisk for firmapensionskasserne er, at medlemskredsen er  

 begrænset til de ansatte i en bestemt privat virksomhed, mens medlemskredsen  

 i de tværgående pensionskasser består af personer med en bestemt uddannelse,  

 uanset hvor de er ansat, eller knyttet til en bestemt branche.
Antallet af medlemmer i samtlige pensionskasser udgjorde ved udgangen af  

 1987 316.050 og aktiverne udgjorde 89 mia.kr.
Ved udgangen af 1987 var der  

 121 firmapensionskasser, der i alt havde 40.778 medlemmer.  

 Firmapensionskassernes aktiver udgjorde godt 21 mia.kr.
3. I februar 1984 nedsatte industriministeren Pensionskasseudvalget, der  

 fik til opgave at foretage en kortlægning af firmapensionskassernes struktur,  

 virke, kapitalforhold m.v.
Udvalget skulle overveje, om det var  

 hensigtsmæssigt og forsvarligt at fastsætte forskellige regler for  

 forskellige grupper af firmapensionskasser, samt i hvilket omfang  

 firmapensionskasserne kunne ligestilles med de tværgående pensionskasser med  

 hensyn til investeringsadgang.
Udvalget skulle desuden undersøge, hvorledes  

 reglerne om udtrædelsesgodtgørelse mest hensigtsmæssigt kunne udformes.
Det  

 skulle bl.a. vurderes i hvilket omfang principper svarende til dem, der  

 følges indenfor forsikringsvirksomhedslovens område burde finde anvendelse  

 samt klageprocedure.
På baggrund heraf skulle udvalget fremkomme med et  

 fuldstændigt forslag til ny pensionskasselov.
Ved lovforslagets udarbejdelse  

 skulle der tages hensyn til de løsninger, der var opnået i  

 forsikringsvirksomhedsloven af 1980 og til regeringens bestræbelser om  

 modernisering og forenkling af lovgivningen, sagsbehandling og klagesystemer.  

 Udvalget skulle efter behov optage forhandling med berørte myndigheder og  

 organisationer.
Udvalget fik i februar 1986 endvidere til opgave at undersøge spørgsmålet  

 om adgang til at få udbetalt opsparing fra en pensionsordning i utide, samt  

 spørgsmålet om tilsynsregler for tilsagnsordninger.
Udvalget blev anmodet om  

 at overveje dette spørgsmål og fremkomme med eventuelle spørgsmål såvel på  

 firmapensionskasseområdet, som på forsikringsområdet i øvrigt.
Udvalget  

 drøftede endelig konsekvenserne af de forslag, der indeholdtes i rapporten  

 fra december 1986 »Pensionsoverførsler - rapport fra en tværministeriel  

 arbejdsgruppe« afgivet af en arbejdsgruppe nedsat af industriministeren.
4. Pensionskasseudvalget afgav i april 1987 betænkning nr. 1096 om  

 revision af lov om tilsyn med pensionskasser, der indeholdt et udkast til en  

 ny pensionskasselov med tilhørende bemærkninger.
Udvalget fastslog bl.a. på  

 baggrund af en undersøgelse af de to hovedtyper af pensionsordninger i  

 firmapensionskasser, tarifordninger og tilsagnsordninger, at der i samtlige  

 tilsagnskasser skulle anvendes et realistisk grundlag for beregningen af  

 pensionsbidragene.
Udvalget foreslog endvidere en væsentlig ligestilling  

 mellem regelsættet for firmapensionskasser i pensionskasseloven og for de  

 tværgående pensionskasser i lov om forsikringsvirksomhed.
Dette gjaldt  

 navnlig placerings- og regnskabsreglerne og reglerne om ledelse og  

 generalforsamling.
Aktuarens stilling foreslog udvalget udvidet i forhold til  

 reglerne i lov om forsikringsvirksomhed.
Udvalget foreslog endvidere, at  

 modernisere reglerne omkring udtrædelsesgodtgørelser, således at de svarede  

 til de principper, der gjaldt indenfor lov om forsikringsvirksomhed's område,  

 og at der blev givet adgang til pensionsoverførsler mellem ordninger i  

 firmapensionskasser og i pensionsinstitutter under lov om  

 forsikringsvirksomhed.
 Endelig fremkom udvalget med forslag til, i hvilke tilfælde adgangen til  

 at få udbetalt pensionsopsparing i utide kunne begrænses i såvel  

 firmapensionskasser som tværgående pensionskasser og forsikringsselskaber.
5. Lovforslaget er i store træk identisk med det i betænkning nr. 1096  

 indeholdte lovudkast.
Dog er der i lovforslaget foretaget ændringer som følge  

 af Industriministeriets strukturreform.
For at fastholde harmoniseringen i  

 forhold til reglerne i lov om forsikringsvirksomhed er der endvidere ved  

 lovforslaget taget hensyn til det samtidigt fremsatte forslag til ændring af  

 lov om forsikringsvirksomhed.
 6. Af lovforslagets mere principielle ændringer i forhold til den gældende  

 pensionskasselov skal fremhæves:
1) I den gældende lov om tilsyn med pensionskasser er de pensionsformer  

 opregnet, som pensionskasser kan yde.
Opregningen, der oprindeligt  

 tilsigtedes at være udtømmende, omfatter alders-, invalide-, enke- og  

 børnepension.
I praksis har man imidlertid også tilladt andre lignende  

 ydelser.
Efter overførslen til lov om forsikringsvirksomhed i 1980 opnåede de  

 tværgående pensionskasser tilladelse til at udvide deres virksomhed til også  

 at foretage udbetaling af eengangsydelser af begrænset størrelse i visse  

 nærmere fastsatte situationer.
En lignende adgang bør firmapensionskasser  

 have.
Forslaget indeholder dog ikke nogen nærmere specifikation af, hvilke  

 bestemte pensionsformer, firmapensionskasserne fremtidigt kan yde, idet det  

 foreslås, at der i koncessionen sker en præcis fastlæggelse af de ydelser,  

 som den enkelte pensionskasse skal kunne yde.
Herved undgås det, at loven  

 indenfor en kort årrække påny skal ændres som følge af behov for eller  

 indførelsen af nye pensionsformer, til hvilke der knytter sig tilsyns- og  

 beskyttelsesbehov. (Forslagets § 10).
2) Kredsen af pensionskassemedlemmer foreslås udvidet.
Således foreslås  

 også personer, der modtager ægtefællepension efter en tidligere ansats død og  

 tidligere ansatte med ret til opsat pension omfattet af medlemsbegrebet.  

 (Forslagets §§ 3 og 11).
3) Forslaget tilstræber, at såvel pensionstilsagn som andre ydelser, som  

 pensionskasserne yder, sikres en høj grad af lødighed.
For de tilsagnskasser,  

 hvor der ikke i dag er sammenhæng mellem det enkelte pensionstilsagn og de  

 pensionsbidrag, der indbetales for den pågældende, foreslås det at sikre, at  

 det ækvivalensprincip, som kendes fra tarifkasser og visse tilsagnskasser,  

 anvendes ved bidragsfastsættelsen, således at det beregnede pensionstilsagn,  

 der meddeles det enkelte medlem, og de for den pågældende fastsatte løbende  

 pensionsbidrag, er afpasset således til hinanden, at kapitalværdien af  

 pensionsforpligtelserne balancerer med kapitalværdien af de fremtidige  

 pensionsbidrag.
Endvidere forslås det, at beregningsgrundlaget for disse  

 pensionskasser alene bør anvende en realistisk grundlagsrente. (Forslagets §  

 17).
4) Den gældende lovs regler om udtrædelsesgodtgørelser har givet anledning  

 til kritik og mange problemer i praksis.
Udtrædelsesgodtgørelsernes størrelse  

 forbedres ved foreslåede nye beregningsmetoder, således at der principielt er  

 mulighed for et udtrædende medlem at retablere sin pensionsmæssige status i  

 en ny pensionsordning.
Ved de tværgående pensionskassers overførsel til lov om  

 forsikringsvirksomhed i 1980 fandt man for disse pensionskasser behovet for  

 offentlig regulering af spørgsmålet om kontant udbetaling af  

 udtrædelsesgodtgørelser tilstrækkeligt tilgodeset ved, at Finanstilsynet  

 godkender de generelle regler herom.
En tilsvarende løsning foreslås for  

 firmapensionskasserne.
Det foreslås dog samtidig, at der indføres generelle  

 begrænsninger i adgangen til at få udbetalt opsparing fra en pensionskasse i  

 utide.
Finanstilsynet fastsætter nærmere regler om sådan begrænsning i de  

 situationer, hvor der typisk sker udbetaling i utide.
En sådan begrænsning  

 foreslås for såvel firmapensionskasser som tværgående pensionskasser og  

 forsikringsselskaber. (Forslagets §§ 12 og 21).
5) Det overordnede hensyn bag lovforslaget er som i den gældende lov  

 sikkerheden for, at pensionsløftet til det enkelte pensionskassemedlem kan  

 opfyldes.
Imidlertid er også andre, bredere samfundsmæssige hensyn inddraget  

 ved udformningen af forslaget.
Det er samfundsmæssigt ønskeligt, at de betydelige kapitaler, der opspares  

 gennem pensionskasser, i et vist omfang kan anbringes i erhvervslivet.
Dette  

 hensyn er inddraget ved udformningen af reglerne i lov om  

 forsikringsvirksomhed.
Firmapensionskasserne bør have lignende adgang til at foretage placeringer  

 i erhvervslivet som andre pensionskasser.
Derfor foreslås, at  

 firmapensionskassernes adgang til placeringer i erhvervslivet udvides, så den  

 tilnærmes de regler, der gælder for de tværgående pensionskasser i lov om  

 forsikringsvirksomhed.
Forslaget indebærer f.eks, at firmapensionskasser kan  

 deltage i kapitalformidlingsaktieselskaber.
Det principielle spørgsmål, om  

 det overhovedet bør tillades firmapensionskasser at investere midler i den  

 eller de virksomheder, som pensionskassen er knyttet til - hvilket af  

 sikkerhedsgrunde er forbudt idag - foreslås løst således, at de kan gøre det  

 i samme omfang som de kan investere i andre virksomheder.
Som i den gældende lov er pensionskasserne underlagt den begrænsning, at  

 de kun må drive pensionskassevirksomhed.
Afgrænsningen af virksomhedsområdet  

 foreslås tilnærmet det forslag til afgrænsning af virksomhedsområdet, der  

 indeholdes i det samtidigt fremsatte forslag til ændring af lov om  

 forsikringsvirksomhed. (Forslagets § § 5-6 og kapitel 6).
6) Der foreslås samme regnskabs- og revisionsregler for  

 firmapensionskasser som for tværgående kasser.
De foreslåede bestemmelser  

 svarer eller henviser derfor til de regnskabs- og revisionsbestemmelser, der  

 er foreslået i det samtidigt fremsatte forslag til ændring af lov om  

 forsikringsvirksomhed.
Dog er der ikke særlige koncernregler.
Efter forslaget er alene de grundlæggende principper for årsregnskabet  

 fastlagt i selve loven, mens udformningen af de detaljerede  

 regnskabsbestemmelser fastsættes i bekendtgørelser udstedt af Finanstilsynet.  

 (Forslagets kapitel 5 og 7) 7) Der foreslås indført et koncessionssystem for firmapensionskasser, som  

 det i dag kendes for de tværgående pensionskasser i lov om  

 forsikringsvirksomhed.
Samtidig foreslås det, at firmapensionskasserne  

 fremtidig registreres i Erhvervs- og Selskabsstyrelsen, der også i øvrigt  

 registrerer forsikringsselskaber. (Forslagets §§ 10 og 15, og 17-18).
8) Forslaget indeholder moderniserede regler om ledelse og  

 generalforsamling.
Det foreslås endvidere, at aktuarens stilling i  

 firmapensionskasserne væsentligt styrkes i forhold til den gældende lov.  

 Aktuaren i en firmapensionskasse kan således kræve bestyrelsen og  

 generalforsamlingen indkaldt, ligesom denne har ret til at overvære  

 bestyrelsesmøder og generalforsamlinger. (Forslagets kapitel 3-4).
 9) Som led i regeringens bestræbelser på at fremme mobiliteten på  

 arbejdsmarkedet foreslås det, at der skal være adgang til at foretage  

 overførsler mellem pensionsordninger oprettet i tværgående pensionskasser  

 eller forsikringsselskaber og firmapensionskasser. (Forslagets §§ 12 og 21).
 10) Efter lovforslaget føres tilsynet med firmapensionskasserne fortsat af  

 Finanstilsynet, men der lægges med lovforslaget op til både en  

 effektivisering og en forenkling af tilsynet. (Forslagets kapitel 2, 8 og 9).
7. Som ikrafttrædelsestidspunkt foreslås den 1. januar 1990, således at  

 firmapensionskasserne, Finanstilsynet og Erhvervs- og Selskabsstyrelsen får  

 et passende tidsrum til at indrette sig på de nye regler.
Det bemærkes i den  

 forbindelse, at der må udstedes nye administrative bekendtgørelser, herunder  

 om regnskabsaflæggelse.
 8. Et lovudkast, som danner grundlag for nærværende lovforslag har været  

 til høring i Den Danske Aktuarforening, Foreningen af Firmapensionskasser,  

 Dansk Arbejdsgiverforening, Funktionærernes og Tjenestemændenes Fællesråd,  

 Landsorganisationen i Danmark, Foreningen af Arbejdsledere i Danmark,  

 Fællesrepræsentationen, Pensionskasserådet, Assurandør-Societetet,  

 Industrirådet, Håndværksrådet, Forbrugerrådet, Kommunernes Landsforening,  

 Amtsrådsforeningen, Skattedepartementet, Statsministeriet,  

 Justitsministeriet, Finansministeriet, Arbejdsministeriet, samt Trafik- og  

 Kommunikationsministeriet.
 9. Forslaget forventes ikke at have statsfinansielle konsekvenser.
Bemærkninger til lovforslagets enkelte bestemmelser Til Kapitel 1 Lovens område mv.
Til § 1 Bestemmelsen foreskriver i stk. 1., at løfter om pension  

 (pensionstilsagn) skal afdækkes enten i et forsikringsselskab eller i en  

 pensionskasse.
Ved denne regel bringes pensionsløfter under tilsyn enten  

 efter reglerne i denne lov eller i lov om forsikringsvirksomhed.
Derved  

 sikres, at der, når pensionsløfterne til sin tid bliver aktuelle, vil være  

 midler til stede til honorering af disse.
Uden for lovens område falder  

 pensionsopsparing i pengeinstitutter, f.eks. kapitalpensionsordninger.
 § 1 indskrænker sig til at fastlægge, at pensionsforpligtelser i  

 forbindelse med ansættelsesforhold skal afdækkes i et forsikringsselskab  

 eller en pensionskasse.
 Pligt til afdækning indtræder, når en virksomhed eller flere virksomheder  

 i samme koncern i fællesskab over for de ansatte giver tilsagn om pension.
Afgrænsningen mellem egentlige pensionstilsagn og pensionslignende  

 ordninger, der falder uden for loven, har været vanskelig i tilfælde, hvor  

 der gennem tilkendelse af formelt enkeltstående ydelser igennem en årrække  

 måtte være skabt en forventning hos modtagerne om også i fremtiden at modtage  

 disse ydelser, selv om de ikke ifølge givernes opfattelse har juridisk krav  

 derpå.
Sådanne formelt enkeltstående ydelser ydes i praksis såvel af  

 pensionskasser som af arbejdsgivere.
For pensionskassernes vedkommende  

 sker det ved såkaldte pensionstillæg, der formelt tildeles af pensionskassen  

 for eet år ad gangen.
Da lovforslaget tilnærmer pensionskassernes tekniske og  

 aktuarmæssige opbygning til den måde, et livsforsikringsselskab er opbygget  

 på, vil det i princippet ikke længere være muligt for pensionskasser at  

 oprette ordninger, hvorefter der udbetales ikke-reservefunderede ydelser.
For  

 eksisterende pensionskasser må der efter en overgangsperiode enten ske en  

 reservedækning af eksisterende tillæg, eller disse må bortfalde.
Der må i  

 denne forbindelse tages stilling til, om ydelsen af tillæggene er juridisk  

 bindende.
Ydelser fra virksomhederne kan være finansieret enten over  

 den løbende drift eller via hjælpe- eller understøttelsesfonde, der er  

 godkendt i medfør af pensionsbeskatningslovens § 52. Der eksisterer ca. 240  

 hjælpe- og understøttelsesfonde, der er godkendt i medfør af  

 pensionsbeskatningslovens § 52 med pensionslignende formål.
 Afgørende for om sådanne ydelser henhører under lovens område er, om der  

 er afgivet et juridisk bindende løfte om pension enten ved ansættelsen, i  

 ansættelsesperioden eller på fratrædelsestidspunktet.
Afgiver arbejdsgiveren et tilsagn om pension, antages det principielt at  

 være omfattet af loven, selv om der ved afgivelsen tages forbehold for  

 ændring af pensionens størrelse eller for, at pension kun udbetales så længe  

 virksomheden ser sig i stand hertil.
Derimod foreligger der ikke et bindende  

 tilsagn omfattet af loven, hvis der på ansættelsestidspunktet blot stilles  

 den ansatte i udsigt, at det ved den pågældendes fratræden på grund af alder,  

 vil kunne tages op til afgørelse, om der skal ydes pension under en eller  

 anden form.
Såfremt der på fratrædelsestidspunktet afgives et tilsagn om  

 pension, vil dette skulle afdækkes efter loven.
Der kan derimod ikke siges at foreligge noget tilsagn, der omfattes af  

 lovforslagets ordlyd, hvis der ved den ansattes fratræden på grund af alder  

 ydes et beløb uden forpligtelse til at vedblive hermed.
Der foreligger ej  

 heller nogen forpligtelse, hvis beløbet f.eks. ydes efter ansøgning og  

 arbejdsgiveren ved beløbets udbetaling klart tilkendegiver, at dette alene  

 udbetales for et år, og at det hvert år må tages op, om ordningen kan  

 fortsætte, og med hvilket beløb.
Der kan ikke med rette siges at være skabt  

 en forventning hos modtageren om, at udbetalingerne vil fortsætte, så længe  

 den pågældende lever.
 I § 79 er der givet visse overgangsregler i tilknytning hertil.
 Bestemmelserne i stk. 2. foreskriver, at pligten til at afdække et  

 pensionstilsagn i et forsikringsselskab eller i en pensionskasse bortfalder i  

 visse tilfælde.
Nr. 1 undtager for løfter, afgivet af staten eller en primær- eller  

 amtskommune.
Hovedformålet med en afdækning af pensionsforpligtelser er at  

 sikre midlernes tilstedeværelse, når pensionerne bliver aktuelle.
Løfter,  

 afgivet af staten eller kommuner, er tilstrækkeligt sikre.
Som eksempel på  

 pensionsordninger, der er omfattet af undtagelsesbestemmelsen, kan nævnes  

 tjenestemandspensionsordningerne i henhold til loven om tjenestemandspension  

 og de kommunale tjenestemandsregulativer.
Undtagelsen gælder kun de tilfælde, hvor der foreligger en juridisk  

 forpligtelse fra statens eller en kommunes side til selv direkte at yde  

 pension.
Dette indebærer, at koncessionerede virksomheder og foretagender,  

 som det offentlige står bag, men som drives i et selvstændigt selskabs form,  

 i almindelighed ikke vil være omfattet af undtagelsen, jf. desuden  

 bemærkningerne til § 2, stk. 3.
Nr. 2 undtager pensionstilsagn over for direktører.
Efter den hidtidige  

 praksis efter den gældende pensionskasselov er pensionstilsagn til direktører  

 holdt uden for forpligtelsen til afdækning.
Bestemmelsen lovfæster denne  

 praksis.
Udover personer, der er registrerede som direktører i henhold til  

 selskabslovene, omfatter bestemmelsen direktører i ikke-lovregulerede  

 selskaber, f.eks. direktører i andelsselskaber.
 Nr. 3 undtager pensionstilsagn, der er reguleret ved særlig lov.
En pensionsordning falder kun inden for denne undtagelse, såfremt der er  

 tale om en tilsvarende detaljeret lovregulering, som den, der f.eks. gælder  

 for Arbejdsmarkeds Tillægspensionsordning eller Lodsernes Pensionskasse efter  

 lov nr. 116 af 21. marts 1979, kapitel 7. Det forhold, at en lov forudsætter  

 en pensionsordning inden for et vist område eller foreskriver, at der skal  

 oprettes en sådan ordning, medfører ikke, at den pågældende ordning omfattes  

 af undtagelsesbestemmelsen.
Denne begrænsning fremgår af, at undtagelsen  

 vedrører ordninger, der er »reguleret« ved særlig lov, og altså  

 ikke blot ordninger »i henhold til« særlig lov.
Til § 2 § 2 stiller som udgangspunkt intet krav til organisationsformen i  

 pensionskassen, jf. udtrykket »enhver sammenslutning«.
Men en række  

 betingelser følger af lovens øvrige bestemmelser, bl.a. kravene til  

 vedtægterne i § 11. Det fremgår heraf, at pensionskasserne på de væsentlige  

 punkter skal følge reglerne for foreninger.
Loven finder kun anvendelse, hvis sammenslutningen omfatter personalet ved  

 en enkelt virksomhed eller i virksomheder inden for samme koncern.
Under  

 virksomheder henregnes også koncessionerede virksomheder.
 Der er ikke fundet behov for at indføre en definition af begrebet pension.
Den gældende pensionskasselov er efter lovteksten begrænset til alders-,  

 invalide-, enke- og børnepension.
I praksis har man imidlertid også tilladt  

 andre ydelser, f.eks. ved at medtage ægtefælle- og børnepensioner, der ikke  

 forfaldt som følge af den ansattes død.
For at tage højde for den fremtidige udvikling foreslås det, at  

 begrænsningen til bestemte pensionsformer udgår.
Ved en opregning af de  

 pensionsformer, der nu er aktuelle, ville man løbe en risiko for, inden for  

 en kort årrække på ny at skulle ændre loven som følge af indførelsen af nye  

 pensionsformer, der knytter sig samme beskyttelsesbehov til.
 I stedet foreslås det, at der i koncessionsansøgningen og det økonomiske  

 og tekniske grundlag gøres rede for, hvilke pensionsformer pensionskassen  

 ønsker at yde, jf. bemærkningerne til § 10.
 Bestemmelsen i stk. 2 opretholder den hidtidige retstilstand,  

 hvorefter tværgående pensionskasser er underlagt lov om  

 forsikringsvirksomhed.
 I stk. 3 foreslås det, at visse pensionsløfter, for hvilke staten  

 eller en kommune hæfter eller garanterer, kan undtages fra visse af lovens  

 regler, f.eks. anbringelsesreglerne i § 46 efter Finanstilsynets bestemmelse.
I modsætning til § 1, stk. 2, nr. 1, drejer stk. 3 sig om egentlige  

 pensionsløfter, som er givet medarbejderne i en virksomhed.
Pensionerne  

 påhviler pensionskassen, og skal dermed i sidste ende udredes af  

 virksomheden.
Det er grundlæggende i lovforslagets system, at den  

 omstændighed, at der er givet garanti over for en pensionskasse for dens  

 pensionsløfter, ikke kan motivere, at pensionskassen ikke følger loven,  

 uanset hvor solid kautionisten eller garanten måtte være.
En garanti eller  

 kaution drejer sig nemlig kun om eet - ganske vist væsentligt - problem,  

 betalingsdygtigheden.
En række andre problemer af betydning er imidlertid  

 uberørt af en sådan garanti - f.eks. tilsagnenes rigtige opgørelse,  

 beskyttelsen mod og ved nedsættelse af pensionsydelser og forbudet mod anden  

 virksomhed.
Imidlertid foreslås det, at der for offentlige og halvoffentlige  

 pensionskasser gives Finanstilsynet mulighed for at fravige tekniske  

 bestemmelser.
En sådan konkret dispensation fra visse af lovens mere tekniske  

 bestemmelser vil kunne være rimelig, hvis det godtgøres over for tilsynet, at  

 en anden, men lige så lødig ordning etableres, og fravigelsen i det enkelt  

 tilfælde forekommer rimelig under hensyn til lovens hovedformål, at beskytte  

 pensionsløfterne.
En tilsvarende mulighed har industriministeren også efter §  

 1, stk. 5, i lov om erhvervsdrivende fonde.
 Fravigelserne drejer sig kun om tekniske bestemmelser, bortset fra  

 anbringelsesreglen i § 46, der netop modsvares af det ufravigelige krav om,  

 at der er afgivet en ubetinget garanti eller kaution i overensstemmelse med  

 dansk rets almindelige regler herom til fordel for rettighedshaverne ifølge  

 pensionskassens pensionsløfter.
I stk. 4 foreslås det, at pensionskasser, der yder  

 tjenestemandslignende pension helt undtages fra lovens bestemmelser.
Dette er  

 i overensstemmelse med den hidtidige retstilstand, idet disse pensionskasser  

 i 1962 faldt uden for tilsyn efter pensionskasseloven.
Ved stk. 5 er der hjemlet Finanstilsynet en ret til at undtage  

 tilsagn af ringe størrelse fra kravet om tilsyn efter loven.
Denne mulighed  

 er indsat både af ressourcemæssige årsager og for at modvirke, at der bliver  

 et misforhold mellem de byrder, der pålægges en pensionskasse og de beløb,  

 pensionskassen administrerer.
Som ydelser af ringe størrelse for  

 alderspensioner peges på ydelser, der ikke ved normal medlemstid kan  

 forventes at overskride 6.000,- kr. årligt for de samlede  

 pensionsforpligtelser reguleret i overensstemmelse med prisindekset.
Til § 3 § 3 definerer, hvem pensionskassens medlemmer er.
Bestemmelsen udvider  

 medlemsbegrebet i forhold til den gældende lov ved at tillægge  

 ægtefællepensionister status som medlem.
Bestemmelsen tillægger desuden  

 tidligere ansatte, der har ret til opsat pension, jf. bemærkningerne til §  

 11, stk. 1, nr. 4, medlemsstatus.
Bestemmelsen i stk.2 åbner dog  

 mulighed for, at disse medlemmers rettigheder i vedtægterne begrænses i  

 almindelige anliggender.
De begrænsninger, der kan komme på tale er i første  

 række adgangen til at blive valgt som bestyrelsesmedlem, men også en  

 begrænsning af retten til at stemme på generalforsamlingen.
 Det bemærkes, at vedtægterne efter § 11, stk. 1, nr. 4, må uddybe  

 medlemsbegrebet i den enkelte pensionskasse.
Til § 4 Bestemmelsen svarer med mindre justeringer til § 2 i den gældende lov om  

 tilsyn med pensionskasser.
Til § 5 Bestemmelsen, der svarer til det samtidigt fremsatte forslag til ændring  

 af § 6 i lov om forsikringsvirksomhed, opretholder forbuddet i den gældende  

 pensionskasselovs § 4 mod, at en pensionskasse driver anden virksomhed end  

 pensionskassevirksomhed.
Ved forslaget gives der firmapensionskasserne samme rettigheder som de  

 tværgående pensionskasser efter lov om forsikringsvirksomhed, d.v.s. mulighed  

 for at indtræde i kapitalformidlingsaktieselskaber, og samme pligter, d.v.s.  

 reglen i stk. 2, hvor forbudet i relation til pensionskassens  

 investeringer i andre selskaber præciseres.
Idet der i øvrigt henvises til  

 bemærkningerne til § 10 samt bemærkningerne til det samtidigt fremsatte  

 forslag til § 6 i lov om forsikringsvirksomhed, bemærkes det, at en  

 pensionskasse efter bestemmelsen i stk. 1 kun må udøve virksomhed her  

 i landet.
Sidstnævnte bestemmelse er dog ikke til hinder for medlemsskab af  

 en pensionskasse, hvor den pågældende er ansat i en udenlandsk filial af en  

 dansk virksomhed eller i en anden danskejet virksomhed i udlandet og har  

 ansættelsesvilkår, der er særlige for danske medarbejdere.
Da pensionskassen er tæt knyttet til en bestemt virksomhed og/eller  

 koncern, præciserer stk. 2 , at man ved bedømmelsen af lovligheden af  

 den enkelte pensionskasseinvestering altid skal tage hensyn til den  

 indflydelse, som pensionskassen og den virksomhed, som pensionskassen er  

 knyttet til, tilsammen har.
Såfremt to pensionskasser, A og B, og den til  

 A-pensionskassen knyttede virksomhed har investeret i eet og samme selskab,  

 skal der ved bedømmelsen af lovligheden af A-pensionskassens investering  

 tages hensyn til den indflydelse, som samtlige tre investeringer kan give  

 mulighed for.
Ved bedømmelsen af B-pensionskassens investering tages derimod  

 kun hensyn til den indflydelse, som A- og B-pensionskassernes investering  

 tilsammen kan give mulighed for.
Til § 6 Med forslaget til § 6 tillades det pensionskasser at opføre, eje og drive  

 fast ejendom som varig anbringelse af midler, der tilhører pensionskassen.  

 Bestemmelsen svarer til det samtidigt fremsatte forslag til § 6a, stk. 1, nr.  

 2, i lov om forsikringsvirksomhed, hvortil der henvises.
Til § 7 Ifølge forslaget til § 7, stk. 1, skal en pensionskasse have mindst 50  

 medlemmer for at kunne oprettes.
Forslagets stk. 2 regulerer den situation,  

 hvor en pensionskasses medlemstal falder til under 50.
 Grænsen på 50 medlemmer i stk. 1 svarer til grænsen i den gældende  

 lovs § 6, hvorfra der dog i tidens løb er blevet dispenseret.
 De eksisterende pensionskasser på under 50 medlemmer er omfattet af  

 overgangsbestemmelsen i § 78, der sikrer, at de kan opretholdes, uden at § 7  

 medfører skærpede vilkår.
Det bemærkes, at § 3 udvider medlemsbegrebet i forhold til gældende lov  

 til også at omfatte ægtefællepensionister.
Dette vil for en pensionskasse i  

 drift betyde, at det i fremtiden vil vare længere, før pensionskassen støder  

 mod minimumsgrænsen på 50 medlemmer.
 Når pensionskassens medlemstal er faldet til under minimunsgrænsen 50,  

 tillægges Finanstilsynet i stk. 2 kompetencen til efter anmodning fra  

 pensionskassen at beslutte om, og på hvilke betingelser, pensionskassen kan  

 fortsætte sin virksomhed.
Som beskrevet i bemærkningerne til § 20 vil der for en pensionskasse  

 jævnligt være behov for en revurdering af de prognoser, der er lagt til grund  

 for udarbejdelsen af det tekniske og økonomiske grundlag.
Dette gælder ikke  

 blot for pensionskasser med anciennitets- og avancementsbetingede  

 pensionsstigninger, men også ved en ændret alderssammensætning blandt  

 pensionskassens medlemmer i forhold til prognosen.
Et faldende medlemstal i  

 forbindelse med en lukning for tilgang af nye medlemmer til en pensionskasse  

 eller et frasalg af en del af virksomheden med en udskillelse af en del af  

 pensionskassens medlemmer til følge, vil ligeledes kunne forrykke en  

 pensionskasses økonomiske og tekniske grundlag i en sådan grad, at  

 pensionskassen ikke skal afvente den årlige indberetning efter § 20, men  

 straks skal anmode Finanstilsynet om at beslutte om, i givet fald på hvilke  

 betingelser, pensionskassen med et medlemstal under grænsen kan fortsætte sin  

 virksomhed.
I de fleste tilfælde vil Finanstilsynet på basis af den årlige  

 aktuarrapport, jf. § 20 have tilstrækkelig indsigt med det tekniske og  

 økonomiske grundlag for pensionskassens virksomhed til at bedømme  

 mulighederne for pensionskassens fortsatte beståen.
Finanstilsynet kan dog i  

 følge stk. 2 træffe bestemmelse om, at en fortsat eksistens afhænger af, om  

 pensionskassen kan honorere f.eks. forøgede krav til basiskapitalens  

 størrelse, stille en bankgaranti til sikring af pensionskassens solvens,  

 eller f.eks. etablere en hel eller delvis genforsikring af pensionskassens  

 pensionsrisiko.
Opregningen er ikke udtømmende.
 Endvidere har Finanstilsynet i medfør af reglerne i lovforslagets kapitel  

 8 hjemmel til at kræve udarbejdet en plan for genoprettelse af  

 pensionskassens økonomiske status over et kortere tidsrum, herunder til at  

 kræve pensionskassens økonomiske status sikret ved hjælp af de  

 foranstaltninger, som Finanstilsynet skønner nødvendige.
Til § 8 Bestemmelsen svarer til § 18, stk. 1, i den nugældende pensionskasselov.
Til § 9 Det er fundet hensigtsmæssigt at foreslå en særlig forældelsesregel,  

 hvorfor der i § 9 er indsat en regel, der med enkelte sproglige ændringer  

 svarer til § 29 i forsikringsaftaleloven.
Forslaget tilsigter ikke nogen  

 ændring i den nuværende retstilstand.
Til kapitel 2 Om pensionskassers stiftelse, vedtægter o.lign.
De foreslåede bestemmelser er opbygget som reglerne om stiftelse af  

 forsikringsselskaber i lov om forsikringsvirksomhed.
Der er taget hensyn til  

 de lempelige regler, der gælder for stiftelse af selskaber efter lov om  

 forsikringsvirksomhed kapitel 21, jf. § 193 (gensidige selskaber med  

 begrænset formål).
Systematikken fra de tværgående pensionskasser, hvorefter der af  

 Finanstilsynet stadfæstes en vedtægt indeholdende de selskabsretlige regler  

 og et pensionsregulativ om medlemmernes rettigheder og pligter, foreslås  

 overført på firmapensionskasserne.
Både vedtægt og pensionsregulativ skal  

 godkendes af Finanstilsynet, og ændringer af vedtægt og pensionsregulativ  

 henlægges til generalforsamlingens kompetence, dog med mulighed for, at  

 generalforsamlingen bemyndiger bestyrelsen til at foretage ændringer af  

 pensionsregulativets bestemmelser.
 Det foreslås samtidigt, at firmapensionskasserne fremover registreres i  

 Erhvervs- og Selskabsstyrelsen efter meddelelse af koncession.
Til § 10 Bestemmelsen indfører et formelt koncessionssystem for firmapensionskasser  

 svarende til det, der gælder for tværgående pensionskasser.
Også under den  

 hidtidige lovgivning har pensionskassevirksomhed forudsat en tilladelse, jf.  

 den gældende lovs § 7, hvorefter pensionskasser ikke må påbegynde deres  

 drift, forinden anmeldelse er sket til Finanstilsynet, og pensionskassens  

 økonomiske og tekniske grundlag er godkendt af Finanstilsynet.
 I henhold til stk. 1 må en pensionskasse ikke påbegynde sin  

 virksomhed, forinden pensionskassens vedtægter, pensionsregulativ samt  

 økonomiske og tekniske grundlag er godkendt og koncession er givet af  

 Finanstilsynet, og registrering er sket i Erhvervs- og Selskabsstyrelsen.
Tilsynets kontrol er hverken i forbindelse med de mere tekniske spørgsmål  

 eller med vedtægterne begrænset til en legalitetskontrol.
Det påhviler  

 således Finanstilsynet f.eks. tillige at påse, at vedtægtsbestemmelser er  

 teknisk hensigtsmæssige, og at ingen grupper af medlemmer systematisk  

 favoriseres på andres bekostning.
Lovforslaget indeholder i modsætning til den hidtidige lov ingen  

 beskrivelse af, hvilke former for pensionsydelser, som firmapensionskasserne  

 kan yde.
Dette skal fastlægges i koncessionen og det økonomiske og tekniske  

 grundlag, jf. bemærkningerne til § 2.
Ved den gældende lov om forsikringsvirksomhed af 1980 blev de tværgående  

 pensionskasser overført fra pensionskasselovens regi til den nye lov om  

 forsikringsvirksomhed.
I denne forbindelse blev der åbnet mulighed for, at  

 disse pensionskassers virksomhed kunne udvides til også at omfatte udbetaling  

 af eengangsydelse af begrænset størrelse ved visse nærmere fastsatte  

 situationer.
Det drejer sig om eengangsydelser ved et ugift medlems  

 alderspensionering eller død, når medlemmet er omfattet af  

 ægtefællepensionsordningen i pensionskassen, samt eengangsydelser ved  

 medlemmets død inden alderspensionering, ved invalidepensionering eller ved  

 alderspensionering.
Opgivelsen af den nøjagtige specifikation i lovteksten af, hvilke ydelser  

 en firmapensionskasse kan yde, medfører, at der tilsvarende åbnes mulighed  

 for, at firmapensionskasserne kan udvide deres virkeområde til sådanne  

 ydelser, der har nær tilknytning til egentlige pensionsydelser.
Det må  

 imidlertid pointeres, at de enkelte pensionskasser ikke automatisk har adgang  

 til at give sådanne ydelser.
Det vil alene kunne ske gennem den særlige  

 procedure ved godkendelse af koncession m.v.
Den udvidelse af pensionskassernes virkeområde, der åbnes mulighed for, er  

 en generel ændring af ydelserne for samtlige medlemmer.
Opfyldelse af særkrav  

 fra de enkelte medlemmer derudover, vil ikke kunne finde sted inden for  

 firmapensionskasserne.
Individuelle ordninger vil være i strid med forbudet  

 for pensionskasser imod at drive anden virksomhed end  

 pensionskassevirksomhed, jf. § 5. Disse ordninger falder ind under begrebet  

 egentlig forsikringsvirksomhed, hvor individuelle ønsker kan opfyldes til  

 adækvat pris.
Der er dog ikke noget til hinder for, at medlemmerne i  

 forbindelse med omlægningen sikres mulighed for i stedet at bevare deres  

 hidtidige ordning.
 Stk. 2 og 3 foreskriver, at pensionskasser, foruden en basiskapital ved  

 påbegyndelsen af deres virksomhed, skal være i besiddelse af midler, der er  

 tilstrækkelige til at modsvare deres forpligtelser.
Der er behov for at fastsætte regler om basiskapitalen for  

 firmapensionskasserne.
For det første af hensyn til afdækning af  

 investeringsrisikoen og på grund af forsikringsrisikoen, hvor der nu foreslås  

 givet firmapensionskasserne adgang til at gå ud over de helt traditionelle  

 pensionsydelser.
For det andet fordi basiskapitalen fungerer som en stødpude.  

 For det tredie fordi basiskapitalen virker som en advarselslampe for  

 Finanstilsynets kontrol med pensionskassen, og endelig for det fjerde fordi  

 det forhold, at der står en virksomhed bag pensionskassen, ikke nødvendigvis  

 mindsker behovet for en basiskapital.
Hvis pensionskassens økonomiske  

 stilling forringes, er der, hvis andre muligheder for genopretning er  

 udtømte, mulighed for nedsættelse af pensionsløfterne, jf. kapitel 8 om  

 overførsel af pensionstilsagn, genoprettelsesplaner, andre foranstaltninger  

 og opløsning.
Basiskapitalens størrelse fastsættes ved en beregning af solvensmargenen  

 og denne fastsættes på grundlag af omfanget af pensionskassens  

 pensionsforpligtelser, dog således at der kan fastsættes et mindstebeløb.
For  

 tværgående pensionskasser er solvensmargenen fastsat til 3 pct. af den  

 enkelte pensionskasses forsikringsfond, jf. bekendtgørelse nr. 390 af 25.  

 juli 1984. I princippet gælder også basiskapitalens mindstebeløb for de  

 tværgående pensionskasser, d.v.s. 600.000 ECU, jf. § 3, stk. 2, i  

 bekendtgørelse nr. 456 af 10. september 1981 om solvensmargen og  

 kapitalgrundlag for livsforsikringsvirksomhed.
Men Finanstilsynet har over  

 for Pensionskasserådet tilkendegivet, at man normalt vil benytte  

 dispensationshjemmelen i bestemmelsen, medmindre særlige forhold tilsiger en  

 strengere bestemmelse i det enkelte tilfælde.
Firmapensionskasserne bør opnå  

 en tilsvarende regulering og praksis.
Godkendelse af en pensionskasses økonomiske grundlag finder sted på  

 grundlag af en forsikringsteknisk statusopgørelse af pensionskassen og en  

 opgørelse over pensionskassens aktiver.
Opgørelsen udarbejdes på baggrund af  

 de beregningsgrundlag for pensionskassen, der søges godkendt,  

 pensionsregulativets bestemmelser om medlems- og arbejdsgiverbidrag,  

 pensionsrettens omfang samt pensionsydelsernes størrelse og regulering.
For  

 at pensionskassen kan modstå virkningerne af et uheldigt risikoforløb, vil  

 det i visse tilfælde være nødvendigt at oprette en forsikrings- eller  

 bankgaranti eller eventuelt, at virksomheden indskyder en garantikapital.
Når  

 pensionskassens formue senere har opnået en sådan størrelse, at  

 pensionskassen selv vil kunne klare et uheldigt risikoforløb - f.eks. flere  

 invaliditetstilfælde end forudsat i beregningsgrundlaget - kan garantierne  

 ophæves, eller kapitalen tilbagebetales.
En sådan ophævelse af forsikrings-  

 eller bankgarantierne vil imidlertid ifølge § 20 ikke kunne ske uden  

 Finanstilsynets godkendelse.
Det gælder, selv om ophævelsen kan kræves i  

 henhold til garantiens betingelser.
Til § 11 Bestemmelsen opregner de forhold, der som minimum skal indeholdes regler  

 om i pensionskassers vedtægter.
Den indeholder derimod ikke udtrykkelige  

 forskrifter om, hvorledes de enkelte emner skal reguleres.
En række af disse  

 forhold er reguleret i andre bestemmelser i loven.
I forbindelse med  

 godkendelsesproceduren skal Finanstilsynet påse, at der sker en  

 hensigtsmæssig regulering af de forhold, som bestemmelsen opregner.  

 Bestemmelsen hindrer ej heller, at andre end de opregnede emner behandles i  

 vedtægterne.
 Stk. 1, nr. 1, skal sammenholdes med § 4, hvoraf fremgår, at ordet  

 »pensionskasse« skal indeholdes i eller indgå i tilknytning til  

 navnet.
Bestemmelsen i stk. 1, nr. 3 , skal sammenholdes med forbudet i § 5  

 imod at pensionskasser driver anden virksomhed end den  

 pensionskassevirksomhed, der angives i koncessionen.
Som det fremgår af  

 omtalen til § 10, indebærer dette, at pensionskasser er udelukket fra at  

 tilbyde individuelle pensionsordninger, hvor de enkelte ydelsesformer frit  

 sammensættes for det enkelte medlem.
 Bestemmelsen i stk. 1, nr. 4 , skal sammenholdes med § 3, der i  

 modsætning til den hidtidige lov åbner mulighed for, at et medlem kan  

 forblive i pensionsordningen, selv om bidragsbetalingen er ophørt, inden  

 pensionsalderen er indtrådt (hvilende medlemsskab).
I de tværgående pensionskasser kan et medlem forblive i ordningen, efter  

 at bidragsbetalingen er ophørt, idet der er adgang til, at  

 udtrædelsesgodtgørelsen omskrives til en fripoliceværdi og forbliver  

 indestående i pensionskassen.
Den pågældendes pensionsrettigheder forøges  

 herefter ikke udover, hvad deltagelse i bonus (herunder almindelig  

 forrentning af indestående beløb) medfører.
Medlemmernes interesse i at blive  

 stående i pensionskassen som hvilende medlem kan have helbredsmæssige  

 årsager, idet et udtrædende medlem med et forringet helbred enten ikke kan  

 tegne en forsikring, eller kun kan tegne en forsikring på skærpede vilkår for  

 sin udtrædelsesgodtgørelse.
Begrebet hvilende medlemsskab omfatter også den  

 såkaldte opsatte eller udsatte pension, som en del tværgående pensionskasser  

 med Finanstilsynets samtykke har indført.
Det drejer sig om ordninger,  

 hvorefter pensionen kan opsættes efter forudgående ansøgning herom, og  

 medlemmet kan forblive stående i pensionskassen.
Endvidere er der et særligt  

 behov for hvilende medlemsskab i forbindelse med orlovssituationer.
Flere firmapensionskassers vedtægter udelukker, at deltidsansatte kan være  

 medlemmer.
Dette indebærer bl.a., at fuldtidsansatte medlemmer udtræder af  

 pensionsordningen, såfremt de går på deltid.
En adgang til hvilende  

 medlemsskab vil i disse tilfælde, kunne mindske de problemer, som  

 vedtægtsbestemmelser om udtræden af pensionskasser ved overgang til  

 deltidsansættelse kan give anledning til, navnlig i de tilfælde, hvor den  

 deltidsansatte ikke kan anvende en eventuel udtrædelsesgodtgørelse til  

 tegning af en anden pensionsordning på sædvanlige vilkår, f.eks. ved  

 forringet helbred.
Adgang til hvilende medlemsskab ved overgang til deltid  

 vil endvidere kunne mindske problemet vedrørende kontante  

 udtrædelsesgodtgørelser.
Der henvises herom til bemærkningerne til forslagets  

 § 21, nr. 4.
Det foreslås, at firmapensionskasser i kvalificerede tilfælde (forringet  

 helbred og afskedigelser relativt kort før pensionsalderen) samt i  

 orlovssituationer skal give mulighed for hvilende medlemsskab.
Nærmere regler  

 om omfanget af retten til hvilende medlemsskab foreslås derimod ikke, idet  

 retten må fastlægges på grundlag af forholdene i de enkelte pensionskasser.  

 Det hvilende medlemsskab, som § 3 åbner mulighed for, svarer til den ovenfor  

 nævnte omskrivning til en fripolice i tværgående pensionskassser.
Medlemmet  

 har derimod ikke nogen ret til eller mulighed for gennem fortsat betaling af  

 bidrag at blive stillet, som om ansættelsesforholdet ikke var ophørt.
 For så vidt angår beregningstekniske spørgsmål bemærkes, at den  

 kapitalværdi, der skal danne grundlag for det hvilende medlemsskab i de  

 såkaldte tilsagnskasser, skal fastsættes med basis i den  

 udtrædelsesgodtgørelse, som ville tilkomme den pågældende ved udtræden.
 Stk. 1, nr. 5, skal ses i sammenhæng med, at bestemmelsen i § 22  

 fastsætter, at bestyrelsen skal bestå af en formand og et antal andre  

 bestyrelsesmedlemmer, hvoraf mindst halvdelen skal vælges af og blandt  

 medlemmerne i kassen.
 Til stk. 1, nr. 6 , bemærkes, at det står den enkelte pensionskasse  

 frit for at bestemme, om der skal ansættes en direktør (forretningsfører),  

 jf. § 23.
 Til stk. 1, nr. 9 bemærkes, at bestemmelsen i § 32 foreskriver  

 minimumsregler for, hvilke anliggender der skal behandles på den ordinære  

 generalforsamling.
§ 35 fastsætter særlige afstemningsregler til beskyttelse af mindretal i  

 forbindelse med vedtægts- og regulativændringer.
Denne mindretalsbeskyttelse  

 kan ikke indskrænkes i de vedtægtsbestemmelser, der skal udstedes efter  

stk. 1, nr. 10. Der er derimod intet til hinder for, at  

 mindretalsbeskyttelsen forøges.
 Nærmere regler om årsregnskabets behandling, jf. stk. 1, nr. 11 ,  

 findes i § 32 og kapitel 5.
Efter bestemmelsen i stk. 1, nr. 14 , skal vedtægterne fastlægge,  

 hvad der skal ske, såfremt en eller flere af de virksomheder, som  

 pensionskassen er tilknyttet helt eller delvis nedlægges eller bortsælges,  

 eller såfremt virksomheden af anden grund ønsker at bringe pensionsordningen  

 til ophør.
Bestemmelsen har sammenhæng med nr. 15, der foreskriver, at  

 vedtægterne skal indeholde regler for pensionskassens opløsning.
Frasalg af en del af virksomheden, omfattende en større eller mindre del  

 af pensionskassens medlemmer, giver efter gældende lov anledning til  

 vanskeligheder.
Dette skyldes den beregningstekniske inkonsekvens, som er  

 indbygget i den gældende lov.
I praksis har reglerne om  

 udtrædelsesgodtgørelse i de enkelte pensionskasser været fastsat efter  

 minimumsreglerne i lovens § 9, der ikke giver udtrædere ret til andel i  

 optjent overskud.
Lovens § 19 om opløsning af pensionskasser giver derimod de  

 pågældende ret til en andel af pensionskassens formue i overensstemmelse med  

 en af tilsynet godkendt delingsplan.
Loven indeholder ingen stillingtagen  

 til, hvornår reglerne i § 9 om udtræden henholdsvis reglerne i § 19 om  

 opløsning skal finde anvendelse.
Hertil kommer, at der ikke er givet nogen  

 anvisning på, hvilke kriterier der skal lægges til grund ved udarbejdelse af  

 delingsplanen.
Der har dog dannet sig en praksis ud fra, hvad der anses som  

 alment gældende retfærdighedsprincipper.
 Med forslagets §§ 12 og 13 om beregning af udtrædelsesgodtgørelser  

 formindskes problemerne i forbindelse med kollektiv udtræden og udarbejdelse  

 af delingsplaner.
Ved udarbejdelsen af delingsplaner vil udgangspunktet kunne tages i den  

 udtrædelsesgodtgørelse, der tilkommer det enkelte medlem.
Tilsvarende vil  

 udgangspunktet for pensionisterne kunne tages i den præmiereserve, der kan  

 beregnes på det godkendte beregningsgrundlag i analogi af reglerne om  

 beregning af udtrædelsesgodtgørelse.
 I henhold til bestemmelserne i nr. 14 og 15 skal vedtægterne  

 indeholde forskrifter herom.
Dersom en pensionskasse undtagelsesvis har underskud, og den virksomhed,  

 som pensionskassen er tilknyttet, ikke er forpligtet til indbetaling af  

 ekstraordinære tilskud, må det afgøres efter vedtægtsbestemmelserne, jf.  

nr. 13 og 14 , hvorledes der skal ske reduktion i de enkelte  

 medlemmers pensioner og pensionstilsagn.
I en række af de eksisterende  

 pensionskasser er det bestemt, at de aktuelle pensionsmodtagere ved en  

 eventuel opløsning friholdes for reduktion, således at reduktionen for de  

 erhvervsaktive medlemmer bliver forholdsvis større.
Lovforslaget udelukker  

 ikke, at sådanne vedtægtsbestemmelser fortsat kan godkendes.
Såfremt virksomheden har påtaget sig at garantere for pensionskassen eller  

 påtaget sig andre forpligtelser over for den, skal dette efter stk. 2  

 fremgå af vedtægterne.
Hvis virksomheden efterfølgende påtager sig  

 forpligtelser af varig karakter, vil oplysning ligeledes skulle optages som  

 et tillæg til vedtægterne.
Baggrunden for denne regel er et ønske om, at det  

 over for de enkelte medlemmer klargøres, i hvilket omfang virksomheden har  

 påtaget sig forpligtelser over for pensionskassen.
Det bemærkes, at pensionskassevedtægter traditionelt indeholder en  

 bestemmelse om, at medlemmerne ikke hæfter for pensionskassens eventuelle  

 gæld.
Sådanne bestemmelser kan fortsat optages.
Til § 12 Pensionsregulativet skal i henhold til § 12, indeholde regler om  

 medlemmernes rettigheder og forpligtelser, herunder regler om pensionsbeløbs-  

 og udtrædelsesgodtgørelsers størrelse, og beregning og udbetaling.
 En udvidelse af medlemsbegrebet i § 3 til også at omfatte tidligere  

 ansatte og ægtefællepensionister, nødvendiggør i relation til adgangen til  

 udtræden af en pensionskasse, at det præciseres, at denne adgang alene  

 omfatter personer efter § 3, stk. 1, nr. 1 og 4, som ikke er berettiget til  

 eller oppebærer pension fra pensionskassen.
 Reglerne om pensionsbeløb og udtrædelsesgodtgørelsers størrelse og  

 beregning og udbetaling i nr. 2 og medlemmers rettigheder ved udtræden  

 af pensionskassen i nr. 3 har nær sammenhæng med det tekniske og  

 økonomiske grundlag, der som pensionsregulativet skal godkendes i medfør af §  

 17.
 Bestemmelserne indeholder - i modsætning til gældende lov - ingen  

 specificerede forskrifter om, hvad reglerne nærmere skal gå ud på.
Det er navnligt den gældende lovs regler om udtrædelsesgodtgørelser, der  

 har givet anledning til kritik.
Den gældende lovs regler fastsætter, hvornår  

 en udtrædelsesgodtgørelse kan tillades kontant udbetalt, og indeholder regler  

 for beregningen af dens størrelse.
I forbindelse med de tværgående pensionskassers inddragelse under lov om  

 forsikringsvirksomhed fandt man for disse pensionskasser behovet for  

 offentlig regulering af spørgsmålet om kontant udbetaling tilstrækkeligt  

 tilgodeset ved, at Finanstilsynet skal godkende de generelle regler herom.
En  

 tilsvarende regulering foreslås for firmapensionskasserne, således at  

 spørgsmålet om, i hvilke tilfælde kontant udbetaling skal tillades, fremover  

 alene reguleres i pensionsregulativet.
Der henvises dog til bemærkningerne  

 til § 21, nr. 4 og nr. 6 nedenfor om begrænsninger i adgangen til kontant  

 udbetaling af udtrædelsesgodtgørelser.
 Reglerne om beregningen af udtrædelsesgodtgørelsers størrelse har  

 indebåret, at der i firmapensionskasser ikke er nogen direkte sammenhæng  

 mellem størrelsen af udtrædelsesgodtgørelsen og de pensionsrettigheder, som  

 den pågældende går glip af ved udtrædelsen.
Der er dog allerede gjort begrænsninger i denne retstilstand for personer,  

 der ansættes som tjenestemænd ved EF-institutionerne.
Disse er - uanset  

 lovens og vedtægternes bestemmelser - i kraft af umiddelbart gældende  

 fællesskabsretsbestemmelser sikret ret til at få opgjort deres  

 udtrædelsesgodtgørelser, enten som den aktuarmæssige modværdi af de  

 pensionsrettigheder, som de opgiver, eller som en sammenlægning af  

 pensionsbidrag med rente.
Det foreslås, at pensionskassernes regler om beregning af  

 udtrædelsesgodtgørelser gøres realistiske og svarende til værdien af den  

 pensionsret , der gives afkald på.
Udtræderen får herved principielt mulighed  

 for at retablere sin pensionsmæssige status i en ny pensionsordning, f.eks. i  

 et livsforsikringsselskab, såfremt samme tekniske grundlag anvendes: dog skal  

 det ved beregningen være tilladt for pensionskassen at tage hensyn til de  

 særlige omkostninger, f.eks. til beregning af godtgørelsen, som selve  

 udtrædelsen belaster pensionskassen med.
Tilsvarende regler gælder i  

 forbindelse med tilbagekøb af pensionsforsikringer i forsikringsselskaber.
Rent teknisk sikres dette ved, at udtrædelsesgodtgørelserne beregnes på  

 det grundlag, som er omtalt i bemærkningerne til § 17, ud fra det fuldt  

 regulerede pensionstilsagn og det pensionsbidrag, der matcher med dette.  

 Såfremt pensionskassen undtagelsesvis har underskud, skal vedtægternes regler  

 herom anvendes, jf. § 11, nr. 13 og 14, såfremt den eller de virksomheder,  

 som pensionskassen er tilknyttet, ikke er forpligtet til ekstraordinære  

 tilskud.
Det må dog erindres, at visse persongrupper umiddelbart er sikret  

 ret til den aktuarmæssige modværdi, jf. ovenfor.
Udvalgets forslag vil  

 indebære, at udtrædere i almindelighed - bortset fra tilfælde hvor en  

 pensionskasse har statusmæssigt underskud - vil opnå en  

 udtrædelsesgodtgørelse af samme størrelse som den, der skal ydes efter de  

 ovennævnte EF-regler.
Det foreslås i nr. 6 , at pensionsregulativet skal indeholde regler  

 om begrænsninger i adgangen til kontant udbetaling af udtrædelsesgodtgørelser  

 ved.
En tilsvarende bestemmelse er foreslået i det samtidigt fremsatte  

 forslag til ændring af lov om forsikringsvirksomhed.
Bestemmelsen skal ses i  

 sammenhæng med den foreslåede bemyndigelsesbestemmelse i § 21, nr. 4. Der  

 henvises til bemærkningerne hertil.
I følge nr. 7 skal firmakassers pensionsregulativ indeholde regler  

 om overførsler til og fra et pensionsinstitut omfattet henholdsvis af lov om  

 forsikringsvirksomhed og nærværende lov.
De nærmere regler vil blive fastsat  

 af Finanstilsynet i medfør af bemyndigelsen i § 21, nr. 5.
 Forslaget skal ses på baggrund af den rapport om pensionsoverførsler, som  

 en tværministeriel arbejdsgruppe, der blev nedsat af industriministeren som  

 led i bestræbelserne på at fremme mobiliteten på arbejdsmarkedet, afgav i  

 december 1986. Rapportens konklusioner udmøntede sig i en ændring af lov om  

 forsikringsvirksomhed ved lov nr. 272 af 13. maj 1987.
 I medfør heraf er der fastsat særlige regler om overførsel af  

 pensionsforsikringer med løbende udbetalinger i forsikringsselskaber og  

 tværgående pensionskasser, tegnet som obligatoriske pensionsordninger, fra og  

 til et selskab i forbindelse med overgang til anden ansættelse.
 Nærværende forslag medfører derfor konsekvensændringer i § 30 i lov om  

 forsikringsvirksomhed, der er foreslået i det samtidigt fremsatte forslag til  

 ændring af lov om forsikringsvirksomhed.
 Ved udformning af reglerne for firmapensionskasser vil der i videst muligt  

 omfang blive tilstræbt parallellitet til de for forsikringsselskaber og  

 tværgående pensionskasser fastsatte regler.
Til § 13 Pensionsregulativet skal i henhold til § 12 indeholde regler om  

 medlemmernes rettigheder og pligter, herunder regler om pensionsbeløbs og  

 udtrædelsesgodtgørelsers og formueandeles størrelse, beregning og udbetaling.  

 Begrebet pensionsbidrag omfatter også eventuelle indskud i pensionskassen.
 De detaljerede forudsætninger om risikoforløb m.v. og beregningsformler i  

 forbindelse med kapitalisation etc. skal fremgå af det tekniske grundlag, der  

 skal fremlægges i medfør af § 13 og godkendes i medfør af § 17.
 Det tekniske grundlag skal indeholde regler for beregning af rente og af  

 risiko fra bidragsophør til udtrædelsesgodtgørelsen overføres eller  

 udbetales.
Det er fundet hensigtsmæssigt i nr. 6 at foreslå, at pensionskassen  

 skal angive det højeste beløb, som pensionskassen uden genforsikring skal  

 kunne overtage på enkelt risiko.
Reglen tvinger ikke pensionskassen til  

 genforsikring, men betyder, at pensionskassen gives anledning til at overveje  

 spørgsmålet.
Den foreslåede regel svarer til reglen for  

 livsforsikringsselskaber i § 30, nr. 4, i lov om forsikringsvirksomhed.
Til §§ 14, 15 og 16 Bestemmelserne fastlægger den formelle fremgangsmåde, som skal følges i  

 forbindelse med selve stiftelsen af firmapensionskasser.
Dog skal sådanne  

 yderligere krav til vedtagelse af vedtægts- og regulativændringer iagttages,  

 der følger af vedtægtsforslaget, f.eks. samtykke fra ledelsen i den til  

 pensionskassen knyttede virksomhed.
Det er ikke fundet nødvendigt at foreslå  

 et mindstekrav til antallet af stemmer, der er nødvendige for vedtagelse af  

 stiftelse, idet det er fundet tilstrækkeligt, at pensionskassen efter  

 stiftelsen skal opfylde kravet i § 7 om mindste antal medlemmer.
Til § 17 Bestemmelsen foreskriver en godkendelsesprocedure for pensionsregulativ,  

 vedtægter samt det økonomiske og tekniske grundlag.
Den svarer til, hvad der  

 gælder for tværgående pensionskasser.
Bestemmelsen i 2. pkt. er formuleret i  

 overensstemmelse med det samtidigt fremsatte forslag til ændring af § 31 i  

 lov om forsikringsvirksomhed.
 Som det er nævnt i bemærkningerne til § 10, er godkendelsesbeføjelsen ikke  

 begrænset til en legalitetskontrol.
Der lægges afgørende vægt på, at der i forbindelse med  

 godkendelsesproceduren stilles sådanne aktuartekniske krav, at såvel  

 pensionstilsagn som andre tilsagn, der afgives af en pensionskasse, sikres en  

 høj lødighed, samt at der i højere grad end i dag sikres konsistens i de  

 beregningsprincipper, der anvendes i forbindelse med fastsættelse af samtlige  

 ydelser fra og bidrag til de enkelte pensionskasser.
Dette indebærer f.eks.,  

 at en udtrædelsesgodtgørelse skal have en sådan størrelse, at den pågældende  

 principielt kan retablere sin pensionsmæssige status i en ny ordning, f.eks.  

 i et livsforsikringsselskab.
Adskillige pensionskasser er i dag sådan opbygget, at opfyldelse af  

 medlemmernes forventninger er afhængige af ekstraordinære tilskud fra de  

 virksomheder, som pensionskasserne er knyttet til.
Dette er ikke længere  

 acceptabelt, bl.a. fordi der ikke er nogen sikkerhed for, at virksomhederne  

 også i fremtiden vil og kan yde disse.
Pensionskasser bør som udgangspunkt  

 finansieres på basis af en realistisk, løbende ordinær bidragsbetaling, og  

 ekstraordinære tilskud bør alene indgå ved konstateret afvigelse fra de  

 formodede realistiske forudsætninger og i ekstraordinære situationer i  

 øvrigt.
Samtidig har realrenteafgiftsloven accentueret behovet for  

 realistiske beregningsmodeller i forbindelse med kapitaliseringen af  

 pensionsforpligtelserne og dermed reserveafsættelsen.
Dette gælder ikke  

 mindst for pensionskasser, der har forpligtet sig til at yde værdifaste  

 pensioner.
I dag eksisterer to typer pensionskasser, de såkaldte tarifkasser og de  

 såkaldte tilsagnskassser (non-tarifkasser). Tarifkasserne er opbygget  

 således, at der er en eentydig sammenhæng mellem på den ene side det  

 pensionsløfte, det enkelte medlem har modtaget, og på den anden side de  

 løbende pensionsbidrag, der indbetales for den pågældende.
I disse ordninger  

 balancerer kapitalværdien af pensionsforpligtelserne over for det enkelte  

 medlem med kapitalværdien af pensionsbidragene, således at ordningen vil  

 hvile i sig selv forudsat, at der er valgt et passende beregningsgrundlag med  

 dertil hørende bonussystem.
Beregningssystemerne i disse tarifpensionskasser,  

 der svarer til dem, der anvendes i livsforsikringsselskaber og flertallet af  

 de tværgående pensionskasser, har ikke givet anledning til særlige  

 beregningstekniske overvejelser.
Den anden gruppe pensionskasser - tilsagnskasserne - er  

 karakteriseret ved, at der ikke er en sådan sammenhæng mellem det enkelte  

 medlems pensionstilsagn og det pensionsbidrag, der indbetales for den  

 pågældende.
Pensionstilsagnene i disse tilsagnskasser er typisk - udover  

 medlemmets anciennitet - sat i relation til en bestemt lønskala, f.eks.  

 således at alderspension udgør en vis procentdel af den pågældendes slutgage.  

 De løbende bidrag er typisk vedtægtsfastsatte, og der er som nævnt ikke nogen  

 entydig sammenhæng mellem pensionen til og bidragene for den enkelte.
I nogle  

 tilfælde er der ej heller sammenhæng mellem tilsagnskassens samlede  

 pensionstilsagn og de samlede ordinære løbende bidrag.
I sådanne tilfælde  

 tilvejebringes den manglende finansielle sammenhæng ved, at den virksomhed,  

 som pensionskassen er tilknyttet, afgiver økonomiske garantier eller erklærer  

 sig rede til at indbetale ekstraordinære bidrag til at udligne et eventuelt  

 statusunderskud i pensionskassen.
Dette giver anledning til en lang række  

 beregningsmæssige og tilsynsmæssige problemer, der bl.a. kan give sig udtryk  

 i, at den samlede ordning vil være særdeles sårbar over for en ændret  

 alderssammensætning blandt medlemmerne, der f.eks. kan opstå ved, at  

 tilgangen af nye medlemmer ophører.
Pensionstilsagnene i tilsagnskasser er  

 som nævnt typisk fastsat som en anciennitetsbestemt procentdel af det enkelte  

 medlems slutgage, således at et stigende lønniveau vil medføre et øget  

 finansieringsbehov.
Dette problem er blevet accentueret ved indførelsen af  

 loven om en realrenteafgift, der hen over tiden fastlægger en øvre grænse på  

 3 1/2 pct. for den realrente, som pensionskasserne vil kunne oppebære på de  

 afgiftsbelagte investeringer.
I de pensionskasser, hvor der er fastsat et pensionsniveau, der er  

 værdifast i relation til en pensionsgivende gage, vil det alene være  

 forsvarligt at anvende et beregningsgrundlag med en beskeden grundlagsrente.  

 Grundlagsrenten må højest være forskellen mellem kassens forventede  

 formueafkast efter afgift og stigningstakten i de pensionsgivende  

 gager/pensioner.
Ved grundlagsrentens fastsættelse må der således tages  

 hensyn til realrenteafgiftslovens virkning.
Endvidere bør  

 ækvivalensprincippet anvendes ved bidragsfastsættelsen, således at det også  

 skal opfyldes ved ændringer f.eks. i den pensionsgivende gage for det enkelte  

 medlem.
Forslaget vil indebære krav om betydelige reserveforøgelser i en lang  

 række pensionskasser, der har garanteret værdifaste pensioner.
Om  

 gennemførelsen af sådanne reserveforøgelser henvises der til forslaget til §  

 20, stk. 3.
 Da der naturligvis må forventes afvigelser i de gjorte forudsætninger om  

 pensionskassernes »realrente« i relation til grundlagsrenten samt  

 andre risikoelementer m.v., bør der udarbejdes regler i den enkelte  

 pensionskasse for, hvorledes der skal forholdes med henholdsvis konstateret  

 overskud og underskud, der er tilstede, efter at de ovenfor nævnte  

 reservefunderinger har fundet sted, jf. § 13, nr. 4.
Til § 18 Bestemmelsen fastlægger, hvad der skal registreres i Erhvervs- og  

 Selskabsstyrelsen i forbindelse med etableringen af firmapensionskasser.
En firmapensionskasse registreres først i Erhvervs- og Selskabsstyrelsen,  

 når koncession er meddelt.
Registeret i Erhvervs- og Selskabsstyrelsen er  

 offentligt tilgængeligt.
 I medfør af forslagets § 68 kan Erhvervs- og Selskabsstyrelsen fastsætte  

 nærmere forskrifter om registreringen.
Til § 19 Bestemmelsen, der er udformet med udgangspunkt i § 32 i lov om  

 forsikringsvirksomhed, har nær tilknytning til § 10, stk. 1, der foreskriver,  

 at en pensionskasse ikke må påbegynde sin virksomhed, før pensionskassen er  

 blevet registreret.
Sker dette alligevel, sikrer stk. 2 , at de  

 medlemmer af pensionskassen, der har fået et pensionstilsagn, kan rette deres  

 krav mod de personer, der har handlet på pensionskassens vegne.
På lignende  

 måde sikrer stk. 3 andre medkontrahenter, der inden pensionskassen er  

 blevet registreret, har indgået aftaler med pensionskassen.
Til § 20 Bestemmelsen foreskriver i stk. 1, at ændringer i det materiale (vedtægter  

 og pensionsregulativ, samt det tekniske og økonomiske grundlag), som  

 Finanstilsynet een gang har godkendt, først får gyldighed, når ændringerne er  

 godkendt af Finanstilsynet.
Der er jævnligt behov for en revurdering af de prognoser, der er lagt til  

 grund for udarbejdelsen af det tekniske grundlag.
Dette gælder i ganske  

 særlig grad for pensionskasser med anciennitets- eller avancementsbetingede  

 pensionsstigninger.
En ændret alderssammensætning blandt pensionskassens  

 medlemmer eller et ændret avancementsmønter vil ganske kunne forrykke en  

 sådan pensionskasses økonomiske stilling.
På baggrund heraf foreslås det i  

stk. 2 , at de enkelte pensionskasser årligt skal gennemgå deres  

 pensionsregulativer og tekniske og økonomiske grundlag, og i forbindelse med  

 indsendelse af årsregnskab til Finanstilsynet underrette dette om, hvorvidt  

 der er behov for ændringer.
Såfremt Finanstilsynet finder behov for dette,  

 skal tilsynet drage omsorg for, at pensionskasssen foretager en tilpasning.
Finanstilsynet skal fastsætte en frist, inden for hvilken tilpasningerne  

 skal finde sted.
Såfremt tilpasningerne ikke har fundet sted inden fristens  

 udløb, skal reglerne i kapitel 8 om overførsel af pensionstilsagn,  

 genoprettelsesplaner m.v. bringes i anvendelse.
 Stk. 3 svarer til § 134, stk. 2, i lov om forsikringsvirksomhed.
Som det er anført i bemærkningerne til § 17 vil en gennemførelse af  

 forslaget medføre krav om betydelige reserveforøgelser, ikke mindst i  

 pensionskasser der har meddelt værdifaste pensionstilsagn.
Bestemmelsen i  

 stk. 3 vil på denne baggrund få meget stor betydning for bestående  

 pensionskasser.
 Stk. 4 og stk. 5 fastsætter formelle regler for anmeldelses- og  

 godkendelsesprocedurer i forbindelse med ændringer.
Til § 21 Bestemmelsen bemyndiger Finanstilsynet til at fastsætte nærmere regler om  

 en række forhold.
 Det drejer sig for det første i nr. 1 om indholdet af  

 pensionskassers vedtægter, pensionsregulativ samt det tekniske og økonomiske  

 grundlag.
Baggrunden for denne bemyndigelsesbestemmelse er, at forslaget henskyder  

 en stor del af regelfastsættelsen til de enkelte pensionskassers vedtægter og  

 pensionsregulativ m.v.
Finanstilsynets kontrol i forbindelse med godkendelsen  

 af vedtægter m.v. er ikke begrænset til en legalitetskontrol, jf.  

 bemærkningerne til § 10. Selvom tilsynet således er tillagt en meget vid  

 bemyndigelse i forbindelse med selve godkendelsesproceduren, er der ikke  

 derved skabt sikkerhed for, at der i vedtægtsbestemmelserne m.v.  

 efterfølgende foretages den ajourføring, som den fremtidige udvikling  

 tilsigter.
Denne senere udvikling, som der her henvises til, kan finde udtryk  

 for eksempel i indførelsen af nye skatteregler, der gør ændringer i  

 pensionskassernes tekniske grundlag hensigtsmæssige eller nødvendige.
Som et andet eksempel kan nævnes, at den samfundsmæssige udvikling  

 medfører, at bedømmelsen af et vist forhold ændres.
For  

 livsforsikringsselskaberne og de tværgående pensionskasser finder denne  

 udvikling udtryk gennem udfyldelsen af bestemmelsen i § 7 i lov om  

 forsikringsvirksomhed om redelig forretningsskik og god forsikringspraksis.  

 Der er ikke foreslået en tilsvarende generalklausul for  

 firmapensionskasserne.
Dette skyldes, at medlemskredsen i  

 firmapensionskasserne fastlægges i forbindelse med stiftelsen af disse  

 pensionskasser, således at de på intet tidspunkt skal hverve medlemmer fra  

 offentligheden eller lignende.
 Bemyndigelsen i nr. 1 træder i stedet for den løbende ajourføring,  

 der foretages i forsikringsvirksomhedslovens regi, således at det vil kunne  

 sikres, at der ikke fremtidigt opstår et alvorligt misforhold mellem det  

 regelsæt, der gælder for firmapensionskasserne, og det, der gælder i  

 forsikringsvirksomhedslovens regi.
Det foreslås i nr. 2 , at der kan fastsættes en afgrænsning mellem  

 firmapensionskassevirksomhed og livsforsikringsvirksomhed.
Afgrænsningen kan  

 tage udgangspunkt i den bekendtgørelse, der er udstedt efter § 204 i lov om  

 forsikringsvirksomhed om pensionskassevirksomhed under lov om  

 forsikringsvirksomhed (bekendtgørelse nr. 459 af 29. juli 1988). Behovet for  

 sådanne regler er øget, da firmapensionskasserne ved forslaget opnår større  

 fleksibilitet med hensyn til, hvilke ydelser de kan give, jf. bemærkningerne  

 til §§ 1, 2 og 10.
I nr. 3 foreslås det, at Finanstilsynet kan give generelle regler  

 om koncessionens indhold.
Disse regler af rent praktisk karakter vil svare  

 til kapitel 2 i bekendtgørelse nr. 454 af 10. september 1981 om koncession  

 til livsforsikringsvirksomhed.
I nr. 4 gives der Finanstilsynet bemyndigelse til at fastsætte  

 regler om begrænsning af adgangen til kontant udbetaling af  

 udtrædelsesgodtgørelser fra pensionsordninger.
En tilsvarende  

 bemyndigelsesbestemmelse for ordninger, der er tegnet eller aftalt som let i  

 et ansættelsesforhold, er foreslået i det samtidigt fremsatte forslag til  

 ændring af lov om forsikringsvirksomhed.
Lovgivningen tager allerede i dag højde for, at de opsparede midler så  

 vidt muligt bevares til anvendelse i pensionsøjemed.
Det regelsæt, som denne  

 bemyndigelsesbestemmelse sigter til, skal sikre, at pensionsmidlerne i endnu  

 højere grad anvendes efter deres formål.
Kontante udbetalinger skal herefter  

 alene finde sted i de tilfælde, hvor dette tilsiges af hensynet til  

 opsparernes pensionsmuligheder, eller hvor god administration gør dette  

 rimeligt.
Der består i dag en række forskelle i adgangen til at udtræde af en  

 arbejdsgiverfinansieret pensionsordning med kontant udtrædelsesgodtgørelse  

 inden for de forskellige pensionsinstitutter.
En stramning af adgangen til at  

 udtræde af en arbejdsgiverfinansieret ordning bør derfor gennemføres, så den  

 grad af tilfældighed, der i dag præger adgangen til at udtræde af en  

 pensionsordning inden for de forskellige pensionsinstitutter fjernes.
 Nedenfor skitseres de tilfælde, hvor stramninger navnlig bør gennemføres.
Ved overgang til deltidsansættelse er det i en række firmapensionskassers  

 vedtægter fastsat, at der henholdsvis kan/skal ske udtræden ved overgang til  

 deltidsansættelse.
Denne adgang til udtræden bør ikke opretholdes, idet  

 udtrædelsesgodtgørelsen vil kunne overføres til en fripoliceordning i et  

 livsforsikringsselskab, eller der vil kunne opnås hvilende medlemsskab af  

 firmapensionskassen, jf. bemærkningerne til § 11.
 Den restgruppe, der hverken kan opnå hvilende medlemsskab af en  

 pensionskasse, og som heller ikke kan overføre udtrædelsesgodtgørelsen til en  

 forsikringsmæssig ordning uden væsentlig forringelse af pensionsrettighederne  

 f.eks. på grund af forringet helbred, bør fortsat kunne få stillet  

 udtrædelsesgodtgørelsen til kontant rådighed.
Pensionskassen bør inden udbetaling påse, at nævnte betingelser er  

 opfyldt.
Udbetaling bør først ske efter udløbet af en karenstid.
Samordningsproblemerne mellem efterløn og pensionsudbetaling kan medføre,  

 at det for forsikringstageren kan synes attraktivt at ophæve sin forsikrings-  

 eller pensionskasseordning i utide for derved at hindre en reduktion af de  

 offentlige ydelser.
For alle ordninger bør der derfor indføres en forudgående  

 karenstid, således at der i fem år før det forudsete pensioneringstidspunkt  

 ikke kan ske ophævelse af en forsikringsmæssig pensionsordning eller udtræden  

 af en pensionskasse med kontant genkøbsværdi/udtrædelsesgodtgørelse.
Samtidig  

 bør der ved udtræden fra firmapensionskasser indføres en karenstid på 12  

 måneder fra udtræden til udbetaling af udtrædelsesgodtgørelsen.
Dette svarer  

 til reglerne i de tværgående pensionskasser og forsikringsselskaberne.
Det  

 bemærkes i øvrigt, at de tværgående pensionskasser i 1983 fik tilladelse til  

 - udover de løbende ydelser - at udbetale eengangsydelser at begrænsede  

 størrelser i visse tilfælde, f.eks. når betingelserne for alderspension er  

 til stede.
Denne adgang foreslås overført til firmapensionskasserne, jf.  

 bemærkningerne til forslagets § 10, og en del af problemet vil være løst  

 herved.
I tilfælde af overgang til en situation uden pensionsordning, som f.eks.  

 arbejdsløshed, etablering af selvstændig virksomhed eller ved ansættelse uden  

 tilknyttet pensionsordning, er kontant udbetaling straks ved fratræden  

 principielt uheldig.
Den hidtidige administrative praksis, hvorefter  

 udbetaling kan ske efter 12 måneders karenstid, har også været i  

 overensstemmelse hermed.
Hensynet til bevarelsen af pensionsopsparingen til  

 pensionsformål tilsiger, at denne praksis udbygges, således at der ej heller  

 efter udløbet af en karenstid kan ske kontant udbetaling af  

 genkøbsværdi/udtrædelsesgodtgørelse.
 Som anført ovenfor bør kontante udbetalinger kun finde sted i tilfælde,  

 hvor dette tilsiges af hensynet til pensionsopsparens pensionsmuligheder  

 eller hvor god administration gør dette rimeligt.
Ved emigration bør der på denne baggrund fortsat kunne ske udbetaling,  

 idet man ved emigration mister tilknytningen til det danske samfund, og da  

 der kan være et praktisk behov for, at emigranten medtager sin  

 genkøbsværdi/udtrædelsesgodtgørelse.
Har  

 genkøbsværdien/udtrædelsesgodtgørelsen en beskeden kontant værdi bør denne  

 ligeledes kunne udbetales i overensstemmelse med vedtægterne.
Som beskeden  

 kontant værdi peges på kapitalværdien af den grænse på 6.000 kr. i årlig  

 pension, der nævnes i bemærkningerne til forslagets § 2, stk. 5, som et  

 beløb, det af administrative og ressourcemæssige hensyn er rimeligt at  

 tillade udbetalt kontant.
 Bemyndigelsen i nr. 5 åbner mulighed for, at nærmere retningslinier  

 om overførselsregler, jf. forslagets § 12, nr. 7, kan fastsættes af  

 Finanstilsynet.
Til kapitel 3 Pensionskassers ledelse Reglerne om pensionskassers ledelse er udarbejdet med de tilsvarende  

 regler i kapitel 11 i lov om forsikringsvirksomhed som forbillede.
Reglerne lovfæster i vidt omfang almindelige selskabs- og foreningsretlige  

 principper.
Kapitlet indeholder ikke en fuldstændig regulering af  

 ledelsesreglerne for pensionskasser.
Det fastlægger derimod minimumsregler,  

 som alle pensionskasser skal følge.
Yderligere forskrifter om  

 ledelsesfunktionerne indeholdes i pensionskassernes vedtægter og den  

 almindelige selskabs- og foreningsret.
Til § 22 Bestemmelsens udgangspunkt er § 206, stk. 2, i lov om  

 forsikringsvirksomhed og § 8, stk. 1, 3. pkt., i den nugældende  

 pensionskasselov, men det er ikke fundet hensigtsmæssigt at foreskrive, om  

 antallet af bestyrelsesmedlemmer skal være lige eller ulige.
Dette skyldes,  

 at en firmapensionskasse, i modsætning til en tværgående pensionskasse, har  

 tilknytning til en individuel arbejdsgiver.
Det er derfor fundet mest  

 rigtigt, at spørgsmålet om bestyrelsessammensætningen afgøres af  

 arbejdsgiveren og arbejdstagerne i fællesskab, dog med den begrænsning, at  

 mindst halvdelen af bestyrelsens »menige« medlemmer skal vælges af  

 og blandt pensionskassens medlemmer.
Består bestyrelsen f.eks. af en formand  

 og 6 andre medlemmer, skal medlemmerne således vælge tre medlemmer, medmindre  

 vedtægterne giver dem ret til at vælge flere.
Hvor der, inklusive en  

 arbejdsgiverudpeget formand, er et lige antal bestyrelsesmedlemmer, kan  

 arbejdsgiveren fortsat have flertal i kraft af en vedtægtsbestemmelse om  

 formandens udslagsgivende stemme.
Bestemmelsen afviger desuden fra de  

 nugældende bestemmelser derved, at det er fundet hensigtsmæssigt at  

 foreskrive, at der skal udpeges suppleanter for de enkelte  

 bestyrelsesmedlemmer.
 Såfremt ikke samtlige bestyrelsesmedlemmer udpeges af generalforsamligen,  

 skal vedtægterne indeholde bestemmelser om, hvorledes udnævnelsen af de  

 ikke-generalforsamlingsvalgte medlemmer skal finde sted.
 Det bemærkes, at reglen i stk. 2 ikke er til hinder for genvalg af et  

 medlem.
Til § 23 I henhold til forslagets § 11, stk. 1, nr. 6, skal vedtægterne bestemme,  

 om der skal ansættes en direktion.
Bestemmelsen svarer til de regler, der i  

 henhold til § 206, jf. § 193, stk. 2, og § 197 i lov om forsikringsvirksomhed  

 gælder for tværgående pensionskasser.
I stk. 2 foreslås det, at en direktør ikke kan være medlem af  

 pensionskassens bestyrelse.
Dette er en skærpelse i forhold til den  

 almindelige regel i aktieselskabsloven, hvor det i § 56, stk. 1, alene er  

 fastsat, at en direktør ikke må vælges til formand.
Af hensyn til  

 pensionskassernes særlige forhold og ønsket om at undgå mulige  

 interessekonflikter, er det fundet hensigtsmæssigt at foreslå denne  

 skærpelse.
Til § 24 Bestemmelsen om kompetencefordelingen mellem bestyrelse og direktør har §  

 87 i lov om forsikringsvirksomhed som forbillede.
Til § 25 Bestemmelsen fastsætter de krav, der stilles til bestyrelsesmedlemmer og  

 direktører.
Forslaget medfører, at der stilles krav om bopæl her i landet,  

 medmindre det kan fraviges efter reglen i stk. 3, der er formuleret i  

 overensstemmelse med § 88, stk. 3, i lov om forsikringsvirksomhed.
 Bestemmelsen må sammenholdes med § 22, hvorefter mindst halvdelen af  

 bestyrelsesmedlemmerne - bortset fra formanden - skal vælges blandt  

 pensionskassens medlemmer.
Til § 26 Bestemmelsen svarer til lov om forsikringsvirksomheds § 89 med den  

 modifikation, at bestemmelser om valg af aktuaren i medfør af § 11, stk. 1,  

 nr. 16, skal fastsættes i vedtægterne.
Dette indebærer, at udpegningen af  

 aktuaren er et generalforsamlingsanliggende, medmindre ansvaret herfor i  

 vedtægterne er overladt til bestyrelsen.
Aktuaren har pligt til at foretage  

 indberetning til Finanstilsynet om overtrædelse af pensionskassens  

 beregningsgrundlag, bonusregler m.v., jf. stk. 3, sidste pkt.
Til § 27 Bestemmelsen har § 93, stk. 2-4 i lov om forsikringsvirksomhed som  

 forbillede.
Til § 28 Bestemmelsen svarer til § 94 i lov om forsikringsvirksomhed.
Det er ved  

 denne bestemmelse udelukket, at et bestyrelsesflertal egenmægtigt etablerer  

 sig som forretningsudvalg med besluttende myndighed.
Til § 29 Formuleringen af habilitetsreglen i bestemmelsen svarer til § 95, stk. 1 i  

 lov om forsikringsvirksomhed.
Samme formulering findes i aktieselskabslovens  

 § 58 og § 20 i lov om erhvervsdrivende fonde.
I firmapensionskasser kan særlige habilitetsproblemer gøre sig gældende  

 for de personer, der repræsenterer virksomheden i bestyrelsen.
Et medlem af  

 en pensionskasses ledelse, der tillige er direktør eller bestyrelsesmedlem i  

 den eller de virksomheder, som pensionskassen er tilknyttet, vil som  

 udgangspunkt ikke være habil ved behandling af spørgsmål om søgsmål mod  

 virksomheden.
Dette medlem vil normalt også være inhabil, når man i øvrigt  

 drøfter inddrivelse af pensionsbidrag fra virksomheden.
Derimod kan der ikke opstilles en tilsvarende håndfast regel ved de mere  

 dagligdags problemer, som f.eks. beregning af virksomhedens bidrag (herunder  

 forhøjelse) eller ved tilrettelæggelsen af proceduren for opkrævning af  

 medlemmernes pensionsbidrag.
Bestyrelsen bør lægge vægt på, om et  

 bestyrelsesmedlem har en væsentlig interesse i sagen, således at han/hun  

 kunne antages at varetage virksomhedens interesser på bekostning af  

 pensionskassens.
I praksis må det antages, at denne type problemer ikke hidtil har spillet  

 en stor rolle.
Denne situation vil formentlig fortsætte.
Til forskel fra  

 almindelige aktieselskaber har pensionskasserne, fordi de er under tilsyn,  

 mulighed for i tvivlstilfælde at søge vejledning hos tilsynet, ligesom de -  

 herunder et mindretal i bestyrelsen -kan nævne problemet over for tilsynet.
 Såfremt man er i de undtagelsestilfælde, hvor en væsentlig del af  

 bestyrelsesmedlemmerne og deres suppleanter er inhabile, og bestyrelsen ikke  

 er beslutningsdygtig, kan det være en løsning at forelægge spørgsmålet for  

 generalforsamlingen.
Til § 30 Bestemmelsen svarer til de regler, der gælder for forsikringsselskaber,  

 jf. § 97, stk. 2 og 3 i lov om forsikringsvirksomhed.
Reglen indebærer, at  

 tegningsretten kun kan udøves af 2 bestyrelsesmedlemmer eller direktører i  

 forening.
Lovforslaget afviger på dette punkt fra de regler, der gælder for  

 tværgående pensionskasser, idet tegningsretten der, i henhold til § 206, jf.  

 § 198, stk. 2, tilkommer det enkelte medlem af bestyrelsen eller direktionen.
Til kapitel 4 Generalforsamling i pensionskasser Til § 31 Bestemmelsen udelukker, at vedtægterne tillægger andre end medlemmer  

 stemmeret på generalforsamlingen, sml. også § 3. Bestemmelsen udelukker  

 endvidere, at generalforsamlingen består af delegerede udpeget ved indirekte  

 valg.
Der er derimod intet forbud imod, at de enkelte medlemmer lader sig  

 repræsentere på generalforsamlingen ved en fuldmægtig.
Bestemmelsen tillader, at valg af bestyrelse og ændring af vedtægter eller  

 pensionsregulativ, foretages ved urafstemning blandt pensionskassens  

 medlemmer.
Dette forudsætter, at pensionskassens vedtægter foreskriver en  

 sådan urafstemning.
Uanset om vedtægts- og regulativændringerne foretages af  

 generalforsamlingen eller ved urafstemning, skal reglerne om  

 mindretalsbeskyttelse, herunder navnlig bestemmelsen i § 35, stk. 2,  

 iagttages, ligesom ændringerne først får gyldighed ved Finanstilsynets  

 godkendelse, jf. § 20.
Hvert medlem har som udgangspunkt en stemme.
Intet medlem kan have mere  

 end en stemme, men forbeholdet i stk. 2, 3. pkt., der har relation til  

 bestemmelsen i § 3, stk. 2, indebærer, at man kan begrænse retten til at  

 stemme på generalforsamlingen, for de medlemmer, der alene har ret til opsat  

 pension.
Til § 32 Bestemmelsen fastsætter, hvornår ordinær generalforsamling skal afholdes,  

 og hvilke spørgsmål der skal tages stilling til på den ordinære  

 generalforsamling.
Af stk. 2, nr. 3, fremgår, at såvel Finanstilsynet som de enkelte  

 medlemmer samt pensionskassens aktuar og revisor, kan forlange at få et  

 bestemt emne behandlet på den ordinære generalforsamling.
Dette forudsætter  

 dog normalt, at der fremsættes anmodning herom over for bestyrelsen i så god  

 tid, at emnet efter vedtægternes frister kan optages på den udsendte  

 dagsorden for generalforsamlingen.
Stk. 3. Bestemmelsen i stk. 3 foreskriver obligatorisk overførsel til  

 næste år af eventuelle overskud, efter forhøjelse af pensionstilsagnene og  

 hensættelser til basiskapitalen.
Den hidtidige praksis med engangstillæg til  

 pensionister, udloddet af det enkelte års overskud, vil herefter ikke kunne  

 videreføres.
Bestemmelsen åbner dog mulighed for, at Finanstilsynet kan  

 fravige reglen, således at en firmapensionskasse i helt ekstraordinære  

 situationer vil kunne få mulighed for af de enkelte års overskud at udbetale  

 engangstillæg til pensionister.
Til § 33 Bestemmelsen giver Finanstilsynet, pensionskassens aktuar eller revisor  

 samt en tiendedel af pensionskassens medlemmer ret til at kræve en  

 ekstraordinær generalforsamling indkaldt.
Når anmodning herom er indgivet,  

 påhviler det pensionskassens bestyrelse at indkalde generalforsamlingen på  

 den måde, og med det varsel, der er angivet i vedtægterne.
Indkaldelsen skal  

 dog ske inden 14 dage.
Finanstilsynet vil f.eks. kunne benytte bestemmelsen  

 til at kræve ekstraordinær indkaldelse af generalforsamlingen, såfremt det  

 konstateres, at pensionskassen har tabt halvdelen af sin basiskapital.
Til § 34 Bestemmelserne i stk. 1 og 2 svarer til bestemmelserne i henholdsvis § 115  

 og § 112 i lov om forsikringsvirksomhed.
Der henvises tillige til forslagets  

 § 32, hvorefter afgørelse om årsregnskab, vedtægtsmæssige eller lovbestemte  

 personvalg altid skal træffes på en ordinær generalforsamling.
Til § 35 Bestemmelsen i stk. 1 svarer til § 116, stk. 1 i lov om  

 forsikringsvirksomhed, dog således at ændring af pensionsregulativet kræver  

 samme procedure som vedtægtsændringer.
Bestemmelsen er ikke til hinder for,  

 at generalforsamlingen bemyndiger bestyrelsen til at vedtage nærmere bestemte  

 ændringer i regulativet for medlemmernes rettigheder og pligter, som måtte  

 blive krævet af Finanstilsynet.
Vedtægterne kan foreskrive yderligere vilkår,  

 f.eks. en større stemmeflerhed, afholdelse af 2 generalforsamlinger eller  

 samtykke fra trediemand, f.eks. den virksomhed, hvortil pensionskassen er  

 knyttet.
Der er heller ikke noget til hinder for i vedtægterne at optage en  

 bestemmelse om, at et forslag til vedtægtsændring, der ikke er stillet eller  

 tiltrådt af bestyrelsen, kræver en højere kvalificeret majoritet, end den der  

 i øvrigt fordres.
Reglerne i stk. 1 er ikke tilstrækkelige ved beslutninger om reduktion af  

 pensionstilsagn.
Den bindende virkning af pensionstilsagn er til hinder for,  

 at pensionskassen i forhold til det enkelte medlem ensidigt begrænser  

 medlemmernes pensionstilsagn.
Derfor indfører stk. 2 en  

 medlemsbeskyttelse på linie med aktionærbeskyttelsen i aktieselskabslovens §  

 79, stk. 1 og 3.
Stk. 2 omfatter ikke kun egentlige nedsættelser af pensionsbeløbene.  

 Skærpelser af vilkårerne for opnåelse af de enkelte ydelser, f.eks. en  

 forhøjelse af pensionsalderen, er ligeledes omfattet.
En nedsættelse af  

 pensionsalderen vil efter omstændighederne ligeledes kunne være omfattet,  

 idet nedsættelsen vil kunne have betydning for størrelsen af de ydelser, som  

 pensionskassen vil kunne yde.
 Reglen har den virkning, at pensionskasser, der agter at omlægge  

 ydelsessammensætningen, i praksis altid skal udforme regulativet således, at  

 der åbnes mulighed for, at medlemmerne kan vælge enten at fortsætte på det  

 hidtidige grundlag eller at blive underkastet de nye regler.
 Det er i Finanstilsynets praksis antaget, at der allerede gælder en  

 tilsvarende - uskreven - regel.
 For at bevare muligheden for at rette op på en pensionskasse i økonomiske  

 vanskeligheder ved en nedsættelse af pensionsydelserne indeholder stk. 2 en  

 henvisning til §§ 36 og 54. Dette indebærer, at f.eks. en nedsættelse af  

 pensionsydelserne, som tilsynet har pålagt en pensionskasse at foretage, vil  

 kunne føres ud i livet, også over for de medlemmer, der ikke har været enige  

 i nedsættelsen.
 Væsentlige ændringer af medlemmernes pensionstilsagn, som Finanstilsynet  

 finder nødvendige, kan således foretages, uden at der kræves samtykke fra  

 hvert enkelt medlem.
Til § 36 Bestemmelsen foreskriver en særlig afstemningsregel for så vidt angår  

 ændringer i vedtægt eller pensionsregulativ, som Finanstilsynet i medfør af  

 kapitel 8 har pålagt en pensionskasse at gennemføre.
Til kapitel 5 Årsregnskab m.v.
I betænkning nr. 1096 har pensionskasseudvalget tilkendegivet, at der bør  

 gælde ensartede regnskabsregler for henholdsvis tværgående pensionskasser,  

 der er omfattet af lov om forsikringsvirksomhed, og firmapensionskasser.  

 Efter afgivelsen af betænkning nr. 1096 er der udarbejdet et forslag til  

 ændring af lov om forsikringsvirksomheds regnskabsregler, som indgår i det  

 samtidigt fremsatte forslag til lov om ændring af lov om  

 forsikringsvirksomhed.
I overensstemmelse med Pensionskasseudvalgets  

 intentioner er de foreslåede regnskabsregler i videst muligt omfang  

 overensstemmende med de regnskabsregler, der foreslås i dette lovforslag,  

 således at alle detailbestemmelserne vedrørende opstilling af balance og  

 resultatopgørelse, om værdiansættelse og om indholdet af noterne henvises til  

 bekendtgørelser udstedt af Finanstilsynet.
Til § 37 Bestemmelsen er i overensstemmelse med § 118 i det samtidigt fremsatte  

 forslag til ændring af lov om forsikringsvirksomhed bortset fra, at den ikke  

 indeholder krav om femårsoversigt og koncernregnskab, hvilket ikke er  

 relevant for firmapensionskasser.
Til §§ 38-45 Bestemmelserne er i overensstemmelse med §§ 119-126 i det samtidigt  

 fremsatte forslag til lov om ændring af lov om forsikringsvirksomhed bortset  

 fra, at enkelte bestemmelser, der ikke er relevante for firmapensionskasser,  

 der udeladt.
Udeladt er således kravet om at indsende årsregnskabet til  

 tilsynet forud for generalforsamlingens afholdelse (jf. forslag til lov om  

 ændring af lov om forsikringsvirksomhed § 125, stk. 1) samt reglerne om krav  

 til regnskaber og regnskabsoplysninger, der offentliggøres (jf. forslag til  

 lov om ændring af lov om forsikringsvirksomhed § 127).
 Bestemmelsen i § 42 indebærer, at der årligt skal foretages en  

 aktuarmæssig opgørelse af pensionskassens forpligtelser.
Til kapitel 6 Placeringsregler og båndlæggelse Reglerne om båndlæggelse er udformet i overensstemmelse med de regler, der  

 gælder for tværgående pensionskasser efter lov om forsikringsvirksomhed.
I  

 det omfang, disse regler foreslås ændret i det samtidigt fremsatte forslag  

 til lov om ændring af lov om forsikringsvirksomhed er de tilsvarende regler i  

 firmapensionskasser ligeledes ændret.
Til § 46 Bestemmelsen svarer til § 128 i det samtidigt fremsatte forslag til lov om  

 ændring af lov om forsikringsvirksomhed.
I forhold til de gældende regler  

 indebærer bestemmelsen en væsentlig udvidelse af firmapensionskassernes  

 anbringelsesmuligheder.
Dels nedsættes den andel af midlerne, der skal  

 anbringes i særligt sikre aktiver efter stk. 1 fra 80 pct. til 75 pct., dels  

 ophæves de begrænsninger, der er gældende lovs § 14, stk. 2, litra h-k er  

 fastsat for de resterende 20 pct. af midlerne.
Til § 47 Bestemmelsen svarer til § 129 i det samtidigt fremsatte forslag til lov om  

 ændring af lov om forsikringsvirksomhed.
Bestemmelsen indebærer en lempelse  

 af den nugældende risikospredningsregel, hvorefter højst 1 pct. af  

 pensionskassens samlede formue må anbringes i en enkelt virksomhed.  

 Bestemmelsen i den nugældende lov om, at en firmapensionskasse højst må  

 besidde 15 pct. af et selskabs aktiekapital indgår ikke i forslaget, da en  

 tilsvarende begrænsning ikke gælder for tværgående pensionskasser og  

 livsforsikringsselskaber.
 Det bemærkes, at 2 pct.-reglen efter forslaget også finder anvendelse på  

 anbringelse i den eller de virksomheder, som pensionskassen er tilknyttet.  

 Dette er en væsentlig lempelse, da placering i disse virksomheder efter den  

 gældende lov i praksis ikke har været mulig, jf. gældende lovs § 14, stk. 2,  

 litra i.
Bestemmelsen i stk. 3 forbyder, at en mellemregningskonto med den eller de  

 virksomheder, som pensionskassen er tilknyttet, varigt overstiger et beløb,  

 som må anses for rimeligt.
Et totalt forbud mod et sådant tilgodehavende  

 anses ikke for praktisk, men det forudsættes, at sådanne beløb er forholdsvis  

 beskedne, og kun optræder i et begrænset tidsrum.
I stk. 5 fraviges begrænsningen i stk. 1 ved anbringelse i  

 kapitalformidlingsaktieselskaber således, at begrænsningen for sådanne  

 investeringer alene gælder pensionshensættelserne.
Denne lempelse skal sammen  

 med forslaget til § 5 tilskynde pensionskasserne til gennem  

 kapitalformidlingsaktieselskaber at investere i erhvervslivet.
Til § 48 Bestemmelsen svarer til § 130, stk. 1, i det samtidigt fremsatte forslag  

 til lov om ændring af lov om forsikringsvirksomhed.
Firmapensionskasser vil  

 kun undtagelsesvist kunne have forpligtelser i fremmed valuta.
De regler, der  

 måtte blive fastsat i henhold til bemyndigelsen vil derfor væsentligst være  

 regler, der tilpligter kasserne at have aktiver i danske kroner, lokaliseret  

 her i landet.
I øvrigt er det hensigten, at reglerne i videst muligt omfang  

 skal svare til de tilsvarende regler, som administrativt skal fastsættes for  

 livsforsikringsselskaber og de tværgående pensionskasser, og som skal sikre,  

 at forsikringstagerne og pensionskassemedlemmerne ikke udsættes for  

 valutarisici.
Til §§ 49-51 Reglerne om båndlæggelse svarer til §§ 131-133 i det samtidigt fremsatte  

 forslag til lov om ændring af lov om forsikringsvirksomhed, hvortil der  

 henvises.
Det foreslås dog i § 51, at Finanstilsynet kan dispensere fra  

 fristen i § 51, 2. pkt.
Til kapitel 7 Revision og granskning Til § 52 Pensionskassers årsregnskaber skal revideres af en eller flere revisorer,  

 der vælges af generalforsamlingen, jf. herved forslagets § 11, stk. 1, nr.  

 11.
Revisors opgaver tilsiger, at denne opfylder revisorlovens krav til  

 kvalifikationer og uafhængighed.
Der stilles derfor som udgangspunkt krav om,  

 at mindst een af revisorerne er statsautoriseret eller registreret.
Dette er  

 en skærpelse i forhold til den gældende pensionskasselov, der blot fordrer,  

 at revisor er regnskabskyndig.
Til § 53 Bestemmelsen foreskriver, at bestemmelserne i lov om forsikringsvirksomhed  

 om revision og granskning finder tilsvarende anvendelse på pensionskasser.  

 Endvidere bestemmes det, at forsikringsvirksomhedslovens regler om  

 revisorernes adgang til at foretage undersøgelser i datterselskaber finder  

 tilsvarende anvendelse medllem pensionskasserne og den eller de virksomheder,  

 der er knyttede til.
Til kapitel 8 Overførelse af pensionstilsagn, genoprettelsesplaner, andre  

 foranstaltninger og opløsning Til § 54 Bestemmelsen åbner mulighed for overførsel af en pensionskasses  

 pensionstilsagn helt eller delvist efter regler, der i det væsentligste  

 svarer til dem, der gælder for et livsforsikringsselskabs overførelse af  

 forsikringsbestanden til et andet livsforsikringsselskab.
 Bestemmelserne indebærer, at det enkelte medlem ikke vil kunne modsætte  

 sig en overførelse, som pensionskassens generalforsamling beslutter, og som  

 Finanstilsynet giver tilladelse til.
 I stk. 1 er det bestemt, at pensionskassens beslutning om  

 overførelse skal opfylde bestemmelserne i § 35, stk. 1, om ændring af en  

 pensionskasses vedtægt eller regulativ, d.v.s. at beslutningen skal tiltrædes  

 af mindst to trediedele af medlemmerne.
 I stk. 2 fastsættes det, at hvis der ved overførslen sker ændringer  

 i pensionstilsagnene, herunder ændringer i bonusregler, skal disse ændringer  

 godkendes af Finanstilsynet.
Endvidere foreskrives det i stk. 3 , at pensionskassen til hvert  

 enkelt medlem og andre pensionsberettigede, der omfattes af overførslen, skal  

 fremsende en af Finanstilsynet godkendt redegørelse for den påtænkte  

 overførsel.
Denne redegørelse, der skal beskrive overførslen og dens  

 konsekvenser for medlemmerne, skal opfordre medlemmerne til at meddele  

 tilsynet indvendinger imod overførslen inden en fastsat frist.
 I stk. 4 fastsættes det, at Finanstilsynet efter udløbet af den  

 ovennævnte frist, under hensyntagen til de fremsatte indsigelser, skal træffe  

 beslutning om den planlagte overførsel.
 Bestemmelsen i stk. 5 sikrer, at der ikke vil forekomme »tomme  

 pensionskasser«.
Til § 55 Bestemmelsen foreskriver, at der, såfremt en pensionskasses basiskapital  

 ikke er tilstrækkelig, skal udarbejdes en genoprettelsesplan for  

 pensionskassens økonomi.
Utilstrækkelig basiskapital er det første  

 advarselstegn for en udvikling, der måske kan medføre, at pensionskassen ikke  

 vil kunne fyldestgøre sine forpligtelser.
Det er derfor vigtigt, at der på et  

 tidligt tidspunkt gribes ind.
Genoprettelsesplanen er det redskab, udfra  

 hvilket det sikres, at udviklingen i pensionskassen vendes, således at der  

 sker en genoprettelse af dens økonomiske stilling.
Bestemmelsen foreskriver, at planen skal tilsigte en genoprettelse inden  

 for et kortere tidsrum, hvis længde fastsættes af Finanstilsynet.  

 Udgangspunktet for fastsættelsen af længden af dette tidsrum er en periode på  

 ca. 5 år, der kan varieres under hensyntagen til arten og omfanget af de  

 elementer, der indgår i genoprettelsesplanen.
Planen skal forelægges for  

 Finanstilsynet.
Tilsynet foretager en bedømmelse af, om de tiltag, der  

 foreslås i planen, er tilstrækkelige til at genoprette pensionskassens  

 økonomiske stilling.
Såfremt tilsynet finder planen betryggende, bringer  

 pensionskassen den til udførelse.
Det påhviler herefter tilsynet at føre en  

 nøje kontrol med, at planen overholdes.
Såfremt der desuagtet sker en  

 forringelse af pensionskassens økonomiske stilling i forhold til planen,  

 eller såfremt tilsynet finder, at de foranstaltninger, der foreslås i planen,  

 ikke er fyldestgørende, påhviler det tilsynet at gå frem efter reglerne i §  

 56. Det samme er naturligvis tilfældet, såfremt pensionskassen ikke afleverer  

 nogen plan inden den frist, som tilsynet fastsætter.
Bestemmelsen indeholder ingen nærmere forskrifter for, hvilke oplysninger  

 og foreslåede tiltag, der skal indgå i planen.
Dens sigte skal imidlertid som  

 nævnt være en genoprettelse af pensionskassens økonomiske status over et  

 kortere tidsrum.
I forbindelse med pålægget om en udarbejdelse af en  

 genoprettelsesplan må Finanstilsynet nærmere specificere, hvilke oplysninger  

 og budgetter det ønsker forelagt.
Ud over pensionskassens aktuelle status vil  

 det i almindelighed blive krævet, at genoprettelsesplanen indeholder en nøje  

 beskrivelse af de tiltag, som pensionskassen agter at iværksætte, samt de  

 derefter forventede regnskabsmæssige resultater med angivelse af såvel  

 driftsresultat som den forventede status efter hver regnskabsperiodes udløb.  

 Regnskabsopstillingerne skal indeholde en angivelse af  

 administrationsomkostninger og andre sædvanlige driftsomkostninger, samt de  

 anslåede pensionsudgifter og de forventede ordinære og ekstraordinære  

 pensionsbidrag.
 Desuden vil det blive krævet, at genoprettelsesplanen skal indeholde en  

 afsluttende status, som angiver pensionskassens sandsynlige stilling ved  

 genoprettelsesperiodens udløb med angivelse af de aktiver, som forventes at  

 være til rådighed til dækning af forsikringsfonden og andre forpligtelser  

 samt til dækning af den basiskapital, der foreskrives i § 10.
Til § 56 Denne bestemmelse tillægger i stk. 1 Finanstilsynet meget vide  

 indgrebsbeføjelser over for pensionskasser i økonomiske vanskeligheder.  

 Forudsætningen for at pålæg kan meddeles, er at pensionskassen ikke selv har  

 foreslået en genoprettelsesplan, der indeholder de foranstaltninger, tilsynet  

 finder nødvendige, eller at der er sket en forringelse af pensionskassens  

 økonomiske stilling i forhold til en allerede fremsat genoprettelsesplan.
 Såfremt disse betingelser er opfyldt, vil tilsynet kunne pålægge  

 pensionskassen at foretage enhver foranstaltning, som tilsynet skønner  

 nødvendig.
Disse pålæg kan især vedrøre udarbejdelse af en ny plan for genoprettelse  

 af pensionskassens økonomiske stilling, forhøjelse af kassens indtægter,  

 nedsættelse af pensionsydelser, overførelse af pensionstilsagnene til et  

 forsikringsselskab, indsættelse af en af Finanstilsynet udpeget bestyrelse og  

 direktion, eller opløsning af pensionskassen.
Opregningen er ikke udtømmende.
Den mindst indgribende foranstaltning er udarbejdelsen af en ny  

 genoprettelsesplan, der nødvendigvis må tage højde for den udvikling og de  

 eventuelle ændrede forudsætninger, der er indtrådt siden udarbejdelsen af den  

 oprindelige plan.
I forbindelse med genoprettelsen af en pensionskasses  

 økonomi, vil det ofte være nødvendigt, at der således udarbejdes flere  

 planer.
Et pålæg om forhøjelse af en pensionskasses indtægter retter sig til  

 pensionskassen som sådan og medfører en pligt for pensionskassen til at søge  

 indtægterne forøget.
Pålægget kan derimod ikke i sig selv skabe nye  

 forpligtelser for medlemmerne eller for den virksomhed, som pensionskassen er  

 knyttet til.
Det er imidlertid ofte forekommende, at en virksomhed i  

 forbindelse med oprettelsen af pensionskassen eller senere har givet tilsagn  

 om i påtrængende tilfælde at ville yde pensionskassen ekstraordinære  

 indbetalinger.
Et pålæg om forhøjelse af pensionskassens indtægter forpligter  

 pensionskassen til at søge sådanne midler inddrevet.
Desuden har Finanstilsynet mulighed for at lade indsætte en af tilsynet  

 udpeget bestyrelse og direktion.
Denne mulighed kan alene anvendes i helt  

 ekstraordinære situationer.
Baggrunden er bl.a. reglen i § 22, der ikke  

 udelukker, at repræsentanter for virksomheden kan udgøre flertallet i en  

 pensionskasses bestyrelse.
Uanset inhabilitetsreglen i § 29 vil der kunne  

 opstå en situation, hvor bestyrelsesflertallet er uvilligt til at gøre  

 pensionskassens rettigheder over for virksomheden gældende.
Den blotte  

 eksistens af Finanstilsynets adgang til at lade indsætte en ny bestyrelse og  

 direktion vil antageligt afhjælpe sådanne forhold.
Bestemmelsen i stk. 2 giver Finanstilsynet indgrebsmuligheder i to  

 forskelligeartede situationer.
Den første, der dækkes af nr. 1 og 2 ,  

 omfatter situationer, hvor pensionskassen ikke overholder lovgivningen eller  

 sine vedtægter eller tekniske grundlag.
De pålæg, som tilsynet i sådanne  

 situationer vil udstede, vil efter sagens natur i første række gå ud på, at  

 pensionskassen i fremtiden skal overholde de gældende regler.
Såfremt et  

 sådant pålæg siddes overhørigt eller i øvrigt ikke er tilstrækkeligt, vil  

 tilsynet kunne udstede mere indgribende pålæg.
 Bestemmelsen i nr. 3 åbner mulighed for meddelelse af pålæg i  

 tilfælde, hvor den måde, hvorpå en pensionskasses midler er anbragt, eller  

 det for pensionskassen godkendte grundlag ikke længere er betryggende.  

 Sådanne tilfælde kan opstå, uden at pensionskassen har overtrådt nogen  

 gældende regler, f.eks. hvis aldersfordelingen blandt pensionskassens  

 medlemmer ændres.
 Endelig giver bestemmelsen i nr. 4 mulighed for meddelelse af  

 pålæg, såfremt der konstateres manglende dækning i pensionskassen.
Pålæg om nedsættelse af pensionsydelserne kan, som det fremgår af stk.  

 3 , alene meddeles, såfremt mulighederne for en genoprettelse af  

 pensionskassens økonomiske stilling på anden måde er udtømte.
Såfremt en  

 virksomhed har garanteret for en pensionskasses solvens, eller på anden måde  

 har forpligtet sig til at sikre pensionsbetalingerne, indebærer dette, at  

 Finanstilsynet først kan udstede et sådant pålæg, når det har konstateret, at  

 det ikke er muligt at opnå yderligere tilførelse af midler fra virksomheden.
Til § 57 Denne bestemmelse, der giver mulighed for, at en pensionskasses koncession  

 kan tilbagekaldes, angår kun de helt ekstraordinære tilfælde, hvor et pålæg  

 efter § 56 ikke efterkommes.
Til §§ 58 og 59 § 58 beskriver de tilfælde, hvor en pensionskasse skal opløses.
Såfremt  

 opløsningen ikke finder sted, kan Finanstilsynet træffe beslutning om  

 pensionskassens opløsning, jf. § 60, nr. 3.
 Bestemmelsen i § 58, nr. 1 , svarer til § 19, stk. 1, i den  

 gældende pensionskasselov med tilføjelse af ordet »aktuar«.
 For så vidt angår bestemmelsen i § 58, nr. 2 henvises til  

 bemærkningerne til § 7.
Såfremt der sker et salg af en del af virksomheden, vil også en del af  

 medlemmerne forlade virksomheden og dermed pensionskassen.
Der skal da efter  

nr. 3 foretages en bedømmelse af, hvorvidt det vil være uforsvarligt  

 over for de resterende medlemmer at bevare pensionskassen.
Ved bedømmelsen af  

 om en pensionskasse skal opløses i sin helhed, eller om den udtrædende del af  

 pensionskassernes medlemmer blot tillægges udtrædelsesgodtgørelse, har man  

 efter gældende lov ofte taget hensyn til, at udtrædelsesgodtgørelsen som  

 hovedregel ikke tillagde medlemmerne nogen del af det i pensionskassen  

 oparbejdede overskud i modsætning til opløsningssituationen.
Såfremt lovforslagets regler om beregning af udtrædelsesgodtgørelse  

 gennemføres, hvorefter også de udtrædende medlemmer får del i pensionskassens  

 oparbejdede overskud, vil det have mindre betydning for de udtrædende  

 medlemmer, om pensionskassen besluttes opløst eller bevaret i reduceret  

 størrelse med udbetaling af en udtrædelsesgodtgørelse til følge.
Efter  

 lovforslaget skal det sikres, at også de tilbageværende medlemmers tarv  

 tilgodeses.
Der henvises i øvrigt til bemærkningerne til § 11, stk. 1, nr.  

 14.
Bestemmelserne i nr. 4 og 5 sikrer, at der ikke vil forekomme  

 »tomme« pensionskasser.
Endelig sikrer bestemmelsen i nr. 6,  

 at selskaber uden koncession opløses.
§ 58 skal sammenholdes med bestemmelsen i § 59, der giver Finanstilsynet  

 mulighed for i tilfælde af lovpligtig opløsning at varetage medlemmernes  

 interesser, fx ved at tage bestanden af pensionstilsagn under administration.  

 Finanstilsynet kan endvidere træffe beslutning om, at der skal ske udlodning  

 af pensionskassens formue til medlemmerne.
Denne beslutning kan også træffes  

 efter en periode, hvor pensionstilsagnene har været under administration.  

 Dette skyldes, at administrationssystemet efter lov om forsikringsvirksomhed  

 ikke indeholder en hjemmel til opløsning af pensionskassen med udbetaling til  

 hver enkelt, men forudsætter nydannelse af et forsikringsselskab,  

 overdragelse af bestanden eller fortsat administration.
Da der kan forekomme  

 situationer, hvor midlerne er så ringe, at det kan være vanskeligt på trods  

 af nedsættelse af ydelserne at overdrage bestanden, vil det i sådanne  

 tilfælde være hensigtsmæssigt eventuelt at kunne udlodde midlerne til  

 medlemmerne.
 § 59, stk. 2 giver Finanstilsynet samme beføjelser ved  

 administration af en bestand af pensionstilsagn som kapitel 15 i lov om  

 forsikringsvirksomhed om administration af en livsforsikringsbestand.
Til § 60 Bestemmelsen angiver, hvem der kan træffe beslutning om opløsning af en  

 solvent pensionskasse.
Bestemmelsen angår såvel frivillig som tvungen  

 opløsning.
Er pensionskassen derimod insolvent finder § 64 anvendelse.
Begrundelsen for, at der i nr. 2 , kræves ensstemmighed i en  

 opløsningssituation, er, at det kan medføre vanskeligheder for det enkelte  

 medlem at opnå et pensionstilsagn i et livsforsikringsselskab af samme værdi  

 som i pensionskassen.
Medlemmer har på opløsningstidspunktet en højere alder  

 end ved optagelsen i pensionskassen, og kan f.eks. på grund af ændringer i  

 helbredsforhold ikke på opløsningstidspunktet tegne en pensionsforsikring i  

 et selskab til normal præmie.
 Ved en overdragelsessituation, skal samtlige medlemmers  

 pensionsrettigheder genetableres på uændrede vilkår i et  

 livsforsikringsselskab under forudsætning af, at pensionskassens realiserede  

 formue er tilstrækkelig.
 Derfor kræves efter nr. 2 , at ingen medlemmer modsætter sig  

 beslutningen om opløsning, der i øvrigt skal opfylde forskrifterne i § 35,  

 stk. 1.
Til §§ 61 og 62 Bestemmelserne om den formelle fremgangsmåde ved opløsning af en  

 pensionskasse svarer i det væsentligste til bestemmelserne i §§ 168-170 i lov  

 om forsikringsvirksomhed om opløsning af tværgående pensionskasser.
I § 62, stk. 2 bestemmes det, at likvidatorerne træder i  

 bestyrelsens og direktionens sted, og at lovens bestemmelser om bestyrelsen  

 med de fornødne tillempninger finder anvendelse på likvidastorerne.
I stk.  

 3 fastsættes det, at likvidator til enhver tid kan afsættes af den, der  

 har besluttet udnævnelsen, d.v.s. også af Finanstilsynet.
Til § 63 Som det er anført i forslaget til § 11 skal vedtægterne indeholde  

 forskrifter for, hvorledes der skal forholdes i tilfælde af opløsning. § 63  

 supplerer disse regler ved at foreskrive, at der altid skal godkendes en  

 delingsplan, før der foretages en deling af en pensionskasses formue.
Den gældende pensionskasselov indeholder ikke anvisninger på, hvilke  

 kriterier der skal lægges til grund for godkendelse af en delingsplan.
Der  

 har dog dannet sig en praksis, hvorefter alment gældende aktuarmæssige  

 beregningsprincipper er blevet anvendt.
De meget store forskelle mellem  

 pensionskasserne bevirker, at en delingsplan skal udarbejdes for hver enkelt  

 kasse.
Som nævnt i bemærkningerne til § 11 skal vedtægterne endvidere i fremtiden  

 indeholde retningslinier, for efter hvilke principper delingsplanen skal  

 udarbejdes.
I almindelighed vil en fordelingsnøgle kunne tage udgangspunktet  

 i den udtrædelsesgodtgørelse, der tilkommer det enkelte medlem.  

 Udtrædelsesgodtgørelsen skal i fremtiden beregnes ud fra det fuldt regulerede  

 pensionstilsagn og det pensionsbidrag, der matcher dette, jf. bemærkningerne  

 til §§ 12 og 17.
 Tilsvarende vil udgangspunktet for pensionisterne kunne tages i den  

 pensionistgodtgørelse (præmiereserve), der kan beregnes på det godkendte  

 beregningsgrundlag i analogi med reglerne om beregning af  

 udtrædelsesgodtgørelse.
Delingsplanen skal i øvrigt indeholde bestemmelser om, hvorledes et  

 eventuelt overskud skal fordeles.
Et overskud kan være fremkommet ved, at der  

 er beregnet for høje løbende ordinære bidrag til pensionskassens drift i  

 forhold til de lovede pensionstilsagn, men kan f.eks. også hidrøre fra  

 virksomhedens ekstraordinære bidrag eller særligt høje indtægter.  

 Delingsplanen må indeholde regler, der tilsigter en rimelig fordeling af  

 således konstaterede overskud.
 Såfremt der ikke i vedtægterne er optaget særlige hjemfaldsbestemmelser,  

 skal pensionskassens samlede formue fordeles mellem såvel aktive som  

 pensionerede medlemmer, efter den således fastsatte fordelingsnøgle, således  

 at der tilsigtes bevarelse af størrelsen af den berettigedes pensionsydelse  

 og formueandel.
 Det følger heraf, at et eventuelt konstateret underskud, der ikke dækkes  

 ind af den til pensionskassen knyttede virksomhed i følge enten en  

 vedtægtsmæssig forpligtelse hertil, eller af egen drift, må fordeles på  

 samtlige berettigede ved en reduktion i de enkelte medlemmers pension og  

 pensionisttilsagn.
 Såfremt vedtægterne ikke indeholder regler herom, er formodningen for, at  

 formueandelen for aktive og pensionerede medlemmer reduceres proportionelt.
Der er intet til hinder for, at der i vedtægterne i tilsagnskasser  

 indføres hjemfaldsbestemmelser, således at der ved opløsning af  

 pensionskassen kan ske tilbageførelse af et eventuelt overskud i  

 pensionskassen til virksomheden.
Sådanne bestemmelser findes i flere  

 eksisterende tilsagnskassers vedtægter.
Der er endvidere intet til hinder  

 for, at der i vedtægterne fastsættes en løbende hjemfaldsret, men denne kan  

 kun have form af, at virksomhedens bidrag i en periode kan nedsættes i  

 forhold til det beregnede bidrag.
Der kan ikke være tale om, at virksomheden  

 løbende kan trække midler ud af pensionskassen.
 Sådanne bestemmelser skal i opløsningssituationen respekteres, men der kan  

 først blive tale om tilbageførelse, når der er sikkerhed for, at medlemmernes  

 krav opfyldes fuldstændigt, herunder f.eks. at der afsættes særlige midler  

 til personer med forringet helbred.
Til § 64 Bestemmelserne om den formelle fremgangsmåde ved en pensionskasses konkurs  

 svarer i det væsentligste til bestemmelserne i §§ 176-177 i lov om  

 forsikringsvirksomhed.
Stk. 4-6 foreskriver, at såfremt en pensionskasse erklæres konkurs, skal  

 de midler, der er båndlagt til dækning af pensionshensættelerne og  

 basiskapitalen overgives til Finanstilsynet, der udnævner en likvidator til  

 at forestå delingen af disse midler.
Der etableres derved et særligt bo med  

 medlemmerne som de eneste interessenter.
Dette bo foretager på samtlige  

 medlemmers vegne anmeldelse i konkursboet, såfremt de beregnede  

 pensionshensættelser ikke modsvares af de midler, der er båndlagt.
Kapitel 15  

 om administration af en livsforsikringsbestand i lov om forsikringsvirksomhed  

 finder tilsvarende anvendelse på administration af en bestand af  

 pensionstilsagn.
Til kapitel 9 Tilsyn Bestemmelserne i dette kapitel opretholder den hidtidige ordning,  

 hvorefter Finanstilsynet forestår tilsynet med firmapensionskasser.  

 Bestemmelserne i kapitel 9 suppleres af reglerne i lov om  

 forsikringsvirksomhed kapitel 26, der indeholder forskrifter om  

 Finanstilsynets organisation, tavshedspligt m.v.
Til § 65 Bestemmelsen svarer til § 237, 1.pkt., i lov om forsikringsvirksomhed.
Til § 66 Bestemmelsen svarer til § 240, stk. 1, i lov om forsikringsvirksomhed.
Til § 67 Bestemmelsen foreskriver, at de pensionskasser, der er omfattet af denne  

 lov, som det allerede er tilfældet i dag, skal pålignes et bidrag til dækning  

 af udgifterne ved tilsynet.
De nærmere regler om beregningen af bidragets  

 størrelse er indeholdt i § 242 i lov om forsikringsvirksomhed.
 De samlede udgifter forbundet med tilsynets virksomhed fordeles på de  

 selskaber og de pensionskasser, der er under tilsyn, med indtjeningen (renter  

 og præmieindtægter/medlemsbidrag) som fordelingsnøgle, dog er der fastsat et  

 mindstebidrag på kr. 1000 kr. årligt.
Til § 68 Forsikringsvirksomhedsloven indeholder i §§ 243-246 forskrifter i relation  

 til forsikringsselskabers og tværgående pensionskassers registrering i  

 Erhvervs- og Selskabsstyrelsen og offentliggørelse i Statstidende m.v.  

 Lovforslagets § 18 foreskriver, at også firmapensionskasser skal registreres  

 i Erhvervs- og Selskabsstyrelsen.
Selv om registreringsproceduren for  

 firmapensionskasser er forenklet i forhold til, hvad der gælder for  

 forsikringsselskaber og tværgående pensionskasser, vil der formelt være behov  

 for fastsættelse af tilsvarende regler om registreringens gennemførelse og om  

 afgifter i forbindelse med udskrifter af registeret m.v.
Disse forskrifter  

 vil af Erhvervs- og Selskabsstyrelsen blive fastsat i medfør af § 68.
 Stk. 2. om offentliggørelse svarer til den formulering af § 246 a i lov om  

 forsikringsvirksomhed, der er foreslået ved § 5 i lovforslag nr. 119, der er  

 fremsat den 23. november 1988.
Til § 69 Bestemmelsen, der er formuleret i overensstemmelse med det samtidigt  

 fremsatte forslag til en ændring af § 241 i lov om forsikringsvirksomhed,  

 svarer med visse ændringer indholdsmæssigt til den nugældende  

 pensionskasselovs § 23.
Til § 70 Bestemmelsen svarer til den gældende lovs § 22, idet der dog er taget  

 højde for den registrering i Erhvervs- og Selskabsstyrelsen, som foreslås  

 indført.
Til kapitel 10 Straffebestemmelser m.v.
Til § 71 Bestemmelsen i stk. 1 hjemler straf for overtrædelse af en række af  

 lovforslagets bestemmelser.
Det drejer sig om overtrædelse af:
- § 4 om navn - § 10, stk. 1, om koncessionskrav, - § 15 og § 16, stk. 1 om registrering i Erhvervs- og Selskabsstyrelsen, - § 20, stk. 4 og 5, om anmeldelse af ændringer, - § 24 om forsvarlig ledelse, - § 26 om aktuaren, - § 29 om inhabilitet, - § 32, stk. 1, 2. pkt., regnskabsaflæggelse, - § 37, stk. 1, §§ 38-39, § 41, stk. 1 og 3 samt § 43 om årsregnskaber, - § 54, stk. 1-3 om overførselsplaner, - § 55, 3. pkt., genoprettelsesplaner, - § 62, stk. 1, 2.pkt., anmeldelse af likvidation, - § 62, stk. 4 om tilføjelsen »i likvidation« til  

 pensionskassens navn, - § 63 deling af pensionskassens formue, - § 64, stk. 1, 2. pkt. om tilføjelsen »under konkurs« til  

 pensionskassens navn.
 Endvidere straffes grov eller gentagen overtrædelse af § 20, stk. 2, 1.  

 pkt.
 Desuden straffes overtrædelse af de i § 53, stk. 1 nævnte bestemmelser i  

 samme omfang, som disse er strafbelagt efter § 260, i lov om  

 forsikringsvirksomhed.
 Ifølge stk. 2 , der svarer til § 258, stk. 1 og 2, i lov om  

 forsikringsvirksomhed straffes den, der enten ubeføjet røber forhold, hvorom  

 vedkommende har fået kendskab, eller afgiver urigtige eller vildledende  

 oplysninger.
 I stk. 3 er det foreslået, at manglende efterlevelse af de påbud,  

 som tilsynet kan give ifølge § 56, stk. 1 og 2 eller § 66, ligeledes skal  

 kunne straffes.
 I følge stk. 4 kan juridiske personer, herunder kommuner og  

 kommunale fællesskaber som sådan pålægges bødeansvar.
 Stk. 5 giver mulighed for at fastsætte straffebestemmelser i de  

 forskrifter, der udstedes i medfør af loven.
Til § 72 Bestemmelsen tillægger Finanstilsynet ret til at pålægge tvangsbøder.  

 Tvangsbøder kan efter § 72 anvendes i alle tilfælde, hvor der er tale om  

 undladelse af opfyldelse af de pligter, der følger af loven, eller som  

 pålægges i medfør af loven.
Til kapitel 11 Ikrafttrædelses- og overgangsbestemmelser Som nævnt i bemærkningerne til § 17 vil forslaget indebære betydelige krav  

 om reserveforøgelse i en række pensionskasser.
Hertil kommer, at  

 forskrifterne i § 10 om, at pensionskasser skal have en basiskapital svarende  

 til solvensmargenen, indebærer krav om yderligere konsolidering.
Denne reserveopbygning må nødvendigvis strække sig over en årrække.
Selv  

 om spørgsmålet om forøgelsen af de tekniske reserver vil være særlig aktuelt  

 i forbindelse med gennemførelsen af lovforslaget, vil det tilsvarende  

 spørgsmål også kunne opstå på et senere tidspunkt, såfremt en pensionskasses  

 grundlag for præmiereservens beregning ændres, således at pensionskassen  

 forpligtes til at beregne en højere præmiereserve end hidtil for ældre  

 pensionstilsagn.
Man har desuden foreslået, at der i § 20, stk. 3, indsættes en permanent  

 regel om, inden for hvilket tidsrum forhøjelsen af præmiereserven skal  

 foretages.
Man foreslår, at fristen fastsættes som maksimum til 15 år,  

 således at tilsynet i det enkelte tilfælde kan fastsætte en frist, der er  

 kortere.
 Med denne permanente bestemmelse kan de øvrige overgangsregler forenkles  

 væsentligt.
Til § 73 Bestemmelsen sætter loven i kraft den 1. januar 1990 og foreskriver, at  

 den nugældende pensionskasselov samtidig ophæves.
 Reglerne i den nugældende lov skal dog som hovedregel anvendes på  

 eksisterende pensionskasser, i tiden indtil disse opnår koncession i medfør  

 af de nye regler, jf. bestemmelsen i § 74.
 Den praktiske betydning af ikrafttrædelsesdatoen den 1. januar 1990 er  

 herefter i det væsentligste, at pensionskasser, der påbegynder deres  

 virksomhed efter dette tidspunkt, fra starten fuldt ud skal opfylde lovens  

 forskrifter.
Bestemmelsen i stk. 3 svarer til § 276 i lov om forsikringsvirksomhed.
Da  

 det Færøske Hjemmestyre har overtaget »stedlig  

 forsikringsvirksomhed« som færøsk særanliggende, vil det alene være  

 nødvendigt at kunne sætte loven i kraft for Grønland.
Til § 74 Bestemmelsen foreskriver, at eksisterende pensionskasser, der har været  

 under tilsyn efter den gældende pensionskasselov, inden 3 år efter lovens  

 ikrafttræden skal have fået koncession.
Da den enkelte pensionskasses  

 vedtægter og regulativ samt økonomiske og tekniske grundlag skal være  

 godkendt efter denne lovs regler, forinden der kan meddeles koncession, vil  

 overgangen til de nye regler medføre en arbejdsmæssig belastning ikke kun for  

 administrationen i de enkelte pensionskasser, men også for Finanstilsynet.  

 Det er derfor foreslået, at tilsynet kan forlænge 3-års fristen.
Tilsynet vil  

 være forpligtet til at meddele en sådan forlængelse, såfremt en eventuel  

 forestående overskridelse af fristen i det væsentligste beror på  

 kapacitetsproblemer i tilsynet.
 Pensionskasser, der ikke inden fristens udløb kan opfylde de krav, der  

 følger af loven, må opløses.
 Den procedure, der er indeholdt i kapitel 8, finder tilsvarende  

 anvendelse.
 I § 20, stk. 3, samt §§ 76-80 er foreskrevet særlige overgangsregler  

 vedrørende enkelte af de forhold, som reguleres i loven.
Til § 75 På tilsvarende måde som for pensionskasser, der var under tilsyn efter den  

 hidtidige pensionskasselov eller lov om forsikringsvirksomhed, foreslås at  

 andre pensionskasser, der omfattes af §§ 1 og 2, og som lovligt drev  

 pensionskassevirksomhed uden at være under tilsyn af Finanstilsynet, senest 3  

 år efter lovens ikrafttræden skal have meddelt koncession.
De pensionskasser, der her er tale om, er især pensionskasser, der virker  

 inden for den offentlige sektor, men som stat og kommune ikke kan garantere  

 for.
Formelt vil sådanne pensionskasser ofte være under tilsyn af en anden  

 myndighed.
Dette tilsyn fortsætter indtil det tidspunkt, hvor koncession  

 udstedes efter denne lov og tilsynet overgår til Finanstilsynet.
I denne  

 periode er pensionskasserne underkastet de hidtil gældende regler, bortset  

 fra opløsningsbestemmelserne.
Såfremt koncession ikke er opnået ved fristens  

 udløb, skal pensionskassen opløses i medfør af kapitel 8 i denne lov.
Det  

 forhold, at det er denne lovs opløsningsbestemmelser, der finder anvendelse,  

 indebærer, at Finanstilsynet, der skal påse, at opløsningen gennemføres, har  

 de i § 59 og § 60, nr. 3 nævnte beføjelser.
 Det bemærkes, at en pensionskasse, som skulle have været under tilsyn  

 efter den nugældende lov, men som ikke har anmeldt sig til tilsynet, omfattes  

 af § 74.
Til § 76 Bestemmelsen foreskriver en særlig afstemningsregel svarende til den, der  

 i henhold til forslagets § 36 gælder for ændringer i vedtægt eller  

 pensionsregulativ, som Finanstilsynet har pålagt en pensionskasse at  

 gennemføre.
Da reglen i § 36 imidlertid først finder anvendelse efter, at  

 pensionskasserne har opnået koncession, har man fundet det hensigtsmæssigt at  

 optage reglen i overgangsbestemmelserne.
Gennemføres de nødvendige ændringer  

 ikke, skal pensionskassen opløses i medfør af bestemmelserne i kapitel 8,  

 hvilket indebærer, at Finanstilsynet har de i § 59 og § 60, nr. 3, nævnte  

 beføjelser.
Til § 77 Overgangsreglen i § 77 indebærer, at de aktiver, som en pensionskasse  

 lovligt besad ved lovens ikrafttræden, men som den efter §§ 46 og 47 ikke  

 efter lovens ikrafttræden ville kunne erhverve lovligt, ikke skal afhændes.  

 Derimod må den ikke erhverve yderligere aktiver (herunder fordringer) af  

 disse arter til eje eller til sikkerhed.
Til § 78 Bestemmelsen sikrer, at de eksisterende mindre pensionskasser, der ved  

 lovens ikrafttræden ikke opfyldte mindstekravet på 50 medlemmer i § 7, kan  

 opretholdes, uden at forskrifterne i § 7 medfører skærpede vilkår for dem.
Til § 79 Som anført i bemærkningerne til § 1 og § 39 der i nogle pensionskasser  

 udviklet en praksis, hvorefter pensionskasserne yder såkaldte  

 pensionisttillæg, som formelt ydes for et år ad gangen, og som derfor ikke er  

 reserveafdækkede.
Lovforslaget medfører, at denne praksis ikke kan  

 opretholdes.
Denne bestemmelse åbner dog mulighed for, at der til de  

 personer, der før lovens ikrafttræden modtog sådanne pensionisttillæg, i  

 indtil 5 år efter lovens ikrafttræden, fortsat kan udloddes sådanne ydelser.  

 Med henblik på at undgå omgåelse, er det foreskrevet, at denne adgang alene  

 gælder for pensionskasser, der i de seneste 3 år inden lovens vedtagelse  

 regelmæssigt udloddede sådanne ydelser.
Finanstilsynet kan dog forlænge fristen med indtil 10 år.
Denne  

 frist-forlængelse kan dog kun gives, hvis der samtidig foretages en gradvis  

 reservefundering af ydelserne efter samme princip som i § 79.
Til § 80 Bestemmelsen har til hensigt at lette overgangen fra den nuværende lovs  

 regnskabsregler til lovforslagets system.
Det vil være umuligt eller  

 uforholdsmæssigt vanskeligt at opløse kursreservefonden i den nugældende lov  

 i dens enkelte bestanddele.
I de regnskabsforskrifter Finanstilsynet udsteder  

 i medfør af loven, vil der blive optaget bestemmelser om, hvorledes  

 kursreservefondens midler kan overføres til reserverne.
Efter 2. behandling den 9. maj 1989 Kapitel 1 Lovens område m.v.
 § 1. Ethvert løfte om pension (pensionstilsagn) i forbindelse med et  

 ansættelsesforhold skal afdækkes enten i et forsikringsselskab eller en  

 pensionskasse, der har koncession i henhold til lov om forsikringsvirksomhed,  

 eller i en pensionskasse, der har koncession i henhold til denne lov.
Stk. 2. Stk. 1 gælder dog ikke for løfter om pension 1) afgivet af staten, en kommune eller et kommunalt fællesskab, 2) afgivet over for direktører eller disses efterladte, 3) reguleret i henhold til særlig lov eller 4) afgivet af kommunale foreninger, for hvis forpligtelser kommuner hæfter  

 fuldt ud.
 § 2. Denne lov finder anvendelse på enhver sammenslutning (pensionskasse),  

 der har til formål på grundlag af et løfte om pension at sikre de ansatte  

 pension i forbindelse med ansættelse i en virksomhed, herunder et  

 koncessioneret selskab, eller ved ansættelse i sådanne virksomheder inden for  

 samme koncern.
 Stk. 2. Pensionskasser, der er under tilsyn efter lov om  

 forsikringsvirksomhed, og løfter om pension, der omfattes af § 1, stk. 2,  

 omfattes ikke af denne lov.
 Stk. 3. Finanstilsynet kan efter forhandling med vedkommende minister  

 eller kommune bestemme, at en pensionskasse, for hvis forpligtelser staten  

 eller kommunen fuldt ud hæfter eller garanterer, helt eller delvis undtages  

 fra § 10, §§ 12-14, § 17, §§ 20-25, § 28, kapitel 4, § 46, §§ 48-51 og  

 kapitel 8 i denne lov.
 Stk. 4. En pensionskasse, der yder tjenestemandslignende pension, og for  

 hvilken staten eller en kommune fuldt ud hæfter eller garanterer, omfattes  

 ikke af denne lov.
 Stk. 5. Finanstilsynet kan fastsætte regler om, at løfter om pension af  

 ringe størrelse ikke omfattes af denne lov.
§ 3. Ved en pensionskasses medlemmer forstås 1) personer, der er ansat i den eller de virksomheder, som pensionskassen  

 er tilknyttet, og som har fået løfte om pension, 2) tidligere ansatte, der modtager pension fra pensionskassen, 3) personer, der modtager ægtefællepension efter en tidligere ansats død,  

 og 4) personer, der tidligere har været ansat i virksomheden, og som i  

 henhold til bestemmelser i pensionskassens vedtægter har bevaret retten til  

 pension uanset ansættelsesforholdets ophør.
 Stk. 2. Vedtægterne kan begrænse de i stk. 1, nr. 4, nævnte personers  

 medlemsrettigheder.
 § 4. De i § 2, stk. 1, omhandlede sammenslutninger er pligtige at anvende  

 ordet »pensionskasse« i tilknytning til deres navn.
 § 5. En pensionskasse må ikke drive anden virksomhed end den  

 pensionskassevirksomhed, der angives i koncessionen, jf. dog § 6.  

 Pensionskassen må kun drive virksomhed her i landet.
Stk. 2. En pensionskasse antages at drive anden virksomhed, når  

 pensionskassen alene eller sammen med den eller de virksomheder, som  

 pensionskassen er knyttet til, jf. § 2, stk. 1, 1) udøver en bestemmende indflydelse over en erhvervsvirksomhed eller 2) sammen med andre pensionskasser og forsikringsselskaber udøver en  

 bestemmende indflydelse over en erhvervsvirksomhed, som ikke er et  

 kapitalformidlingsaktieselskab.
 Stk. 3. Kapitalformidlingsaktieselskaber er aktieselskaber, hvis formål  

 alene er at erhverve ejerandele eller i øvrigt anbringe midler i en eller  

 flere erhvervsvirksomheder.
 § 6. En pensionskasse må opføre, eje og drive fast ejendom som en varig  

 anbringelse af pensionskassens midler.
 § 7. En pensionskasse skal have mindst 50 medlemmer.
 Stk. 2. Såfremt antallet af medlemmer i en pensionskasse bliver mindre end  

 50, skal pensionskassen straks anmode Finanstilsynet om at beslutte, om og i  

 givet fald på hvilke betingelser pensionskassen kan fortsætte sin virksomhed.
§ 8. Medlemmer og personer, der er berettiget til pension, kan ikke til  

 eje eller pant overdrage eller på anden måde råde over rettigheder, som de  

 har krav på i en pensionskasse.
Sådanne rettigheder kan ikke gøres til  

 genstand for retsforfølgning.
§ 9. Krav, der er grundede i pensionsløftet, forældes 2 år efter udgangen  

 af det kalenderår, i hvilket fordringshaveren fik kundskab om kravet og om,  

 at det er forfaldet, og i alt fald 5 år efter kravets forfaldstid.
I øvrigt  

 finder reglerne i §§ 1-3 i lov nr. 274 af 22. december 1908 om forældelse af  

 fordringer anvendelse.
Kapitel 2 Om pensionskassers stiftelse, vedtægter og lign.
 § 10. En pensionskasse må ikke påbegynde sin virksomhed, forinden:
1) pensionskassens vedtægter og pensionsregulativ samt økonomiske og  

 tekniske grundlag er godkendt af Finanstilsynet, 2) Finanstilsynet har givet pensionskassen koncession og 3) registrering er sket i Erhvervs- og Selskabsstyrelsen.
 Stk. 2. En pensionskasse skal for at kunne påbegynde sin virksomhed ud  

 over en basiskapital være i besiddelse af midler, som er tilstrækkelige til  

 at modsvare pensionskassens forpligtelser beregnet ud fra det af  

 Finanstilsynet godkendte beregningsgrundlag.
Stk. 3. Den nødvendige størrelse af basiskapitalen bestemmes ved beregning  

 af pensionskassens solvensmargen.
Solvensmargenen beregnes på grundlag af  

 omfanget af kassens pensionsforpligtelser.
Finanstilsynet fastsætter  

 bestemmelser om, hvorledes solvensmargenen beregnes, herunder eventuelle  

 mindstebeløb.
 § 11. Vedtægterne skal indeholde bestemmelser om:
 1. Pensionskassens navn.
 2. Den kommune her i landet, hvor pensionskassen skal have sit hjemsted.
 3. Pensionskassens formål.
 4. Pensionskassens medlemmer.
 5. Antallet af bestyrelsesmedlemmer og bestyrelsessuppleanter samt  

 bestyrelsesmedlemmers valgperiode.
 6. Hvorvidt der ansættes en direktør (forretningsfører).
 7. Eventuelle begrænsninger i bestyrelsesmedlemmers og direktørers  

 tegningsret i henhold til § 30.
 8. Indkaldelse til generalforsamlinger.
 9. Hvilke anliggender der skal behandles på ordinær generalforsamling.
 10. Regler om ændring af vedtægter og pensionsregulativ.
 11. Regnskabsaflæggelse samt antallet af revisorer og behandling af  

 årsregnskabet.
 12. Anbringelse af pensionskassens midler.
 13. Anvendelse af overskud og dækning af underskud.
 14. Hvorledes der skal forholdes, hvis en eller flere af de virksomheder,  

 hvis personale pensionskassen omfatter, helt eller delvis nedlægges eller  

 overdrages eller virksomheden af anden grund ønsker at bringe  

 pensionsordningen til ophør.
 15. Regler om pensionskassens opløsning og anvendelse af pensionskassens  

 midler.
 16. Valg af aktuar.
 17. Procedurer for løsning af uoverensstemmelser mellem et medlem og  

 pensionskassen.
 Stk. 2. Vedtægterne skal indeholde oplysning om navnet på den eller de  

 virksomheder, som pensionskassen er tilknyttet, og om de forpligtelser, som  

 virksomhederne har påtaget sig over for pensionskassen.
 § 12. Pensionsregulativet skal indeholde:
 1. De i henhold til § 11, nr. 1-4, trufne vedtægtsbestemmelser.
 2. Regler om pensionsbeløbenes størrelse og regulering, deres beregning og  

 udbetaling.
 3. Regler om medlemmernes rettigheder ved udtræden af pensionskassen.
 4. Regler om pensionsbidrag.
 5. Regler om medlemmernes rettigheder og pligter i øvrigt.
 6. Angivelse af de regler, hvorefter pensionsordninger med løbende  

 udbetalinger tegnet eller aftalt som obligatoriske ordninger i et  

 forsikringsselskab eller en pensionskasse kan overføres fra og til  

 pensionskassen i forbindelse med overgang til anden ansættelse.
 § 13. Ansøgning om godkendelse af pensionskassens økonomiske og tekniske  

 grundlag skal indeholde angivelse af:
1. grundlag for beregning og regulering af pensionsbidrag og ydelser samt  

 pensionshensættelser, 2. de former for pensioner, som pensionskassen agter at anvende, 3. regler for beregning af udtrædelsesgodtgørelser og formueandele, 4. regler for beregning og fordeling af overskud til medlemmerne og for  

 dækning af underskud, 5. regler for helbredsbedømmelse, 6. det højeste beløb, som pensionskassen uden genforsikring skal kunne  

 overtage på enkelt risiko, og 7. omkostninger ved kassens administration.
 § 14. Til konstituerende generalforsamling indkaldes de stemmeberettigede  

 ifølge vedtægtsudkastet.
Stk. 2. Generalforsamlingen træffer med simpelt stemmeflertal blandt de  

 fremmødte stemmeberettigede beslutning om godkendelse af vedtægter og  

 pensionsregulativ og om, hvorvidt pensionskassen skal stiftes.
Beslutning om  

 ændring af udkast til vedtægter og pensionsregulativ kan træffes med simpelt  

 stemmeflertal uanset udkastets bestemmelser om stemmeflertal ved ændringer  

 efter stiftelsen.
Beslutning om ændring, som ikke er angivet i indkaldelsen,  

 kræver dog samtykke fra samtlige stemmeberettigede.
Generalforsamlingens  

 beslutning om stiftelse må ikke træffes, før generalforsamlingen har godkendt  

 vedtægter og pensionsregulativ.
 Stk. 3. Når pensionskassen er stiftet, vælges bestyrelse og revisorer  

 efter vedtægternes bestemmelse herom.
 § 15. Pensionskassen skal anmeldes til registrering i Erhvervs- og  

 Selskabsstyrelsen senest 1 måned efter den konstituerende generalforsamling.
Stk. 2. Anmeldelsen skal indeholde oplysning om navn, stilling og bopæl  

 for pensionskassens bestyrelsesmedlemmer og suppleanter for disse, direktører  

 og revisorer samt om pensionskassens adresse.
De personer, der har ret til at  

 tegne pensionskassen, skal egenhændigt angive, hvorledes de vil underskrive.
 Stk. 3. Med anmeldelsen skal følge bevis for, at pensionskassens  

 bestyrelsesmedlemmer, direktører og revisorer opfylder de i § 25 og kapitel 7  

 nævnte betingelser.
 § 16. Senest samtidig med anmeldelse til registrering i Erhvervs- og  

 Selskabsstyrelsen skal pensionskassen indgive ansøgning om koncession og om  

 godkendelse af pensionskassens økonomiske og tekniske grundlag, vedtægter og  

 pensionsregulativ til Finanstilsynet.
 Stk. 2. Med ansøgning om koncession skal følge bekræftet udskrift af  

 generalforsamlingsprotokollen samt vedtægter og pensionsregulativ  

 underskrevet af alle bestyrelsesmedlemmer.
§ 17. Koncession til at drive pensionskassevirksomhed efter denne lov kan  

 ikke gives, før Finanstilsynet har godkendt pensionskassens vedtægter og  

 pensionsregulativ samt det økonomiske og tekniske grundlag m.v.
Ved  

 godkendelse af de i §§ 12 og 13 nævnte forhold og af ændringer heri skal  

 Finanstilsynet påse, at de godkendte regler yder det enkelte medlem og andre  

 pensionsberettigede betryggende sikkerhed.
 § 18. En pensionskasse må ikke registreres i Erhvervs- og  

 Selskabsstyrelsen, før Finanstilsynet har givet koncession og godkendt  

 pensionskassens vedtægter og pensionsregulativ samt det økonomiske og  

 tekniske grundlag, jf. § 17.
 Stk. 2. I registeret optages oplysning om de i § 11, stk. 1, nr. 1-3, 7, 8  

 og 11, samt de i § 15, stk. 2, nævnte forhold.
 § 19. En pensionskasse, der ikke er registreret, kan ikke som sådan  

 erhverve rettigheder eller indgå forpligtelser.
Stk. 2. Afgives der uanset bestemmelsen i § 10, stk. 1, pensionstilsagn,  

 forinden registrering har fundet sted, hæfter de, der på pensionskassens  

 vegne har afgivet tilsagnet eller har medansvar herfor, solidarisk for  

 aftalens opfyldelse.
Anerkender pensionskassen forpligtelserne i løbet af 4  

 uger efter registreringen, bortfalder de pågældendes hæftelser, forudsat at  

 medlemmets sikkerhed ikke derved i væsentlig grad forringes.
Aftaler af den  

 nævnte art er forinden pensionskassens anerkendelse af forpligtelserne ikke  

 bindende for medlemmet.
Stk. 3. For andre forpligtelser, der før registreringen indgås på  

 pensionskassens vegne, hæfter de, som har indgået forpligtelsen eller har  

 medansvar herfor, solidarisk.
Ved registreringen overtager pensionskassen  

 forpligtelserne, forudsat at medkontrahentens sikkerhed ikke derved i  

 væsentlig grad forringes.
 § 20. Pensionskassens beslutning om ændring i de godkendte vedtægter,  

 pensionsregulativ eller tekniske og økonomiske grundlag har ikke gyldighed,  

 før ændringen er godkendt af Finanstilsynet.
Stk. 2. En pensionskasse skal årligt gennemgå sit pensionsregulativ og det  

 tekniske og økonomiske grundlag og skal i forbindelse med indsendelsen af  

 årsregnskabet underrette Finanstilsynet om, hvorvidt der er behov for  

 ændringer.
Såfremt Finanstilsynet finder behov for ændringer, drager tilsynet  

 omsorg for, at pensionskassen foretager en tilpasning.
Stk. 3. Ændres en pensionskasses grundlag for pensionshensættelsernes  

 beregning således, at pensionskassen forpligtes til for ældre pensionstilsagn  

 at beregne højere pensionshensættelser end hidtil, skal forhøjelsen ske inden  

 15 år.
Forhøjelsen skal gennemføres årligt i overensstemmelse med en af  

 Finanstilsynet godkendt plan.
Tilsynet kan fastsætte en frist, der er kortere  

 end den, der er nævnt i 1. pkt.
 Stk. 4. Sker der ændring i forhold, der er anmeldt til Erhvervs- og  

 Selskabsstyrelsen, skal ny anmeldelse foretages ledsaget af dokumentation for  

 ændringens lovlige vedtagelse. § 18, stk. 1, finder tilsvarende anvendelse.
Stk. 5. Anmeldelse til Erhvervs- og Selskabsstyrelsen om ændring som nævnt  

 i stk. 4 og ansøgning til Finanstilsynet om godkendelse af ændring af  

 pensionskassens vedtægter, pensionsregulativ eller tekniske og økonomiske  

 grundlag skal indsendes inden 1 måned efter ændringens vedtagelse.
Inden 3  

 måneder efter, at godkendelse af vedtægtsændring er meddelt pensionskassen,  

 skal pensionskassen indsende et dateret eksemplar af vedtægterne med den  

 fuldstændige nye affattelse til Erhvervs- og Selskabsstyrelsen.
§ 21. Finanstilsynet kan fastsætte nærmere regler om 1) indholdet af pensionskassers vedtægter, pensionsregulativ samt tekniske  

 og økonomiske grundlag, 2) afgrænsningen mellem pensionskassevirksomhed og anden  

 forsikringsvirksomhed, 3) koncessionens indhold og 4) de i § 12, nr. 6, nævnte regler.
Kapitel 3 Pensionskassers ledelse § 22. En pensionskasse skal have en bestyrelse bestående af en formand og  

 et antal andre bestyrelsesmedlemmer, hvoraf mindst halvdelen skal vælges af  

 og blandt medlemmerne i pensionskassen.
For bestyrelsesmedlemmerne skal der  

 udpeges suppleanter, der træder i medlemmernes sted i tilfælde af forfald.
Stk. 2. Et bestyrelsesmedlem kan til enhver tid udtræde af bestyrelsen.
Et  

 bestyrelsesmedlem kan til enhver tid afsættes af den, som har valgt eller  

 udpeget den pågældende.
Valgperioden for bestyrelsesmedlemmer skal ophøre ved  

 afslutningen af en ordinær generalforsamling, senest 4 år efter valget.
§ 23. Hvis pensionskassens vedtægter bestemmer, at der kan eller skal  

 ansættes en direktør (forretningsfører), foretages ansættelsen af  

 bestyrelsen.
Har pensionskassen ingen direktør, udføres de hverv, der ved  

 loven er henlagt til direktøren, af bestyrelsen.
 Stk. 2. Direktøren kan ikke være medlem af pensionskassens bestyrelse.
 § 24. Bestyrelsen og direktøren forestår ledelsen af pensionskassen og  

 skal sørge for en forsvarlig organisation og administration af  

 pensionskassen.
Stk. 2. Direktøren varetager den daglige ledelse og skal følge de  

 retningslinier og anvisninger, som bestyrelsen har givet.
Dispositioner, der  

 efter pensionskassens forhold er af usædvanlig art eller af stor betydning,  

 kan kun foretages af direktøren efter særlig bemyndigelse fra bestyrelsen.  

 Såfremt bestyrelsens beslutning ikke kan afventes uden væsentlig ulempe for  

 pensionskassen, kan direktøren dog foretage sådanne dispositioner.  

 Bestyrelsen skal i så fald snarest muligt underrettes om den trufne  

 disposition.
 Stk. 3. Bestyrelsen skal påse, at bogføringen og formueforvaltningen  

 kontrolleres på en efter pensionskassens forhold tilfredsstillende måde.  

 Direktøren skal sørge for, at pensionskassens bogføring sker under  

 iagttagelse af lovgivningens regler herom, og at formueforvaltningen foregår  

 på betryggende måde.
 Stk. 4. Prokura kan kun meddeles af bestyrelsen og kan kun meddeles til to  

 eller flere i forening.
 § 25. Bestyrelsesmedlemmer og direktører skal være myndige personer.
 Stk. 2. Direktører og bestyrelsesmedlemmer skal have bopæl her i landet,  

 medmindre Finanstilsynet undtager fra dette krav.
 Stk. 3. Det krav om bopæl her i landet, der er fastsat i stk. 2, anvendes  

 ikke i det omfang, andet er fastsat i medfør af international aftale eller  

 ved bestemmelser fastsat af Finanstilsynet.
 Stk. 4. Bestemmelserne om bestyrelsesmedlemmer finder tilsvarende  

 anvendelse på suppleanter for disse.
 § 26. En pensionskasse skal have en af Finanstilsynet godkendt aktuar.
 Stk. 2. Søger en pensionskasse om Finanstilsynets godkendelse af en ny  

 aktuar, skal anmodningen være ledsaget af en angivelse af årsagen til  

 skiftet.
Stk. 3. Aktuaren skal påse, at pensionskassen overholder sit  

 beregningsgrundlag, herunder reglerne om medlemmernes rettigheder ved  

 udtræden af kassen.
Aktuaren har ret til af bestyrelsen og direktionen at  

 forlange alle oplysninger, som er nødvendige for udøvelsen af hvervet.  

 Finanstilsynet og pensionskassens bestyrelse kan kræve de oplysninger af  

 aktuaren, som er nødvendige til bedømmelse af pensionskassens økonomiske  

 stilling.
Aktuaren skal omgående indberette til Finanstilsynet om enhver  

 tilsidesættelse af pensionskassens beregningsgrundlag.
§ 27. Formanden skal sørge for, at bestyrelsen holder møde, når dette er  

 nødvendigt, og skal påse, at samtlige medlemmer indkaldes.
Et medlem af  

 bestyrelsen, en direktør, en revisor og aktuaren kan forlange, at bestyrelsen  

 indkaldes.
En direktør, en revisor og aktuaren har ret til at være til stede  

 og udtale sig ved bestyrelsens møder, medmindre bestyrelsen i en enkelt sag  

 træffer anden bestemmelse.
Stk. 2. Over forhandlingerne i bestyrelsen skal der føres en protokol, der  

 underskrives af samtlige tilstedeværende medlemmer.
Et bestyrelsesmedlem, en  

 aktuar, en revisor eller en direktør, der ikke er enig i bestyrelsens  

 beslutning, har ret til at få sin mening indført i protokollen.
 Stk. 3. Bestyrelsen kan ved en forretningsorden træffe nærmere  

 bestemmelser om udførelsen af sit hverv.
§ 28. Bestyrelsen er beslutningsdygtig, når over halvdelen af samtlige  

 medlemmer er til stede, for så vidt der ikke efter vedtægterne stilles større  

 krav.
Beslutning må dog ikke tages, uden at så vidt muligt samtlige  

 bestyrelsesmedlemmer har haft adgang til at deltage i sagens behandling.
Har  

 et medlem af bestyrelsen forfald, skal der gives suppleanten adgang til at  

 træde i medlemmets sted, så længe forfaldet varer.
Stk. 2. De i bestyrelsen behandlede anliggender afgøres, for så vidt der  

 ikke efter vedtægterne kræves særligt stemmeflertal, ved simpelt  

 stemmeflertal.
Det kan i vedtægterne bestemmes, at formandens stemme er  

 afgørende i tilfælde af stemmelighed.
 § 29. Et bestyrelsesmedlem eller en direktør må ikke deltage i  

 behandlingen af spørgsmål om aftaler mellem pensionskassen og ham selv eller  

 om søgsmål mod ham selv eller om aftale mellem pensionskassen og tredjemand  

 eller søgsmål mod tredjemand, hvis han deri har en væsentlig interesse, der  

 kan være stridende mod pensionskassens.
 § 30. Pensionskassen forpligtes ved retshandler, som på dens vegne indgås  

 af den samlede bestyrelse eller af medlemmer af bestyrelsen eller af  

 direktører, jf. dog stk. 2.
Stk. 2. Den tegningsret, som efter stk. 1 tilkommer medlemmer af  

 bestyrelsen eller direktører, kan kun udøves af to i forening.
Denne  

 tegningsret kan i vedtægterne yderligere begrænses således, at tegningsretten  

 kun kan udøves af to eller flere bestemte personer i forening eller af flere  

 end to i forening.
Anden begrænsning i tegningsretten kan ikke fastsættes.
Kapitel 4 Generalforsamling i pensionskasser § 31. Medlemmernes ret til at træffe beslutninger i pensionskassen udøves  

 på generalforsamlingen.
I vedtægterne kan det dog bestemmes, at valg af  

 bestyrelsen, ændring af vedtægter eller pensionsregulativ foretages af  

 pensionskassens medlemmer ved urafstemning.
Stk. 2. Ethvert medlem har adgang til at møde på generalforsamlingen og  

 til at tage ordet der.
Ved afstemninger har hvert medlem een stemme.
De i §  

 3, stk. 1, nr. 4, nævnte personers stemmeret kan dog begrænses, jf. § 3, stk.  

 2. I vedtægterne kan der fastsættes nærmere regler om stemmeafgivningen.
 Stk. 3. Enhvert medlem har ret til at få et bestemt emne behandlet på  

 generalforsamlingen, såfremt der skriftligt fremsættes krav herom over for  

 bestyrelsen inden den i vedtægterne fastsatte frist.
 Stk. 4. Medlemmer af bestyrelsen og af direktionen, aktuaren og  

 revisorerne har adgang til at møde på generalforsamlingen og til at tage  

 ordet der, men har ikke stemmeret, jf. dog stk. 2.
 Stk. 5. Senest 8 dage før generalforsamlingen skal dagsordenen og de  

 fuldstændige forslag samt for den ordinære generalforsamlings vedkommende  

 tillige årsregnskab med revisionspåtegning og årsberetning udsendes til  

 medlemmerne.
§ 32. Inden seks måneder efter udløbet af hvert regnskabsår skal der  

 afholdes ordinær generalforsamling.
På denne skal der fremlægges årsregnskab  

 med revisionspåtegning og årsberetning.
Stk. 2. På den ordinære generalforsamling skal der 1) træffes afgørelse om anvendelse af overskud eller dækning af tab i  

 henhold til godkendt årsregnskab, 2) foretages de vedtægtsmæssige eller lovbestemte personvalg og 3) tages stilling til de andre spørgsmål, der efter vedtægterne eller på  

 bestyrelsens, en revisors, aktuarens, Finanstilsynets eller et medlems  

 begæring er sat på dagsordenen.
Stk. 3. Der må alene træffes beslutning om udlodning af overskud i form af  

 forhøjelse af pensionstilsagnene.
Et eventuelt akkumuleret overskud, der  

 måtte være til rådighed efter forhøjelse af pensionstilsagnene og hertil  

 svarende forhøjelse af hensættelserne og efter en eventuel nødvendig  

 forhøjelse af basiskapitalen, jf. § 10, stk. 3, skal overføres til næste år,  

 medmindre Finanstilsynet i særlige tilfælde tillader anden anvendelse.
§ 33. Ekstraordinær generalforsamling skal afholdes, når bestyrelsen  

 finder det hensigtsmæssigt.
Ekstraordinær generalforsamling skal indkaldes  

 inden fjorten dage, når det til behandling af et bestemt angivet emne  

 skriftligt forlanges af en tiendedel af samtlige medlemmer, af  

 pensionskassens aktuar, af en revisor eller af Finanstilsynet.
§ 34. På generalforsamlingen afgøres alle anliggender ved simpelt  

 stemmeflertal, hvis ikke denne lov eller vedtægterne bestemmer andet.
Står  

 stemmerne lige, skal valg afgøres ved lodtrækning, medmindre vedtægterne  

 bestemmer andet.
Stk. 2. Sager, der ikke er sat på dagsordenen, kan kun afgøres af  

 generalforsamlingen, hvis alle stemmeberettigede samtykker.
Dog kan den  

 ordinære generalforsamling altid afgøre sager, som efter vedtægterne eller §  

 32 skal behandles på en sådan generalforsamling, ligesom det kan besluttes at  

 indkalde en ekstraordinær generalforsamling til behandling af bestemte emner.
§ 35. Beslutning om ændring af en pensionskasses vedtægter eller  

 pensionsregulativ kan kun vedtages, såfremt det tiltrædes af mindst to  

 tredjedele af de afgivne stemmer.
Beslutningen skal i øvrigt opfylde de  

 yderligere forskrifter, som vedtægterne måtte indeholde.
 Stk. 2. Vedtægts- eller pensionsregulativændringer, der væsentligt  

 begrænser medlemmernes pensionstilsagn, forelægges medlemmerne skriftligt til  

 stillingtagen og har ikke virkning for de medlemmer, der inden for en  

 svarfrist har angivet ikke at ville tiltræde ændringerne, jf. dog § 36 og §  

 54.
 § 36. Ændringer i vedtægt eller pensionsregulativ, som Finanstilsynet i  

 medfør af kapitel 9 har pålagt en pensionskasse at foretage, og som ikke har  

 opnået de fornødne stemmer, anses som gyldigt vedtagne, såfremt der ikke er  

 afgivet et så stort antal stemmer imod ændringerne, som efter vedtægterne  

 kræves til beslutning om pensionskassens opløsning.
Kapitel 5 Årsregnskab m.v.
§ 37. For hvert regnskabsår udarbejder bestyrelsen og direktøren i  

 overensstemmelse med lovgivningens og vedtægternes regler herom et  

 årsregnskab bestående af balance (status), resultatopgørelse og noter.
Der  

 udarbejdes endvidere årsberetning.
Disse dele udgør en helhed.
Stk. 2. Årsregnskab og årsberetning underskrives af direktøren og  

 bestyrelsen.
Mener direktøren eller et bestyrelsesmedlem, at årsregnskabet  

 eller årsberetningen ikke bør godkendes, skal der redegøres herfor i  

 påtegningen.
Har direktøren eller et bestyrelsesmedlem andre indvendinger mod  

 årsregnskabet eller årsberetningen, som vedkommende ønsker at gøre  

 medlemmerne bekendt med, skal vedkommende ligeledes gøre rede herfor i  

 påtegningen.
§ 38. Regnskabsåret skal omfatte tolv måneder.
Dog kan en pensionskasses  

 første regnskabsperiode og ved omlægning af regnskabsperioden en senere  

 periode omfatte et kortere eller længere tidsrum, dog højst atten måneder.
 § 39. Årsregnskabet skal opstilles på overskuelig måde i overensstemmelse  

 med denne lov og forskrifter i henhold til loven.
 Stk. 2. Årsregnskabet skal give et retvisende billede af pensionskassens  

 aktiver og passiver, dens økonomiske stilling samt resultatet.
 Stk. 3. Hvis anvendelsen af bestemmelser i denne lov eller forskrifter i  

 henhold til loven ikke er tilstrækkelig til at give et retvisende billede som  

 nævnt i stk. 2, skal der gives yderligere oplysninger i årsregnskabet.
Stk. 4. Hvis anvendelsen af en bestemmelse i dette kapitel eller en  

 forskrift i henhold til § 42 i særlige tilfælde vil medføre, at årsregnskabet  

 kommer til at stride mod kravet i stk. 2, skal den fraviges, således at dette  

 krav opfyldes.
En sådan fravigelse skal anføres i noterne og behørigt  

 begrundes med oplysning om, hvilken indvirkning fravigelsen har på  

 pensionskassens aktiver og passiver, dens økonomiske stilling samt  

 resultatet.
 § 40. Opfylder årsregnskabet ikke lovgivningens forskrifter eller  

 pensionskassens vedtægter, kan Finanstilsynet kræve regnskabet ændret og  

 forelagt til fornyet behandling på en generalforsamling.
 § 41. Posterne i årsregnskabet værdiansættes i overensstemmelse med  

 følgende almindelige principper:
 1. Pensionskassen formodes at fortsætte sin virksomhed.
 2. Værdiansættelsesmetoderne må ikke ændres fra det ene regnskabsår til  

 det næste.
 3. Værdiansættelsen skal i alle tilfælde ske under udvisning af behørig  

 forsigtighed og især således:
a) at kun det overskud, der er konstateret på balancetidspunktet,  

 medtages, b) at der tages hensyn til alle forudsigelige risici og eventuelle tab,  

 som er opstået i løbet af det regnskabsår, årsregnskabet vedrører, eller i et  

 tidligere regnskabsår, selv om disse risici eller tab først bliver kendt  

 mellem balancetidspunktet og det tidspunkt, på hvilket årsregnskabet  

 udarbejdes, og c) at der tages hensyn til enhver værdiforringelse, hvad enten  

 årsregnskabet udviser tab eller overskud.
 4. Der skal tages hensyn til indtægter og udgifter vedrørende det år, som  

 regnskabet omfatter, uanset betalingstidspunktet.
 5. Aktiv- og passivposternes bestanddele skal værdiansættes hver for sig.
 6. Åbningsbalancen for hvert år skal svare til balancen for det foregående  

 år.
 Stk. 2. Finanstilsynet kan fastsætte regler, hvorefter stk. 1, nr. 3,  

 litra a, fraviges for at tage hensyn til værdiforøgelsen på bestemte aktiver,  

 gældsposter og hensættelser.
Stk. 3. De almindelige principper i stk. 1 kan desuden fraviges i  

 undtagelsestilfælde.
Eventuelle fravigelser skal anføres i noterne og  

 behørigt begrundes tillige med angivelse af deres indvirkning på  

 pensionskassens aktiver og passiver, dens økonomiske stilling og resultatet.
 § 42. Årsregnskabet skal i øvrigt udarbejdes i overensstemmelse med regler  

 fastsat af Finanstilsynet, herunder regler om opgørelse og værdiansættelse af  

 pensionshensættelserne.
§ 43. Årsberetningen skal indeholde en pålidelig redegørelse for  

 udviklingen i pensionskassens økonomiske aktiviteter og forhold.
Hvis  

 årsregnskabet i væsentlig grad er påvirket af usædvanlige forhold, samt hvis  

 der er væsentlig usikkerhed ved opgørelsen af årsregnskabet, skal der gives  

 oplysning herom i en særskilt del af beretningen.
Oplysningerne skal gives  

 hver for sig og om muligt med beløbsangivelse.
 Stk. 2. Årsberetningen skal endvidere indeholde omtale af betydningsfulde  

 hændelser indtruffet efter regnskabsårets afslutning samt af pensionskassens  

 forventede udvikling.
 Stk. 3. Bestyrelsen skal i årsberetningen eller i tilknytning til  

 resultatopgørelsen eller balancen stille forslag til beslutning vedrørende  

 anvendelse af pensionskassens overskud eller dækning af tab.
§ 44. Senest 10 dage efter regnskabets endelige vedtagelse og godkendelse  

 indsendes til Finanstilsynet 2 eksemplarer af det af generalforsamlingen  

 godkendte årsregnskab med revisionspåtegning og årsberetning med oplysning  

 om, hvornår årsregnskabet er godkendt.
Endvidere indsendes udskrift af  

 revisionsprotokollen vedrørende årsregnskabets revision.
Er den vedtagne  

 fordeling af overskud eller dækning af tab ikke indarbejdet i årsregnskabet  

 eller årsberetningen, indsendes tillige en bekræftet afskrift af  

 generalforsamlingsprotokollen, som viser denne fordeling eller dækning.
Stk. 2. Finanstilsynet videregiver det ene af de regnskaber, der er nævnt  

 under stk. 1, til Erhvervs- og Selskabsstyrelsen, der bekendtgør modtagelsen  

 i Statstidende.
De modtagne årsregnskaber er offentligt tilgængelige i  

 Erhvervs- og Selskabsstyrelsen.
 § 45. Finanstilsynet kan forlange årsregnskabsposterne samt yderligere  

 specifikationer hertil udfærdiget på særlige skemaer til brug ved bedømmelse  

 af pensionskassernes økonomiske stilling og ved udarbejdelsen af tilsynets  

 årlige beretning.
 Stk. 2. Finanstilsynet kan forlange de skemaer, der er nævnt under stk. 1,  

 suppleret med redegørelser om enkeltforhold underskrevet af pensionskassens  

 direktør, bestyrelse, revisorer eller aktuar.
 Stk. 3. De skemaer og redegørelser, der er nævnt under stk. 1 og stk. 2,  

 indsendes efter regler fastsat af tilsynet.
Kapitel 6 Placeringsregler og båndlæggelse § 46. Midler svarende til mindst 60 pct. af pensionshensættelserne skal  

 være anbragt på følgende måde:
1) i fondsaktiver eller gældsbreve, for hvilke den danske stat eller en  

 dansk kommune står som udsteder eller garant, 2) i fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn, 3) som indestående i danske pengeinstitutter, 4) i lån sikret ved tinglyst panteret i beboelses- eller kontorejendomme  

 eller ejendomme, hvis værdi i øvrigt er uafhængig af en særlig  

 erhvervsudnyttelse, dog ikke ud over to tredjedele af ejendomsværdien ifølge  

 den senest foretagne offentlige vurdering, 5) i fast ejendom, som pensionskassen ejer, og som er af samme art som  

 nævnt under nr. 4, eller 6) i lån mod sikkerhed, som må anses for lige så betryggende som de under  

 nr. 4 nævnte, og i værdipapirer, som efter den sikkerhed, de frembyder, kan  

 stilles i klasse med de aktiver, der er nævnt under nr. 1-3 og 5.
 Stk. 2. De begrænsninger for midlernes anbringelse, der er fastsat i stk.  

 1, kan fraviges af Finanstilsynet.
 § 47. En pensionskasses samlede anbringelse af midler i en enkelt  

 virksomhed i form af ejerkapital og lånekapital må ikke overstige 2 pct. af  

 pensionskassens samlede passiver.
 Stk. 2. Tilsvarende gælder for en pensionskasses samlede anbringelse af  

 midler hos virksomheder, mellem hvilke der består en sådan forbindelse, at  

 anbringelserne hos de pågældende udgør en samlet risiko for pensionskassen.
 Stk. 3. Såfremt pensionskassen i forbindelse med sin normale drift har  

 fået et tilgodehavende i den eller de virksomheder, pensionskassen er knyttet  

 til, må dette ikke varigt overstige et beløb, som må anses for rimeligt i  

 forhold til pensionskassens størrelse og virksomhedens art.
 Stk. 4. Stk. 1 og 2 finder ikke anvendelse på aktiver efter § 46, stk. 1,  

 eller på aktiver, der efter Finanstilsynets skøn frembyder en tilsvarende  

 sikkerhed.
 Stk. 5. For anbringelse af midler i kapitalformidlingsaktieselskaber  

 finder reglen i stk. 1 alene anvendelse på midler svarende til  

 pensionshensættelserne.
 § 48. Finanstilsynet fastsætter regler om midlernes placering med hensyn  

 til kongruens og lokalisering i forhold til de valutaer og de lande, i hvilke  

 pensionsforpligtelserne skal afvikles.
§ 49. En pensionskasse skal båndlægge aktiver til en bogført værdi  

 svarende til de af aktuaren ved årsregnskabets slutning opgjorte  

 pensionshensættelser.
Ved båndlæggelsen anses aktiverne som givet i håndpant  

 til sikkerhed for medlemmernes krav.
Er de pågældende aktiver fondsaktiver  

 registreret i Værdipapircentralen, skal en tilsvarende båndlæggelse med  

 Finanstilsynet som berettiget registreres i Værdipapircentralen.  

 Båndlæggelsen sker i overensstemmelse med de af Finanstilsynet fastsatte  

 bestemmelser.
Finanstilsynet kan bemyndige pensionskassens statsautoriserede  

 eller registrerede revisor til at underskrive påtegninger om båndlæggelse på  

 tilsynets vegne.
 Stk. 2. Ønsker pensionskassen nogen del af pensionshensættelserne dækket  

 af fast ejendom, der tilhører pensionskassen, båndlægges et tinglyst  

 ejerpantebrev.
 Stk. 3. Mindst 75 pct. af de båndlagte aktiver skal være aktiver efter §  

 46.
 § 50. Ved opgørelsen af, om aktiver båndlagt i overensstemmelse med § 46  

 svarer til pensionshensættelserne, kan medregnes tilgodehavende, uforfaldne  

 renter af værdipapirer efter § 46, stk. 1, nr. 1, 2, 4 og 6, forudsat at  

 værdipapirerne er båndlagt.
§ 51. Båndlæggelse i overensstemmelse med § 49 skal finde sted inden 3  

 måneder efter hvert regnskabsårs udgang.
I løbet af regnskabsåret skal på  

 samme måde og med 3 måneders frist foretages båndlæggelse til dækning af det  

 beløb, hvormed pensionshensættelserne skønnes at være vokset i den forløbne  

 del af regnskabsåret.
Finanstilsynet kan dispensere fra fristen i 2. pkt.
Kapitel 7 Revision og granskning § 52. Årsregnskabet skal revideres af en eller flere revisorer valgt af  

 generalforsamlingen i overensstemmelse med vedtægternes bestemmelser.
Mindst  

 een af revisorerne skal være statsautoriseret eller registreret.
 § 53. § 179, stk. 1, § 180, stk. 1, 3 og 4, §§ 181-183, § 184, stk. 1 og  

 4, og §§ 186-191 i lov om forsikringsvirksomhed finder tilsvarende  

 anvendelse. § 185 i lov om forsikringsvirksomhed finder tilsvarende  

 anvendelse på forholdet mellem pensionskasserne og den eller de virksomheder,  

 de er knyttede til.
 Stk. 2. Finanstilsynets udnævnelse af revisor og skifterettens udpegning  

 af granskningsmænd forudsætter, at forslaget herom har opnået tilslutning fra  

 mindst henholdsvis 10 pct. og 25 pct. af samtlige stemmeberettigede  

 medlemmer.
Kapitel 8 Overførsel af pensionstilsagn, genoprettelsesplaner, andre  

 foranstaltninger og opløsning § 54. En pensionskasses beslutning om hel eller delvis overførsel af  

 pensionstilsagnene til et forsikringsselskab eller til en anden  

 pensionskasse, der er knyttet til virksomheder inden for samme koncern, skal  

 opfylde forskrifterne i § 35, stk. 1.
 Stk. 2. Hvis der ved overførslen foretages ændringer i pensionstilsagnene,  

 herunder forandring af bonusregler, skal disse ændringer forelægges  

 Finanstilsynet til godkendelse.
Stk. 3. Forinden Finanstilsynet giver tilladelse, skal pensionskassen til  

 hvert enkelt medlem og andre pensionsberettigede, der omfattes af  

 overførslen, fremsende en af tilsynet godkendt redegørelse for den påtænkte  

 overførsel.
Redegørelsen skal beskrive overførslen og dens konsekvenser for  

 medlemmerne og skal opfordre medlemmerne til at meddele tilsynet indvendinger  

 imod overførslen inden en fastsat frist.
Stk. 4. Efter udløbet af den i stk. 3 omhandlede frist træffer  

 Finanstilsynet beslutning om, hvorvidt pensionstilsagnene kan overføres i  

 overensstemmelse med det fremsatte forslag.
Overførslen kan ikke påberåbes  

 som grundlag for at hæve pensionsaftalen.
 Stk. 5. Såfremt der sker overførsel af samtlige pensionskassens aktiver og  

 passiver til et forsikringsselskab eller til en anden pensionskasse, der er  

 knyttet til virksomheder inden for samme koncern, foretager Finanstilsynet af  

 egen drift anmeldelse til Erhvervs- og Selskabsstyrelsen om pensionskassens  

 opløsning.
§ 55. Er en pensionskasses basiskapital ikke tilstrækkelig, skal  

 Finanstilsynet pålægge pensionskassen at udarbejde en plan for genoprettelse  

 af dens økonomiske stilling.
Planen skal tilsigte en genoprettelse af den  

 økonomiske stilling over et kortere tidsrum, der fastsættes af  

 Finanstilsynet.
Pensionskassen skal forelægge planen for Finanstilsynet til  

 bedømmelse af, om planen indeholder de foranstaltninger, som skønnes  

 nødvendige.
 § 56. Såfremt Finanstilsynet ikke finder den i § 55 nævnte plan  

 betryggende, eller såfremt der er sket en forringelse af pensionskassens  

 økonomiske stilling i forhold til planen, skal Finanstilsynet pålægge  

 pensionskassen inden en af tilsynet fastsat frist at foretage de  

 foranstaltninger, som tilsynet skønner nødvendige.
 Stk. 2. Finanstilsynet skal endvidere meddele en pensionskasse pålæg,  

 såfremt:
1) pensionskassen ikke overholder denne lov og de i medfør af loven  

 udstedte forskrifter, 2) pensionskassen ikke overholder sine vedtægter eller det for sin  

 virksomhed gældende grundlag, 3) Finanstilsynet ikke finder det i nr. 2 nævnte grundlag eller den måde,  

 hvorpå pensionskassens midler er anbragt, betryggende, eller 4) såfremt der i pensionskassen konstateres manglende dækning.
 Stk. 3. Pålæg om nedsættelse af pensionsydelser kan alene meddeles,  

 såfremt mulighederne for en genoprettelse af pensionskassens økonomiske  

 stilling på anden måde er udtømte.
 § 57. Finanstilsynet kan tilbagekalde pensionskassens koncession, såfremt  

 pensionskassen ikke inden for de af Finanstilsynet fastsatte frister har  

 efterkommet et pålæg efter § 56.
 § 58. En pensionskasse skal opløses, såfremt:
1) den ikke har nogen bestyrelse eller aktuar og dette ikke afhjælpes  

 inden en af Finanstilsynet fastsat frist, 2) pensionskassens medlemstal bliver mindre end 50, jf. § 7, 3) en så stor del af medlemskredsen forlader pensionskassen i forbindelse  

 med et frasalg af en del af virksomheden, at det vil bringe de resterende  

 medlemmers rettigheder ifølge vedtægter og regulativ i fare, 4) den til pensionskassen knyttede virksomhed nedlægges i sin helhed, 5) pensionskassens forpligtelser er fuldt indfriede eller 6) pensionskassens koncession tilbagekaldes.
 § 59. Skal en pensionskasse opløses efter § 58, kan Finanstilsynet træffe  

 beslutning om, at bestanden af pensionstilsagn skal søges overdraget til et  

 forsikringsselskab eller til en anden pensionskasse, der er knyttet til  

 virksomheder inden for samme koncern, eller at bestanden af pensionstilsagn  

 skal tages under administration, eller at der skal ske udlodning af  

 pensionskassens formue.
 Stk. 2. Kapitel 15 i lov om forsikringsvirksomhed om administration af en  

 livsforsikringsbestand finder tilsvarende anvendelse på en bestand af  

 pensionstilsagn.
 § 60. Beslutning om opløsning af en pensionskasse kan kun træffes af:
1) generalforsamlingen i forbindelse med en overdragelse af hele bestanden  

 efter § 54, 2) generalforsamlingen, såfremt ingen medlemmer modsætter sig opløsningen,  

 eller 3) Finanstilsynet, såfremt den i § 58 anførte opløsning ikke finder sted.
§ 61. Er ikke andet fastsat i lovgivningen, gennemføres beslutning om  

 opløsning af en pensionskasse ved likvidation, medmindre Finanstilsynet giver  

 tilladelse til, at samtlige pensionskassens aktiver og passiver som helhed  

 overdrages til et forsikringsselskab eller til en anden pensionskasse, der er  

 knyttet til virksomheder inden for samme koncern.
Generalforsamlingen kan  

 vælge en eller flere likvidatorer til at foretage opløsningen.
I modsat fald  

 udnævner Finanstilsynet en eller flere likvidatorer.
Taler hensynet til  

 medlemmerne eller kreditorerne derfor, kan Finanstilsynet udnævne en  

 likvidator til at foretage likvidationen sammen med de af generalforsamlingen  

 valgte.
§ 62. Beslutning om likvidation skal registreres i Erhvervs- og  

 Selskabsstyrelsen.
Likvidator skal inden 14 dage anmelde beslutningen til  

 Finanstilsynet og Erhvervs- og Selskabsstyrelsen.
Er beslutningen truffet i  

 medfør af § 60, stk. 1, nr. 3, foretager tilsynet af egen drift anmeldelse  

 til Erhvervs- og Selskabsstyrelsen, og likvidationen anses som påbegyndt på  

 det tidspunkt, hvor tilsynet traf beslutning.
Stk. 2. Likvidatorerne træder i bestyrelsens og direktionens sted.
Denne  

 lovs bestemmelser om bestyrelsen finder med de fornødne lempelser anvendelse  

 på likvidatorerne.
 Stk. 3. Likvidator kan til enhver tid afsættes af den, der har besluttet  

 udnævnelsen.
 Stk. 4. En pensionskasse, der er under likvidation, skal bibeholde sit  

 navn med tilføjelsen »i likvidation«.
Stk. 5. I øvrigt finder lovens regler om regnskabsaflæggelse, revision,  

 generalforsamlinger og om regnskabers indsendelse til Finanstilsynet samt §  

 172, stk. 1-3, og § 173 i lov om forsikringsvirksomhed tilsvarende anvendelse  

 i pensionskasser under likvidation.
Finanstilsynet kan dispensere fra  

 bestemmelserne.
§ 63. Deling af pensionskassens formue efter fyldestgørelse af  

 kreditorerne sker i overensstemmelse med vedtægternes forskrifter.
De midler,  

 der i medfør af §§ 49-51 er båndlagt, tjener alene til fyldestgørelse af  

 vedtægtsmæssige forpligtelser.
Delingen af pensionskassens formue må ikke  

 foretages, før Finanstilsynet har godkendt en plan derfor.
§ 64. På en pensionskasses vegne kan konkursbegæring kun indgives af  

 bestyrelsen, eller, hvis pensionskassen er under likvidation, af likvidator.  

 En pensionskasse, der er under konkurs, skal bibeholde sit navn med  

 tilføjelsen »under konkurs«.
Skifteretten giver meddelelse til  

 Erhvervs- og Selskabsstyrelsen om konkursens begyndelse og slutning.
I  

 forbindelse med konkursens slutning slettes pensionskassen af Erhvervs- og  

 Selskabsstyrelsen.
 Stk. 2. Er pensionskassen under likvidation, og finder likvidator, at  

 likvidationen ikke vil give fuld dækning til kreditorerne og de  

 pensionsberettigede, skal han indkalde generalforsamlingen til beslutning om  

 indgivelse af konkursbegæring.
 Stk. 3. Bliver en pensionskasse insolvent, skal Finanstilsynet indgive  

 konkursbegæring til skifteretten, medmindre en sådan begæring er indgivet af  

 andre.
Stk. 4. Erklæres en pensionskasse konkurs, tages bestanden af  

 pensionstilsagn under administration af Finanstilsynet, og skifteretten  

 oversender de i § 46 nævnte midler til Finanstilsynet.
De enkelte  

 pensionsberettigede kan ikke gøre krav gældende imod konkursboet.
Derimod kan  

 Finanstilsynet i konkursboet anmelde et beløb svarende til forskellen mellem  

 pensionshensættelserne ved konkursens indtræden og værdien af de midler, der  

 er båndlagt i medfør af §§ 49-51.
 Stk. 5. Endvidere kan Finanstilsynet på administrationsboets vegne kræve,  

 hvad der svarer til den basiskapital, som modsvarer den for pensionskassen  

 beregnede solvensmargen, og som er i behold ifølge en status opgjort ved  

 administrationsboets begyndelse i overensstemmelse med § 10.
Stk. 6. Finanstilsynet udpeger en likvidator til at forestå delingen af de  

 båndlagte midler.
Kapitel 15 i lov om forsikringsvirksomhed om administration  

 af en livsforsikringsbestand finder tilsvarende anvendelse på en bestand af  

 pensionstilsagn.
Kapitel 9 Tilsyn § 65. Finanstilsynet påser overholdelsen af denne lov og af de  

 bestemmelser, der er udstedt i medfør af loven, jf. dog § 68.
§ 66. Pensionskasserne skal give Finanstilsynet de oplysninger, der er  

 nødvendige for Finanstilsynets virksomhed.
Finanstilsynet kan undersøge de af  

 loven omfattede pensionskassers forhold.
§ 67. Til dækning af udgifterne ved tilsynet pålignes pensionskasser, der  

 er under tilsyn efter denne lov, et beløb, der fastsættes i henhold til § 242  

 i lov om forsikringsvirksomhed.
Finanstilsynet har udpantningsret for  

 bidragene.
 § 68. Erhvervs- og Selskabsstyrelsen fastsætter bestemmelser om førelsen  

 af registeret over pensionskasser, herunder om bekendtgørelse i Statstidende,  

 retsvirkningerne heraf og om gebyrer i forbindelse med registrering,  

 afskrifter af registerbladet, anmeldelser, regnskaber m.v.
Stk. 2. Erhvervs- og Selskabsstyrelsen kan bestemme, at alle eller nogle  

 registreringer m.v. offentliggøres i en særlig registreringstidende.  

 Styrelsen kan endvidere bestemme, at registrering og offentliggørelse skal  

 ske i styrelsens edb-informationssystem samtidig med eller i stedet for  

 registreringstidende.
Oplysninger, offentliggjort i edb-informationssystemet  

 og i registreringstidende, anses for at være kommet til tredjemands kundskab  

 og har i enhver henseende samme retsvirkning som offentliggørelse i  

 Statstidende.
 § 69. Finanstilsynet afgiver en årlig beretning til industriministeren om  

 pensionskassernes virksomhed.
 Stk. 2. Finanstilsynet bestemmer, i hvilket omfang beretningen skal  

 offentliggøres.
 § 70. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Industriministeriets Erhvervsankenævn senest 4 uger  

 efter, at afgørelsen er meddelt den pågældende.
Stk. 2. Omgøres en af Finanstilsynet truffet afgørelse, der går ud på, at  

 pensionskassen skal træde i likvidation, eller at dets pensionskassebestand  

 tages under administration, skal Erhvervs- og Selskabsstyrelsen straks  

 registrere dette.
Finanstilsynet skal, såfremt pensionskassen ejer faste  

 ejendomme, drage omsorg for fornøden tinglysning.
Kapitel 10 Straffebestemmelser m.v.
§ 71. Medmindre højere straf er forskyldt efter anden lovgivning, straffes  

 den, der overtræder § 4, § 10, stk. 1, § 15, § 16, stk. 1, § 20, stk. 4 og 5,  

 § 24, § 26, § 29, § 32, stk. 1, 2. pkt., § 37, stk. 1, §§ 38-39, § 41, stk. 1  

 og 3, § 43, § 54, stk. 1-3, § 55, 3. pkt., § 62, stk. 1, 2. pkt., § 62, stk.  

 4, § 63 og § 64, stk. 1, 2. pkt., med bøde.
På samme måde straffes grov eller  

 gentagen overtrædelse af § 20, stk. 2, 1. pkt.
Endvidere straffes  

 overtrædelse af de i § 53, stk. 1, nævnte bestemmelser, i det omfang en sådan  

 overtrædelse kan straffes efter § 260 i lov om forsikringsvirksomhed.
 Stk. 2. På samme måde straffes bestyrelsesmedlemmer, direktører,  

 prokurister og andre ansatte, aktuarer, revisorer og likvidatorer samt deres  

 suppleanter, såfremt de ubeføjet røber, hvad de under udøvelsen af deres  

 hverv har fået kundskab om, eller såfremt de giver urigtige eller vildledende  

 oplysninger til Finanstilsynet, Erhvervs- og Selskabsstyrelsen eller andre  

 offentlige myndigheder, til offentligheden eller til  

 pensionskassemedlemmerne.
 Stk. 3. Den, der ikke efterkommer et påbud efter § 56, stk. 1 og 2, eller  

 § 66, straffes med bøde.
Stk. 4. Er en overtrædelse begået af en pensionskasse, et aktieselskab, et  

 anpartsselskab eller lignende, kan der pålægges selskabet eller  

 pensionskassen som sådan straf af bøde.
Er en overtrædelse begået af en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges kommunen eller det kommunale fællesskab  

 bødeansvar.
 Stk. 5. I forskrifter, der udstedes i henhold til denne lov, kan der  

 fastsættes straf af bøde for overtrædelse af bestemmelser i forskrifterne  

 samt for ikke at efterkomme påbud givet i henhold til forskrifterne.
 § 72. Undlader en pensionskasses bestyrelse, direktør, likvidator, revisor  

 eller aktuar at efterkomme de pligter, der efter loven påhviler eller  

 pålægges dem, kan Finanstilsynet pålægge de pågældende under daglige eller  

 ugentlige bøder at opfylde pligterne.
Kapitel 11 Ikrafttrædelses- og overgangsbestemmelser § 73. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov om tilsyn med pensionskasser, jf.  

 lovbekendtgørelse nr. 4 af 12. januar 1984.
Stk. 3. Bestemmelserne i kapitel 5, Årsregnskab m.v., anvendes på  

 regnskabsår, der påbegyndes 1. januar 1989 og senere.
For regnskabsår, der  

 påbegyndes før dette tidspunkt, anvendes de hidtil gældende regler om  

 regnskabsaflæggelse.
 Stk. 4. Henvisninger til § 14 i lov om tilsyn med pensionskasser i  

 båndlæggelsespåtegninger og i registreringer i Værdipapircentralen skal med  

 virkning fra lovens ikrafttræden forstås som henvisninger til § 49 i lov om  

 tilsyn med firmapensionskasser.
Stk. 5. Loven gælder ikke for Færøerne og Grønland.
Ved kongelig anordning  

 kan loven sættes i kraft for Grønland med de afvigelser, som landsdelens  

 særlige forhold tilsiger.
§ 74. Pensionskasser, der var under tilsyn i medfør af lov om tilsyn med  

 pensionskasser, jf. lovbekendtgørelse nr. 4 af 12. januar 1984, skal inden 3  

 år efter lovens ikrafttræden have opnået koncession i henhold til § 17.  

 Finanstilsynet kan forlænge denne frist.
En pensionskasse skal først opfylde  

 denne lovs bestemmelser om pensionsregulativ samt det økonomiske og tekniske  

 grundlag, når pensionskassen opnår koncession.
Indtil pensionskassen opnår  

 koncession, finder bestemmelserne i lovbekendtgørelse nr. 4 af 12. januar  

 1984 vedrørende pensionskassens vedtægter anvendelse på pensionskassen.  

 Såfremt koncession ikke er opnået ved fristens udløb, finder reglerne i  

 kapitel 8 anvendelse.
§ 75. Pensionskasser, der omfattes af §§ 1 og 2, og som lovligt drev  

 pensionskassevirksomhed ved denne lovs ikrafttræden, men som ikke omfattes af  

 lov om tilsyn med pensionskasser, jf. lovbekendtgørelse nr. 4 af 12. januar  

 1984, eller lov om forsikringsvirksomhed, jf. lovbekendtgørelse nr. 127 af  

 23. marts 1984 med senere ændringer, skal inden 3 år efter lovens  

 ikrafttræden have opnået koncession i henhold til § 17. Finanstilsynet kan  

 forlænge denne frist.
De for disse pensionskasser hidtil gældende regler  

 bortset fra opløsningsbestemmelser finder tilsvarende anvendelse på de  

 pågældende pensionskasser, indtil koncession er meddelt.
Såfremt koncession  

 ikke er opnået ved fristens udløb, opløses pensionskassen i medfør af kapitel  

 8 i denne lov.
§ 76. Vedtægts- og pensionsregulativændringer, som er nødvendige for at  

 opnå koncession i medfør af § 17, og som ikke har opnået det til  

 gennemførelse vedtægtsmæssigt fornødne stemmetal, anses som gyldigt vedtagne,  

 såfremt der ikke er afgivet så mange stemmer imod ændringerne, som kræves til  

 beslutning om pensionskassens opløsning.
Såfremt disse vedtægts- eller  

 regulativændringer ikke herefter kan anses for vedtagne, opløses  

 pensionskassen i medfør af bestemmelserne i kapitel 8.
 § 77. Uanset §§ 46 og 47 kan pensionskasser, der virkede ved lovens  

 ikrafttræden, fortsat besidde de aktiver, som de lovligt ejede på dette  

 tidspunkt.
 § 78. Bestemmelserne i § 7, stk. 1, finder ikke anvendelse på  

 pensionskasser, der ved lovens ikrafttræden havde mindre end 50 medlemmer  

 opgjort efter § 3.
 Stk. 2. Såfremt medlemstallet i en af de i stk. 1 nævnte pensionskasser er  

 eller bliver mindre end 50, skal Finanstilsynet beslutte, på hvilke  

 betingelser pensionskassen kan fortsætte sin virksomhed.
 Stk. 3. Dispensationer, der er meddelt pensionskasser i medfør af § 6 i  

 lov om tilsyn med pensionskasser, jf. lovbekendtgørelse nr. 4 af 12. januar  

 1984, er fortsat gyldige i overensstemmelse med denne bestemmelse.
§ 79. Pensionskasser, der i de seneste 3 år inden lovens vedtagelse i  

 henhold til vedtægterne regelmæssigt udloddede ydelser, som modtagerne ikke  

 havde retligt krav på, kan i indtil 5 år efter lovens ikrafttræden fortsat  

 udlodde sådanne ydelser til de personer, der inden for den nævnte periode  

 modtog sådanne ydelser.
Finanstilsynet kan dog forlænge denne frist med  

 indtil 10 år.
 § 80. Den i § 13, stk. 13, i lov om tilsyn med pensionskasser, jf.  

 lovbekendtgørelse nr. 4 af 12. januar 1984, nævnte kursreservefond skal  

 opløses, og midlerne skal overføres til reserven i overensstemmelse med de af  

 Finanstilsynet fastsatte regnskabsforskrifter.
