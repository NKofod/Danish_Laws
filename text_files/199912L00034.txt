Fremsat den 13. oktober 1999 af by- og boligministeren  

 (Jytte Andersen) Forslag til Lov om ændring af lov om almene boliger  

 samt støttede private andelsboliger m.v.
(Ustøttede private andelsboliger, forlængelse  

 med samtidig aftrapning af særstøtte til visse ungdomsboliger,  

 ophævelse af kvote for servicearealer) § 1 I lov om almene boliger samt støttede private  

 andelsboliger m.v., jf. lovbekendtgørelse nr. 102 af 17. februar 1999,  

 foretages følgende ændringer:
 1. § 99 affattes således:
»§ 99. By- og boligministeren kan på statskassens vegne  

 i hvert af studieårene fra 2000-2001 til 2007-2008 yde tilskud til  

 nedbringelse af lejen i ungdomsboliger.
Huslejetilskud kan alene ydes til de  

 ungdomsboliger, som i studieåret 1999-2000 har modtaget huslejetilskud  

 efter § 99 i denne lov.
 Stk. 2. Huslejetilskud efter stk. 1 ydes efter by- og  

 boligministerens nærmere bestemmelser med udgangspunkt i det udbetalte  

 huslejetilskud for studieåret 1999-2000, således at tilskuddet  

 med virkning fra studieåret 2000-2001 aftrappes over maksimalt 8  

 år.
 Stk. 3. De særlige kriselån, der er ydet til  

 ungdomsboliger med tilslutning fra Folketingets Finansudvalg i  

 finansårene 1975-1976 og 1976-1977, tilbagebetales i henhold til de  

 oprindeligt fastsatte vilkår.
Stk. 4. For ungdomsboliger, der med tilslutning fra  

 Folketingets Finansudvalg har fået henstand med betaling af renter og  

 afdrag på statslån, sker tilbagebetalingen i henhold til de  

 oprindeligt fastsatte vilkår, idet løbetiden forlænges  

 svarende til henstandsperioden.
Restgælden opgøres med  

 tillæg af renter og bidrag påløbet i henstandsperioden.  

 By- og boligministeren kan efter indstilling fra den tilsynsførende  

 kommune forlænge tilbagebetalingsperioden.
 Stk. 5. Er der ikke fastsat vilkår for  

 tilbagebetalingen af lån efter stk. 3 og 4, fastsætter by- og  

 boligministeren vilkårene for tilbagebetalingen.
 Stk. 6. Tilbagebetalingen af lån efter stk. 3 og 4  

 påbegyndes, når huslejetilskud efter stk. 1 er fuldt  

 afviklet.«.
 2. I § 102 indsættes efter »ydelse af tilskud efter §§  

 91-96,«: »aftrapning af midlertidige støtteordninger og kommunal  

 indberetning af støtteberettigede boliger efter § 99,«.
 3. I § 109, stk. 5 og 6, ændres »stk. 3« til: »stk.  

 4«.
 4. I § 110, stk. 1, indsættes som 2. pkt.: »§ 109,  

 stk. 1, finder tilsvarende anvendelse.«.
 5. I § 114, stk. 1, udgår »1 og«.
 6. I § 114, stk. 2, udgår », § 109, stk. 1,«.
 7. § 140, stk. 2-3, ophæves.
 Stk. 4 bliver herefter stk. 2.
 8. § 160 a affattes således:
»§ 160 a.
Støttede private andelsboliger er omfattet af  

 kapitel II i lov om andelsboligforeninger og andre boligfællesskaber og  

 anses ikke som almene boliger.«.
 9. I § 160 c, stk. 7, ændres »stk. 9.« til:  

 »stk. 10.«.
 10. Efter kapitel 11 a indsættes som nyt kapitel:
»Kapitel 11 b Ustøttede private andelsboliger § 160 m.
Ustøttede private andelsboliger er omfattet af  

 kapitel II i lov om andelsboligforeninger og andre boligfællesskaber og  

 anses ikke som almene boliger.
§ 160 n.
Kommunalbestyrelsen kan give tilsagn om at yde  

 garanti for realkreditlån til etablering af andelsboliger.
Etablering  

 kan ske ved nyopførelse eller ved erhvervelse af en eksisterende  

 ejendom med eller uden efterfølgende ombygning.
Garantien dækker  

 den del af restgælden på lånet, der har pantesikkerhed ud  

 over 65 pct. af ejendommens værdi på tidspunktet for lånets  

 optagelse.
Den del af restgælden, der ikke omfattes af garantien, har  

 panteret forud for den garanterede del af restgælden.
Stk. 2. Kommunalbestyrelsens tilsagn kan gives til  

 andelsboligforeninger, som er stiftet eller er under stiftelse.
Endvidere kan  

 kommunalbestyrelsens tilsagn gives til personer, institutioner, selskaber og  

 fonde, som påtager sig at etablere andelsboliger med henblik på  

 overdragelse til en andelsboligforening enten ved nyopførelse eller  

 ved erhvervelse af en eksisterende ejendom, der ikke anvendes til beboelse,  

 med efterfølgende ombygning til andelsboliger.
§ 160 o.
Tilsagn om garanti skal meddeles inden  

 påbegyndelse af byggearbejder, der omfattes af tilsagnet, eller inden  

 der er indgået aftale om erhvervelse af en eksisterende ejendom med  

 henblik på omdannelse til andelsboliger.
 Stk. 2. Det er et vilkår for tilsagnet, at der  

 senest i forbindelse med byggearbejdernes påbegyndelse eller i  

 forbindelse med indgåelse af aftale om erhvervelse foreligger bindende  

 købstilbud for mindst 75 pct. af andelene.
§ 160 p.
Ved omprioritering af lån, hvortil der ydes  

 garanti i henhold til § 160 n, kan kommunalbestyrelsen overføre  

 garantien til omprioriteringslånet.
Der ydes samme procentvise  

 kommunale garanti for omprioriteringslånet som for det indfriede  

 lån på indfrielsestidspunktet.
§ 160 q.
Bestemmelserne i § 103 samt regler udstedt herom i  

 medfør af § 113, § 178, stk. 3 og 4, og § 185, stk. 1, nr. 1, og stk.  

 2, finder tilsvarende anvendelse for ustøttede private  

 andelsboliger.
§ 160 r.
Kommunalbestyrelsens afgørelser efter § 160 n,  

 stk. 1, kan ikke indbringes for anden administrativ myndighed.«.
§ 2 Loven træder i kraft den 1. januar 2000.
 Stk. 2. § 1, nr. 1, træder dog først i kraft  

 1. august 2000.
Bemærkninger til lovforslaget Almindelige bemærkninger Lovforslaget indeholder følgende  

 hovedelementer:
 1.	Indførelse af ny andelsboligtype.
 2.	Forlængelse med samtidig aftrapning af særstøtte  

 til visse ungdomsboliger.
 3.	Ophævelse af kvote for servicearealtilskud til eksisterende  

 ældreboliger.
 1. Indførelse af en ny andelsboligtype.
Som led i bypolitikken foreslås det at  

 indføre en ny type andelsbolig, hvor der ikke ydes nogen direkte  

 offentlig støtte til betaling af ydelsen på  

 realkreditlånet.
Boligerne skal ses som et supplement til de  

 eksisterende boligtyper.
Formålet er at skabe en endnu bredere vifte af  

 boligtyper end den eksisterende, således at der i endnu højere  

 grad end i dag bliver mulighed for at blande boligformerne i de enkelte by-  

 og boligområder.
Samtidig forbedres mulighederne for at  

 imødekomme den stærke interesse - især blandt den  

 ældre del af befolkningen - for andelsboligformen.
Lovforslaget har  

 ingen betydning for reglerne for den eksisterende støttede private  

 andelsbolig.
For at fremme etableringen af ustøttede private  

 andelsboliger foreslås, at kommunerne gives mulighed for at yde garanti  

 for den del af realkreditlånet, som har pantesikkerhed i intervallet 65  

   80 pct. af ejendommens værdi.
Garantien reduceres i takt med  

 nedbringelsen af restgælden på lånet.
Herudover ydes der  

 ikke anden direkte offentlig støtte.
 Med muligheden for at yde garanti får kommunerne i  

 overensstemmelse med decentraliseringsbestræbelserne i boligpolitikken  

 et redskab, som de på frivillig basis kan benytte til at tilpasse  

 boligforsyningen til lokale boligbehov, og hvor der er sammenhæng  

 mellem beslutningskompetence og økonomisk ansvar.
Udgangspunktet for ordningen er, at de ustøttede  

 private andelsboliger i videst muligt omfang tilvejebringes på  

 almindelige markedsvilkår, dvs. med så få reguleringer som  

 muligt.
En række forhold, som gælder for støttede private  

 andelsboliger, foreslås således ikke at skulle være  

 gældende for ustøttede private andelsboliger.
Det gælder  

 følgende forhold:
Byggeskadefonden: Ustøttede private  

 andelsboliger foreslås ikke omfattet af Byggeskadefonden.
Baggrunden  

 herfor er, at der i forbindelse med ustøttede private andelsboliger i  

 udstrakt grad er tale om almindeligt privat byggeri, som ikke er omfattet af  

 fonden.
Der synes ikke at være saglig grund til at fravige dette  

 princip.
 Udbudsregler: Der stilles ikke krav om, at  

 byggeriet af ustøttede private andelsboliger skal udbydes i  

 konkurrence efter cirkulære om udbud af bygge- og anlægsarbejder.  

 Det overlades til parterne selv at træffe beslutning om disse forhold,  

 ligesom kommunalbestyrelsen kan stille det som vilkår.
Anskaffelsessum: Der medtages ikke bestemmelser om  

 anskaffelsessummens størrelse eller andet vedrørende  

 boligafgiftsniveauet.
Det overlades til kommunalbestyrelsen, om den vil  

 sætte sådanne vilkår for tilsagnet.
Arealgrænser: Der fastsættes ikke  

 bestemmelser om arealgrænser eller andet vedrørende  

 størrelsen af boligerne, herunder størrelsen af  

 fællesarealerne.
Det overlades til kommunalbestyrelsen, om den vil  

 sætte sådanne vilkår for tilsagnet.
 Gebyr: Da der ikke ydes nogen form for statslig  

 støtte, er der ikke, som for støttede private andelsboliger,  

 grundlag for at opkræve et statsligt administrationsgebyr.
Usolgte andele: Ved entreprenørstyret  

 byggeri af ustøttede private andelsboliger stilles ikke krav om, at  

 bygherren skal stille garanti for usolgte andele i forbindelse med byggeriets  

 overgang fra anlæg til drift.
Baggrunden herfor er, at der  

 foreslås en støtteordning, der kun indeholder den kommunale  

 garanti og uden anden offentlig støtte til andelsboligprojekterne,  

 hvorefter det er op til kommunalbestyrelsen at knytte de vilkår til  

 tilsagnet, som kommunalbestyrelsen finder er nødvendige for at sikre,  

 at garantien ikke bliver aktiveret.
 Tekniske/juridiske rådgivere: Ved  

 støttede private andelsboliger skal kommunalbestyrelsen, når  

 bygherren ved ansøgningen om støtte ikke er en  

 andelsboligforening bestående af de kommende beboere, stille betingelse  

 om, at bygherren efter tilsagnet overdrager andelsboligforeningen 3 promille  

 af den ved tilsagnet godkendte anskaffelsessum til ansættelse af en  

 teknisk og en juridisk rådgiver efter andelsboligforeningens eget valg.  

 En tilsvarende bestemmelse for ustøttede private andelsboliger er ikke  

 medtaget i lovforslaget, idet det overlades til kommunalbestyrelsen, om den  

 vil sætte et sådant vilkår for tilsagnet.
 Der vil blive etableret en indberetningsordning, som skal  

 sikre, at By- og Boligministeriet til stadighed kan følge udviklingen  

 i byggeaktiviteten for ustøttede private andelsboliger med kommunal  

 garanti, således at ministeren kan foretage den fornødne  

 regulering af byggeriet, hvis dette bliver påkrævet.
 2. Forlængelse med samtidig aftrapning af særstøtte  

 til visse ungdomsboliger.
Der foreslås en forlængelse med samtidig  

 aftrapning af de særlige midlertidige støtteordninger efter  

 lovens § 99 til visse ungdomsboliger og enkeltværelser.
De tre former  

 for særstøtte efter § 99 vedrører 1) huslejetilskud, 2)  

 udsættelse af tilbagebetaling af særlige kriselån samt 3)  

 henstand med betaling af renter og afdrag på statslån  

 (henstandslån). Støtteordningerne er oprindelig fastsat ved  

 aktstykker og indføjet i boligbyggeriloven i 1984. Ordningerne er  

 siden hen blevet forlænget 4 gange via lovændringer.
De  

 nuværende ordninger udløber med udgangen af studieåret  

 1999-2000.
I alt godt 16.000 ungdomsboliger fordelt på 97  

 institutioner/afdelinger er i dag omfattet af de midlertidige  

 støtteordninger.
Heraf er 62 institutioner selvejende, mens 35 er  

 afdelinger tilhørende almene boligorganisationer.
Det udbetalte  

 huslejetilskud forventes for studieåret 1999-2000 at udgøre knap  

 17,9 mio. kr., mens restgælden for henstandslån og kriselån  

 ved udgangen af samme studieår udgør henholdsvis godt 36 mio.  

 kr. (fordelt på 7 institutioner) og 13 mio. kr. (fordelt på 8  

 institutioner).
 Det kan på grundlag af en undersøgelse af  

 huslejeniveauet i de pågældende boliger, som Kommunernes  

 Revisionsafdeling har foretaget for By- og Boligministeriet i 1998,  

 konstateres, at et bortfald af støtten efter § 99 gennemsnitligt kun  

 vil betyde mindre huslejestigninger, og at slutlejen gennemsnitligt vil ligge  

 under eller på stort set samme niveau som i nybyggede ungdomsboliger.  

 Hertil kommer, at støtteordningerne er indført som en  

 midlertidig statslig driftsstøtte, der ikke er forudsat gjort  

 permanent.
 På denne baggrund vurderes der ikke at være  

 grundlag for en generel forlængelse af støtteordningerne.
Der er imidlertid en relativt stor spredning i  

 størrelsen af huslejetilskuddet til de enkelte institutioner (tilskud  

 på mellem 9 kr. og 659 kr. pr. måned pr. bolig), hvilket betyder,  

 at et bortfald vil medføre væsentlige relative lejestigninger  

 for nogle ungdomsboliger.
Samtidig vil slutlejen i nogle tilfælde blive  

 relativ høj.
For at tage det størst mulige hensyn til lejerne af  

 disse ungdomsboliger er det hensigten at fastsætte en lempelig model  

 for aftrapning af huslejetilskuddet.
Aftrapningen foreslås at ske over  

 maksimalt 8 år, dog årligt med minimum 50 kr. pr. måned og  

 maksimalt 100 kr. pr. måned for en standardbolig (værelse med  

 eget bad og toilet, men uden eget køkken). Det første års  

 bortfald af huslejetilskud fastsættes dog til 100 kr. pr. måned  

 for standardboligen, forudsat, at 1997-lejen for en standardbolig med  

 tillæg af lejestigningen ikke derved overstiger 1.500 kr. pr.  

 måned svarende til 1997-lejeniveauet i nybyggede ungdomsboliger.
For de  

 andre boligtyper end standardboligen fastsættes  

 aftrapningsbeløbene forholdsmæssigt, jf. i øvrigt  

 nærmere om aftrapningsordningen i bemærkningerne til § 1, nr.  

 1.
For kriselån og henstandslån foreslås,  

 at tilbagebetalingen sker i henhold til de oprindelige  

 lånevilkår.
For henstandslånene fastsættes den  

 årlige ydelse dog ud fra en restløbetid ved afviklingens  

 påbegyndelse, der svarer til den opgjorte restløbetid pr. 1.  

 juli 1980, hvor henstanden blev iværksat, og ud fra en restgæld  

 opgjort inklusive påløbne renter og bidrag i henstandsperioden.  

 Er der ikke fastsat vilkår i pantebrevene for tilbagebetalingen af  

 lånene foreslås, at by- og boligministeren fastsætter  

 vilkårene for tilbagebetalingen af kriselån og  

 henstandslån.  Tilbagebetalingen af lånene  

 påbegyndes først, når eventuelt huslejetilskud er fuldt  

 aftrappet.
Derved sikres, at ingen lejere af ungdomsboliger får en  

 samtidig huslejestigning som følge af bortfald af huslejetilskud og  

 tilbagebetaling af kriselån eller henstandslån.
 Særlig for henstandslånene vil gælde, at  

 tilbagebetalingen for enkelte ungdomsboliginstitutioner vil indebære en  

 relativt høj lejestigning, jf. nedenfor, og der foreslås derfor  

 en adgang for by- og boligministeren til efter indstilling fra den  

 tilsynsførende kommune at forlænge tilbagebetalingsperioden for  

 henstandslån.
 De nærmere retningslinier for aftrapningen af de  

 midlertidige støtteordninger foreslås fastsat i en  

 bekendtgørelse.
 I nedenstående tabel er foretaget en samlet  

 opgørelse af slutresultatet for  

 ungdomsboliginstitutionerne/afdelingerne af den foreslåede aftrapning.  

 I tabellen er ungdomsboliginstitutionerne/afdelingerne fordelt efter  

 størrelsen af den endelige lejestigning (incl. ydelser på krise-  

 og henstandslån) og slutlejeniveauet (1997-lejen med tillæg af  

 lejestigningen) efter aftrapningsperiodens udløb.
Slutleje Huslejestigning (kr./måned) I alt (kr./måned) under 100 100-199 200-299 300-399 400-499 500+ Under 1.500 6.900 3.635 690 473 98 17 11.813 1500-1999 832 733 269 214 53 29 2.130 2000-2499 337 457 145 15 15 92 1.061 2500-2999 26 883 67 3 979 3000-3499 6 30 96 6 138 I alt 8.101 5.738 1.171 798 166 147 16.121 Som det fremgår, vil der for 8.101  

 boliger (svarende til godt 50 pct.) blive tale om en lejestigning på  

 under 100 kr. pr. måned, mens der for yderligere 5.738 boliger  

 (svarende til godt 35 pct.) vil blive en lejestigning på mellem 100 og  

 200 kr. pr. måned.
For godt 14 pct. af boligerne (svarende til 2.282  

 boliger) vil der blive tale om en lejestigning på over 200 kr. pr.  

 måned, og denne lejestigning vil slå fuldt igennem efter 3-8  

 år.
Af de 2.282 boliger vil 1.843 boliger ende på en  

 slutleje på under 2.000 kr. pr. måned.
Af de resterende 439  

 boliger er langt hovedparten (421 boliger) samtidig i kategorien  

  flerrumsboliger , hvor den sammenlignelige nybyggerileje ligger i  

 størrelsesordenen 2.400 kr. pr. måned.
For henstandslån er der isoleret set tale om  

 afviklingsbeløb svarende til mellem 40 og 250 kr. pr. måned pr.  

 bolig.
For kriselån er der isoleret set tale om afviklingsbeløb  

 svarende til mellem 20 og 110 kr. pr. måned pr. bolig.
Uanset den lempelige aftrapning af huslejetilskuddet samt  

 by- og boligministerens muligheder for at forlænge tilbagebetalingen af  

 henstandslån, kan det ikke afvises, at enkelte  

 ungdomsboliginstitutioner alt andet lige vil få et relativt højt  

 lejeniveau set i forhold til kvaliteten og efterspørgslen.
Skulle  

 lejestigninger som følge af aftrapningen af de omhandlede  

 støtteordninger bevirke udlejningsvanskeligheder med deraf  

 følgende lejetab, kan der henvises til de forskellige muligheder i  

 lovgivningen for at yde driftsstøtte til ungdomsboliger med  

 væsentlige økonomiske problemer.
For ungdomsboliger tilhørende almene  

 boligorganisationer vil der via boligorganisationens dispositionsfond  

 være mulighed for at yde tilskud til dækning af lejetab.  

 Ligeledes vil Landsbyggefonden via driftsstøtteordningen kunne yde  

 lån eller tilskud til afdelinger, hvor der er så væsentlige  

 økonomiske problemer, at disse vil kunne vanskeliggøre  

 afdelingens videreførelse.
Endelig kan kommunalbestyrelsen efter  

 lovens § 97 yde lån, såfremt det er påkrævet for  

 afdelingens videreførelse.
 For de selvejende ungdomsboliginstitutioner er der efter §  

 74 i boligbyggeriloven tilsvarende mulighed for kommunalbestyrelsen til at  

 yde tilskud, lån eller garanti, hvis kommunal støtte  

 skønnes at være påkrævet for ungdomsboligernes  

 videreførelse.
 3. Ophævelse af kvote for servicearealtilskud til eksisterende  

 ældreboliger.
 Forslaget om ophævelse af kvoteordningen vil  

 medvirke til at forenkle sagsbehandlingen væsentligt for kommunerne og  

 skal ses i sammenhæng med regeringens overordnede deregulerings- og  

 decentraliseringspolitik på området.
Med gennemførelsen af plejeboligreformen i 1995  

 blev der indført en mulighed for at yde tilskud på indtil 4.000  

 kr. pr. bolig ved opførelse af servicearealer i tilknytning til  

 ældreboliger.
På baggrund af en betydelig usikkerhed omkring den  

 fremtidige aktivitet for så vidt angår allerede etablerede  

 ældreboliger, blev der indført en kvoteordning for tilskud til  

 servicearealer, etableret i tilknytning til eksisterende ældreboliger.  

 Kvoten blev fastsat til 500 boliger årligt.
 Kvoteordningen administreres i dag via et særligt  

 reservationssystem i By- og Boligministeriets informations- og  

 forvaltningssystem, BOSSINF.
Bortset fra 1996 har kvoten for servicearealtilskud til  

 eksisterende ældreboliger ikke været fuldt udnyttet af  

 kommunerne, og samtidig har udnyttelsesgraden været faldende.
Der synes  

 derfor ikke længere at være behov for via en kvote at lægge  

 loft over aktiviteten på dette område.
På den baggrund  

 foreslås kvoteordningen ophævet, så kommunerne fremover,  

 uden forudgående reservation, kan få tilskud til at etablere  

 servicearealer i tilknytning til eksisterende ældreboliger.
Økonomiske konsekvenser Nedenfor belyses først de økonomiske  

 konsekvenser for det offentlige af de tre hovedelementer i lovforslaget.  

 Dernæst følger en samlet vurdering.
Endelig belyses forslagets  

 aktivitetsvirkning.
 Indførelse af en ny andelsboligtype.
 Det forudsættes, at de ustøttede private  

 andelsboliger med kommunal garanti finansieres med realkreditlån,  

 herunder eventuelt med rentetilpasningslån.
En eventuel udløsning af en ydet garanti kan  

 medføre udgifter for kommunen.
Risikoen for, at kommunens  

 garantiforpligtelse udløses, vurderes imidlertid at være  

 begrænset.
Ud fra sit kendskab til lokale forhold vil kommunen have  

 gode muligheder for at vurdere, om et givet projekt er bæredygtigt.  

 Endvidere medvirker kravet om, at der skal foreligge bindende  

 købstilbud for mindst 75 pct. af andelene, til at minimere risikoen.
I  

 øvrigt bemærkes, at kommunens garantiforpligtelse bortfalder,  

 når restgælden på realkreditlånet er nedbragt til 65  

 pct. af den oprindelige ejendomsværdi.
 Der er tale om en frivillig ordning for kommunerne, og med  

 forslaget tilsigtes ikke kommunale merudgifter.
 Forlængelse med samtidig aftrapning af særstøtte til  

 visse ungdomsboliger.
 Med den foreslåede aftrapningsmodel vil det samlede  

 huslejetilskud blive gradvist reduceret fra den skønnede udgift i  

 studieåret 1999-2000 på 17,9 mio. kr. til 0,1 mio. kr. i  

 studieåret 2007-2008. Det samlede antal omfattede  

 ungdomsboliginstitutioner/afdelinger og boliger samt det beregnede  

 huslejetilskud er for hele aftrapningsperioden 2000-2001 til 2007-2008  

 angivet i nedenstående tabel 1.
 Tabel 1: Antal ungdomsboliginstitutioner/afdelinger og  

 antal boliger med huslejetilskud samt samlet huslejetilskud set over  

 aftrapningsperioden.
2000/01 2001/02 2002/03 2003/04 2004/05 2005/06 2006/07 2007/08 Ungdomsboliginstitutioner/afd.
52 35 34 26 17 13 7 5 Boliger (1.000) 4,4 2,2 2,0 1,6 1,3 1,0 0,2 0,1 Tilskud (mio. kr.) 7,4 5,0 3,5 2,3 1,3 0,5 0,2 0,1 Herudover indebærer forslaget, at de  

 hidtidige statslige udgifter på 0,8 mio. kr. årligt  

 vedrørende ikke-betalte renter på henstandslån også  

 bortfalder over perioden, svarende til skønnede udgifter på 0,6  

 mio. kr. for studieåret 2000-2001, 0,3 mio. kr. for studieåret  

 2001-2002 og herefter 0 kr.
I forlængelse heraf vil statslige  

 udlån med en beregnet samlet saldo på 49,6 mio. kr. blive  

 påbegyndt afviklet (fordelt med 36,3 mio. kr. i henstandslån og  

 13,3 mio. kr. i kriselån).
Forlængelsen af huslejetilskud vil reducere udgiften  

 til individuel boligstøtte.
Dog vil kun boliger med eget  

 køkkenafløb (svarende til godt 5.500 af de i alt godt 16.000  

 boliger) have mulighed for at opnå boligsikring.  

 Boligsikringsbesparelsen skønnes med usikkerhed for finansårene  

 2000-2003 at udgøre henholdsvis 0,3, 0,4, 0,2 og 0,1 mio. kr.  

 Kommunerne og staten deler udgiften til boligsikring.
 De samlede økonomiske konsekvenser for det  

 offentlige opgjort på finansår er angivet i nedenstående  

 tabel 2. Da ordningen følger studieåret med start i 2000-2001,  

 er der tale om halv effekt i år 2000.
Tabel 2: Offentlige merudgifter som følge af en  

 forlængelse af særstøtte til visse ungdomsboliger  

 (2000-priser, mio. kr.) 2000 2001 2002 2003 Merudgift til huslejetilskud  

 Merudgift ved henstand på statslån Mindreudgift til boligsikring 3,7  

 0,3  

  0,3 6,2  

 0,5  

  0,4 4,2  

 0,2  

  0,2 2,9  

 0,0  

  0,1 Nettovirkning for det offentlige - heraf staten - heraf kommunerne 3,7 3,8 -0,1 6,3 6,5 -0,2 4,2 4,3 -0,1 2,8 2,8 0,0 Anm:  -  angiver merindtægt/mindreudgift.
 De statslige nettoudgifter forudsættes  

 finansieret som led i forhandlingerne om satsreguleringspuljen, og forslaget  

 indebærer dermed ikke en forøgelse af de samlede offentlige  

 udgifter.
 Ophævelse af kvote for servicearealtilskud til eksisterende  

 ældreboliger.
Kvoten for servicearealtilskud til eksisterende  

 ældreboliger har, siden den blev indført med virkning for 1996,  

 udgjort 500 boliger om året.
I 1996 blev den udnyttet fuldt ud, mens  

 der i 1997 og 1998 er givet tilsagn om servicearealtilskud til henholdsvis  

 335 og 161 boliger.
I 1999 er der ultimo september givet tilsagn til omkring  

 80 boliger.
 På denne baggrund skønnes det årlige  

 tilsagnsomfang også efter 1999 at ville ligge betydeligt under den  

 fastsatte kvote.
 Forslaget om at ophæve kvoten skønnes  

 således ikke at medføre statslige merudgifter.
Samlede økonomiske konsekvenser For så vidt angår pkt. 1 og 3, har  

 lovforslaget ikke økonomiske konsekvenser for det offentlige.
Hvad  

 angår pkt. 2 forudsættes de statslige merudgifter som nævnt  

 finansieret over satsreguleringspuljen, således at der ikke er tale om  

 en forøgelse af de samlede offentlige udgifter.
For kommunerne  

 indebærer pkt. 2 en mindreudgift til boligsikring på 0,1 mio. kr.  

 i 2000, 0,2 mio. kr. i 2001 og 0,1 mio. kr. i 2002.
 Der er enighed med Frederiksberg og Københavns  

 kommuner om lovforslagets økonomiske og administrative konsekvenser.  

 Der er tilsvarende enighed med Kommunernes Landsforening om de  

 økonomiske konsekvenser, mens landsforeningen har forbeholdt sig ret  

 til at rejse krav om kompensation for kommunale omkostninger til  

 administration af garantier til ustøttede private andelsboliger.
Aktivitetsvirkninger Siden 1996 har kommunernes indberetning af ønsker  

 om at give tilsagn til støttede private andelsboliger langt oversteget  

 den fastsatte kvote.
Dette giver en indikation af, at efterspørgslen  

 efter støttede private andelsboliger ligger klart over den kvote  

 på 1.000 boliger, der foreslås fastsat i 2000. Det synes  

 således rimeligt at antage, at der findes en stor potentiel  

 efterspørgsel efter nye andelsboliger.
Ved det aktuelle renteniveau må det antages, at  

 ustøttede private andelsboliger for at være konkurrencedygtige  

 med støttede private andelsboliger skal finansieres med en eller anden  

 form for rentetilpasningslån.
Bl.a. på baggrund af den risiko,  

 der er forbundet med sådanne lån, skønnes det med  

 betydelig usikkerhed, at kommunerne ved uændret renteniveau vil give  

 tilsagn om garanti til i størrelsesordenen 500 boliger i 2000.  

 Efterhånden som kendskabet til ordningen udbredes, vil antallet  

 antagelig gradvist vokse til op mod 1.000 boliger om året.
På denne baggrund vurderes det ikke, at  

 indførelsen af ustøttede private andelsboliger indebærer  

 nogen nævneværdig forøgelse af risikoen for  

 inflationsskabende flaskehalsproblemer i bygge- og anlægssektoren.
By-  

 og Boligministeriet vil meget nøje overvåge udviklingen i  

 aktiviteten på området med henblik på at undgå, at  

 sådanne problemer opstår, og grundlaget herfor vil være de  

 kommunale indberetninger, jf. bemærkningerne til § 1, nr. 10. Hvis det  

 viser sig påkrævet, vil by- og boligministeren kunne foretage den  

 fornødne regulering af kommunernes tilsagnsgivning med hjemmel i  

 lovens § 103.
Forslaget om at ophæve kvoten for  

 servicearealtilskud skønnes som nævnt ikke at have  

 aktivitetsmæssige virkninger.
By- og Boligministeriet vil imidlertid  

 fortsat nøje følge udviklingen i omfanget af tilsagn om tilskud  

 til etablering af servicearealer i tilknytning til ældreboliger.
Administrative konsekvenser Ophævelse af kvoteordningen for servicearealtilskud  

 til eksisterende ældreboliger vil betyde en administrativ forenkling  

 for kommunerne.
 Administrationen af aftrapningen af de midlertidige  

 støtteordninger efter lovens § 99 foreslås foretaget af  

 Finansstyrelsen, der i dag varetager administrationen af  

 huslejetilskudsordningen, hvorfor der kun påregnes helt ubetydelig  

 meradministration som følge af forslaget.
 Ved udnyttelse af muligheden for kommunal garanti til  

 ustøttede private andelsboliger vil der være tale om en  

 begrænset meradministration for kommunerne.
Erhvervsmæssige konsekvenser Forslaget om at indføre en ny andelsboligtype  

 indebærer, at der skabes et nyt aktivitetsområde for  

 udførende, rådgivende og finansielle virksomheder.
Da der i  

 forhold til støttede private andelsboliger er tale om en meget  

 begrænset offentlig regulering af byggeriet, vil der være gode  

 muligheder for proces- og produktudvikling.
Miljømæssige konsekvenser Forslaget har ikke konsekvenser for miljøet.
Administrative konsekvenser for borgerne Forslaget har ikke administrative konsekvenser for  

 borgerne.
Forholdet til EU-retten Forslaget indeholder ingen EU-retlige aspekter.
Høring Følgende er hørt over lovforslaget:  

 Kommunernes Landsforening, Amtsrådsforeningen, Københavns  

 Kommune, Frederiksberg Kommune, Boligselskabernes Landsforening,  

 Byggeskadefonden, Landsbyggefonden, Andelsboligforeningernes  

 Fællesrepræsentation, Lejernes Landsorganisation, Danmarks  

 Lejerforeninger, Kollegiekontorerne i Danmark, Dansk Ungdoms  

 Fællesråd, De erhvervsfaglige uddannelser v/ Landsforeningen i  

 Danmark, De uddannelsessøgendes organisationer v/ Det Sociale  

 Kollegiebyggeselskab, Uddannelsesinstitutionernes Ledelse v/Kunstakademiets  

 Arkitektskole, Landsforeningen Ældresagen, Ældremobiliseringen,  

 Omsorgsorganisationernes Samråd, Administratorforeningen,  

 Advokatsamfundet, Kommunekredit, Realkreditrådet,  

 Ungdomsboligrådet, Ældreboligrådet, Finansministeriet,  

 Finansstyrelsen, Indenrigsministeriet, Justitsministeriet, Socialministeriet,  

 Statsministeriet, Undervisningsministeriet, Økonomiministeriet,  

 Finanstilsynet.
Samlet vurdering af  

 lovforslaget Positive konsekvenser/   

 mindreudgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Kommunal mindreudgift til boligstøtte  

 i årene 2001-2002 på hhv. 0,1, 0,2 og 0,1 mio. kr.
Ingen Administrative konsekvenser for stat, kommuner og  

 amtskommuner Mindreadministration for kommunerne ved  

 etablering af servicearealer.
Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen Bemærkninger til lovforslagets  

 enkelte bestemmelser Til § 1 Til nr. 1 Forslaget indebærer en forlængelse og samtidig  

 aftrapning af de tre særlige støtteordninger efter den  

 gældende § 99 i loven.
Det er hensigten at fastsætte de  

 nærmere bestemmelser i en bekendtgørelse efter følgende  

 hovedlinier:
 Aftrapningen af huslejetilskud sker med 1/8 årligt  

 med virkning fra studieåret 2000-2001. Det årlige  

 aftrapningsbeløb udgør dog minimum 50 kr. pr. måned og  

 maksimalt 100 kr. pr. måned for en standardbolig, jf. nedenfor.
Uanset den nævnte minimumsgrænse  

 fastsættes det første års bortfald af huslejetilskud til  

 100 kr. pr. måned for standardboligen.
For at sikre at ingen  

 ungdomsboliginstitution/afdeling i det første år stiger til et  

 lejeniveau, der ligger over lejen for nybyggede ungdomsboliger,  

 fastsættes dog, at det 1. års aftrapningsbeløb alene  

 gælder i de tilfælde, hvor 1997-lejen for en standardbolig med  

 tillæg af lejestigningen ikke derved overstiger 1.500 kr. pr.  

 måned svarende til 1997-lejeniveauet i nybyggede ungdomsboliger.  

 Beregningen af grænsen for den særlige 1. års aftrapning er  

 foretaget på grundlag af huslejen pr. 1. august 1997, som er  

 indberettet til ministeriet som et led i Kommunernes Revisionsafdelings  

 undersøgelse fra 1998 af huslejeniveauet i ungdomsboliger med § 99  

 støtte.
Det er hensigten, at aftrapningsmodellen tager sit  

 udgangspunkt i en »standardbolig«.
Standardboligen er et værelse med  

 eget bad og toilet, men uden eget køkken, der udgør ca.  

 halvdelen af boligerne med huslejetilskud, og dermed er den mest almindelige  

 boligkategori.
For de øvrige boligkategorier fastsættes  

 aftrapningsbeløbene udfra standardboligens aftrapning med en faktor  

 0,8 for værelse uden eget bad og toilet, faktor 1,1 for 1-rums  

 lejlighed og faktor 1,5 for flerrumslejlighed.
Denne model er valgt for at  

 tage hensyn til sammensætningen af forskellige boligkategorier i den  

 enkelte ungdomsboliginstitution/afdeling og træder i stedet for en  

 aftrapning i forhold til boligareal.
Består  

 ungdomsboliginstitutionen/afdelingen f.eks. udelukkende af værelser  

 uden bad og toilet bliver det årlige minimumsaftrapningsbeløb  

 således reduceret fra 50 kr. pr. måned til 40 kr. pr.  

 måned.
Aftrapningen sker med udgangspunkt i det udbetalte  

 huslejetilskud for studieåret 1999-2000, og dermed i det faktiske antal  

 støtteberettigede boliger i det pågældende år.
For  

 nogle ungdomsboliginstitutioners vedkommende er der hidtil sket en  

 løbende regulering af tilskuddet i overensstemmelse med det faktiske  

 antal støtteberettigede boliger.
For disse ungdomsboliginstitutioner  

 vil der fortsat ske en løbende regulering.
Reguleringen vil ske som et  

 tillæg eller fradrag i forhold til den forudsatte støtte for det  

 pågældende år.
Det foreslås endvidere fastsat i en  

 bekendtgørelse, at kommunalbestyrelsen som hidtil foretager  

 halvårlige indberetninger til Finansstyrelsen med bl.a.  

 opgørelse af antallet af støtteberettigede boliger.
For afviklingen af kriselån og henstandslån  

 foreslås, at afviklingen først påbegyndes, når  

 eventuelt huslejetilskud er fuldt aftrappet.
Dette betyder, at  

 ungdomsboliginstitutioner med både kriselån og huslejetilskud og  

 ungdomsboliginstitutioner med både henstandslån og huslejetilskud  

 først påbegynder tilbagebetalingen af lånene i det  

 studieår, der følger umiddelbart efter det studieår, hvor  

 eventuelt huslejetilskud er helt bortfaldet.
Afviklingen af kriselån og  

 henstandslån sker i henhold til de oprindelige lånevilkår.  

 For henstandslånene fastsættes den årlige ydelse dog ud fra  

 en restløbetid ved afviklingens påbegyndelse, der svarer til den  

 opgjorte restløbetid pr. 1. juli 1980, og ud fra en restgæld  

 opgjort inklusive påløbne renter og bidrag i henstandsperioden.  

 Restløbetiderne for henstandslånene bliver herved mellem 29,5 og  

 43,5 år, og de månedlige ydelser vil svare til mellem 40 og 250  

 kr. pr. bolig.
Kriselånene er rentefrie og foreslås afviklet  

 ifølge lånevilkårene med 1/10 halvårligt over 5  

 år.
De månedlige ydelser vil svare til mellem 20 og 110 kr. pr.  

 bolig.
For de ungdomsboliginstitutioner, hvor der ikke er fastsat  

 vilkår i pantebrevene for tilbagebetalingen af kriselån og  

 henstandslån foreslås, at by- og boligministeren fastsætter  

 vilkårene for tilbagebetalingen.
Udgangspunktet vil være de  

 vilkår, der er fastsat for øvrige indestående  

 henstandslån eller kriselån i ejendommen.
Forslaget indeholder endvidere adgang til, at by- og  

 boligministeren efter ansøgning fra den pågældende  

 ungdomsboliginstitution og efter indstilling fra den tilsynsførende  

 kommune kan forlænge perioden for afvikling af henstandslån.
Ved  

 vurderingen heraf vil der bl.a. blive lagt vægt på lejeniveauet  

 sammenholdt med ungdomsboligernes økonomiske forhold, boligernes  

 kvalitet og efterspørgslen.
 Administrationen af aftrapningen af de 3  

 støtteordninger foretages af Finansstyrelsen, jf. lovens § 173.
Til nr. 2 Det foreslås, at by- og boligministeren bemyndiges  

 til at fastsætte nærmere retningslinier for aftrapningen af de  

 midlertidige støtteordninger efter lovens § 99. Endvidere  

 foreslås, at by- og boligministeren bemyndiges til at fastsætte  

 bestemmelser om, at det er et vilkår for udbetaling af huslejetilskud,  

 at kommunalbestyrelsen skal foretage halvårlige indberetninger til  

 Finansstyrelsen med opgørelse af antallet af støtteberettigede  

 boliger m.v.
Der henvises til bemærkningerne til § 1, nr. 1.
Til nr. 3, nr. 5-6 og nr. 9 Der er tale om redaktionelle ændringer.
Til nr. 4 Der er tale om en præcisering af, at  

 arealgrænsen på 110 m2 gælder for almene  

 ældreboliger, der ejes af en almen boligorganisation.
Til nr. 7 Forslaget medfører, at den årlige kvote  

 på 500 boligenheder til servicearealtilskud til eksisterende  

 ældreboliger ophæves.
Det betyder, at den begrænsning i  

 tilsagnsaktiviteten for etablering af servicearealer i tilknytning til  

 eksisterende ældreboliger, der blev indført med  

 plejeboligreformen fra 1996, fjernes.
 Det er herefter op til den enkelte  

 kommunalbestyrelse/amtsråd at træffe beslutning om etablering af  

 servicearealer med statsligt tilskud i tilknytning til eksisterende  

 ældreboliger på samme måde som  

 kommunalbestyrelsen/amtsrådet i dag træffer beslutning om  

 etablering af servicearealer med statsligt tilskud i tilknytning til nye  

 almene ældreboliger.
Til nr. 8 Det præciseres, at støttede private  

 andelsboliger er omfattet af kapitel II i lov om andelsboligforeninger og  

 andre boligfællesskaber, således at formuleringen svarer til,  

 hvad der foreslås for de ustøttede private andelsboliger, jf.  

 den foreslåede § 160 m.
Til nr. 10 Der sigtes mod et meget fleksibelt regelsæt,  

 hvorefter ustøttede private andelsboliger kan etableres såvel  

 ved nyopførelse som ved erhvervelse af eksisterende ejendomme med  

 eller uden efterfølgende ombygning.
Ordningen er således mere rummelig, end hvad der  

 gælder for etablering af støttede private andelsboliger, hvor  

 etableringen af boligerne er begrænset til -	nybyggeri, -	erhvervelse med efterfølgende ombygning af eksisterende  

 ejendomme, som anvendes til andet end beboelse, eller -	ombygning eller erhvervelse med eventuel efterfølgende  

 ombygning af eksisterende beboelsesejendomme, der ikke er opført med  

 offentlig støtte, som efterfølgende indrettes som  

 bofællesskaber, forudsat at der sker en tilvækst af  

 boliger.
I § 160 m fastsættes, at ustøttede private  

 andelsboliger er omfattet af kapitel II i lov om andelsboligforeninger og  

 andre boligfællesskaber og ikke anses som almene boliger.
Det betyder,  

 at det er en forudsætning for anvendelsen af reglerne i kapitel 11 b,  

 at der er tale om en andelsboligforening med de karakteristika, der  

 kendetegner en andelsboligforening, som er reguleret af lov om  

 andelsboligforeninger og andre boligfællesskaber.
Det betyder, at  

 ustøttede private andelsboligforeninger, hvortil der ydes garanti,  

 skal bestå af flere end to boliger ligesom lovens maksimalpriser,  

 oplysningspligt og straffebestemmelser i forbindelse med overdragelse af  

 andele er gældende.
Det bemærkes, at andelsboliglovens § 2, stk.  

 6, hvorefter kommunen kan indtræde som andelshaver vedrørende  

 beboelseslejligheder, hvor lejeren ikke ønsker at indtræde som  

 medlem, efter sin ordlyd gælder i forbindelse med erhvervelse og  

 omdannelse af en udlejningsejendom.
Den i § 160 n, stk. 1, foreslåede bestemmelse  

 indebærer, at kommunalbestyrelsen får mulighed for at give  

 tilsagn om at yde garanti for realkreditlån til finansiering af  

 etableringen af ustøttede private andelsboliger.
Etablering kan ske  

 ved nyopførelse eller ved erhvervelse af eksisterende ejendomme med  

 eller uden efterfølgende ombygning.
Garantien dækker den del af  

 restgælden på lånet, der har pantesikkerhed i intervallet  

 65   80 pct. af ejendommens værdi på tidspunktet for lånets  

 optagelse.
Garantien reduceres således i takt med, at restgælden  

 på realkreditlånet nedbringes og bortfalder, når  

 restgælden på lånet er nedbragt til 65 pct. af den  

 oprindelige ejendomsværdi.
 Ustøttede private andelsboliger, hvortil der ydes  

 garanti, vil være omfattet af reglerne om realkreditinstitutternes  

 værdiansættelse for støttede private andelsboliger,  

 herunder at ejendommen kan værdiansættes til anskaffelsessummen.  

 Det betyder, jf. § 14, stk. 5, i  

 værdiansættelsesbekendtgørelsen (nr. 647 af 5.8. 1999), at  

 i forbindelse med ustøttede private andelsboliger, der etableres ved  

 nyopførelse eller ved omdannelse af ejendomme, der ikke anvendes til  

 beboelse, kan anskaffelsessummen lægges til grund ved  

 værdiansættelsen, mens omdannelse af eksisterende  

 beboelsesejendomme i sagens natur følger bestemmelserne i § 14, stk.  

 2-4, hvorefter der foretages en rentabilitetsberegning.
Det forudsættes, at byggeriet finansieres med  

 realkreditlån, herunder evt. med anvendelse af  

 rentetilpasningslån.
I henhold til den gældende bestemmelse
i realkreditlovens § 24, stk. 2, vil den maksimale løbetid  

 være 35 år.
Lånegrænsen vil som for støttede  

 private andelsboliger og ejerboliger være 80 pct. af ejendommens  

 værdi.
I § 160 n, stk. 2, er angivet, til hvem tilsagn kan gives.  

 Andelsboligforeninger kan få tilsagn om kommunal garanti for lån  

 til etablering af andelsboliger både i form af nyopførelse og i  

 form af erhvervelse af eksisterende ejendom.
Andre personer, institutioner,  

 selskaber og fonde kan få tilsagn om kommunal garanti til etablering af  

 andelsboliger, såfremt der sker en tilvækst af boliger, dvs. i  

 form af nyopførelse eller erhvervelse og efterfølgende  

 ombygning af eksisterende ejendom, der ikke anvendes til beboelse.
Det  

 bemærkes, at almene boligorganisationer både kan opføre og  

 administrere ustøttede private andelsboliger, idet disse boliger er  

 omfattet af almene boligorganisationers hovedformål, jf. § 6 i lov om  

 almene boliger samt støttede private andelsboliger m.v. i lighed med,  

 hvad der gælder for støttede private andelsboliger.
I § 160 o, stk.1, foreslås, at tilsagnet skal  

 være meddelt inden eventuelle byggearbejder, som omfattes af tilsagnet,  

 påbegyndes eller inden der er indgået aftale om erhvervelse af en  

 eksisterende ejendom med henblik på etablering af andelsboliger.  

 Baggrunden herfor er at sikre, at kommunens stilling er klarlagt inden et  

 andelsboligprojekt er påbegyndt for alvor.
Det er et vilkår for  

 tilsagnet, at der senest i forbindelse med byggearbejdernes  

 påbegyndelse eller i forbindelse med indgåelse af aftale om  

 erhvervelse foreligger bindende købstilbud for mindst 75 pct. af  

 andelene.
Kravet om bindende købstilbud for mindst 75 pct. af andelene  

 indebærer en skærpelse set i forhold til de krav til  

 lejertilslutning, som ellers er gældende ved lejernes overtagelse af en  

 udlejningsejendom.
Ved overtagelse efter reglerne om tilbudspligt i  

 lejeloven, skal således mindst halvdelen af lejerne være  

 medlemmer af foreningen på overtagelsestidspunktet.
Er der tale om en  

 frivillig overdragelse af ejendommen til en andelsboligforening,  

 følger det af lov om andelsboligforeninger og andre  

 boligfællesskaber, at mindst 1/3 af lejerne skal være medlem af  

 foreningen ved erhvervelsen af ejendommen.
I § 160 p foreslås, at kommunalbestyrelsen kan  

 videreføre garantien i forbindelse med omprioritering, således  

 at den kommunale garanti dækker samme procentvise andel af  

 omprioriteringslånet som den dækkede af det indfriede lån  

 på indfrielsestidspunktet.
Herudover stilles der ikke krav til  

 omprioriteringen.
Restløbetiden på omprioriteringslånet  

 kan således forlænges i forhold til det indfriede lån.
Det  

 er alene op til kommunalbestyrelsen at vurdere, om den fortsat vil yde  

 garanti samt vilkårene herfor.
I § 160 q foreslås, at de ustøttede private  

 andelsboliger bliver omfattet af bestemmelsen i lovens § 103. Dette  

 indebærer, at by- og boligministeren kan træffe bestemmelse om  

 regulering af bygge- og anlægsvirksomheden, herunder fastsætte  

 tidsfrister for påbegyndelse og gennemførelse af byggeriet.
By-  

 og Boligministeriet vil derfor som nævnt i de almindelige  

 bemærkninger etablere en indberetningsordning, som skal sikre, at  

 ministeriet til stadighed kan følge udviklingen i byggeaktiviteten af  

 de ustøttede private andelsboliger opført med kommunal garanti,  

 således at ministeren kan foretage den fornødne regulering af  

 byggeriet, hvis dette bliver påkrævet.
 I forlængelse heraf foreslås, at § 178, stk. 3  

 og 4, finder anvendelse for ustøttede private andelsboliger,  

 således at by- og boligministeren kan pålægge  

 kommunalbestyrelsen at meddele oplysninger samt foretage indberetninger med  

 henblik på ajourføring af statistik m.v. vedr. boligerne.
 Endvidere foreslås i § 160 q, at ustøttede  

 private andelsboliger bliver omfattet af straffebestemmelserne i § 185, stk.  

 1, nr. 1, og stk. 2, om regulering af bygge- og anlægsaktiviteten.
I § 160 r foreslås det, at kommunalbestyrelsens  

 afgørelser efter § 160 n, stk. 1, ikke kan indbringes for anden  

 administrativ myndighed.
Bestemmelsen svarer til den klagebestemmelse, som er  

 fastsat for støttede private andelsboliger.
Til § 2 Bestemmelsen vedrører lovforslagets  

 ikrafttræden.
Det foreslås, at loven træder i kraft den 1.  

 januar 2000. Dog træder den del af lovforslaget, der vedrører  

 forlængelse med samtidig aftrapning af særstøtte til visse  

 ungdomsboliger først i kraft den 1. august 2000.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om almene boliger samt støttede private andelsboliger m.v.,  

 jf. lovbekendtgørelse nr. 102 af 17. februar 1999, foretages  

 følgende ændringer:
 1. § 99 affattes således:
§ 99. By- og boligministeren kan på statskassens vegne i  

 hvert af studieårene fra 1996-97 til 1999- 2000 yde tilskud til  

 nedbringelse af lejen i ungdomsboliger.
Støtten kan alene ydes til de  

 ungdomsboliger, som i studieåret 1995-96 har modtaget tilskud til  

 nedbringelse af lejen efter den tidligere lov om boligbyggeri.
 Stk. 2. I hvert af studieårene fra 1996-97 til  

 1999-2000 kan der gives tilsagn om tilskud efter stk. 1 på i alt indtil  

 20 mio. kr.
»§ 99. By- og boligministeren kan på statskassens vegne  

 i hvert af studieårene fra 2000-2001 til 2007-2008 yde tilskud til  

 nedbringelse af lejen i ungdomsboliger.
Huslejetilskud kan alene ydes til de  

 ungdomsboliger, som i studieåret 1999-2000 har modtaget huslejetilskud  

 efter § 99 i denne lov.
 Stk. 2. Huslejetilskud efter stk. 1 ydes efter by- og  

 boligministerens nærmere bestemmelser med udgangspunkt i det udbetalte  

 huslejetilskud for studieåret 1999-2000, således at tilskuddet  

 med virkning fra studieåret 2000-2001 aftrappes over maksimalt 8  

 år.
 Stk. 3. Tilbagebetaling af de særlige  

 kriselån, der er ydet med tilslutning fra Folketingets Finansudvalg i  

 finansårene 1975-76 og 1976-77 til ungdomsboliger, udsættes  

 indtil 1. august år 2000.
 Stk. 3. De særlige kriselån, der er ydet til  

 ungdomsboliger med tilslutning fra Folketingets Finansudvalg i  

 finansårene 1975-1976 og 1976-1977, tilbagebetales i henhold til de  

 oprindeligt fastsatte vilkår.
 Stk. 4. For ungdomsboliger, der med tilslutning fra  

 Folketingets Finansudvalg har fået bevilget henstand med betalingen af  

 renter og afdrag på statslån, kan by- og boligministeren  

 forlænge henstandsperioden indtil 1. august år 2000.
Stk. 4. For ungdomsboliger, der med tilslutning fra  

 Folketingets Finansudvalg har fået henstand med betaling af renter og  

 afdrag på statslån, sker tilbagebetalingen i henhold til de  

 oprindeligt fastsatte vilkår, idet løbetiden forlænges  

 svarende til henstandsperioden.
Restgælden opgøres med  

 tillæg af renter og bidrag påløbet i henstandsperioden.  

 By- og boligministeren kan efter indstilling fra den tilsynsførende  

 kommune forlænge tilbagebetalingsperioden.
 Stk. 5. Er der ikke fastsat vilkår for  

 tilbagebetalingen af lån efter stk. 3 og 4, fastsætter by- og  

 boligministeren vilkårene for tilbagebetalingen.
 Stk. 6. Tilbagebetalingen af lån efter stk. 3 og 4  

 påbegyndes, når huslejetilskud efter stk. 1 er fuldt  

 afviklet.«.
 § 102. By- og boligministeren fastsætter nærmere regler  

 for Landsbyggefondens tildeling af ydelsesstøtte efter § 89 b, ydelse  

 af tilskud efter §§ 91-96, samt for tildeling af ydelsesstøtte til  

 udbedring af byggeskader og større renovering m.v. efter § 100.
 2. I § 102 indsættes efter »ydelse af tilskud efter §§  

 91-96,«: »aftrapning af midlertidige støtteordninger og kommunal  

 indberetning af støtteberettigede boliger efter § 99,«.
 Stk. 5. Kommunalbestyrelsen indestår for eventuelle  

 lejetab som følge af vanskeligheder med udlejning af boliger  

 opført efter stk. 3.
 Stk. 6. Kommunalbestyrelsen kan ved tilsagnet til  

 opførelse af boliger efter stk. 3 forbeholde sig anvisningsretten.  

 Reglerne i § 59, stk. 1, om kommunens betaling af leje og garanti for  

 opfyldelse af boligtagerens forpligtelse til at istandsætte boligen ved  

 fraflytning finder tilsvarende anvendelse.
 3. I § 109, stk. 5 og 6, ændres »stk. 3« til: »stk.  

 4«.
 § 110. Almene ældreboliger skal med hensyn til udstyr og  

 udformning være særligt indrettet til brug for ældre og  

 personer med handicap, herunder kørestolsbrugere.
 4. I § 110, stk. 1, indsættes som 2. pkt.: »§ 109,  

 stk. 1, finder tilsvarende anvendelse.«.
 § 114. Bestemmelserne i §§ 103-108, § 109, stk. 1 og 4-6, og §§  

 110-112 finder tilsvarende anvendelse på almene ældreboliger, som  

 ejes af en kommune eller en amtskommune.
 5. I § 114, stk. 1, udgår »1 og«.
 Stk. 2. Bestemmelserne i §§ 103-108, § 109, stk. 1, og §§  

 110-112 finder tilsvarende anvendelse for selvejende almene  

 ældreboliger.
 6. I § 114, stk. 2, udgår », § 109, stk. 1,«.
 Stk. 2. Tilsagn om tilskud til servicearealer i  

 tilknytning til allerede eksisterende almene ældreboliger og  

 ældreboliger, der tilhører en selvejende institution, er  

 begrænset til etablering af servicearealer til indtil 500 boliger  

 årligt.
Stk. 3. Meddeles der i et finansår ikke tilsagn om  

 servicearealtilskud til det i stk. 2 nævnte antal boliger, kan den del  

 af det resterende antal, hvortil by- og boligministeren efter den 30. juni  

 det pågældende år har reserveret en kvote, overføres  

 til det følgende finansår.
Overført kvote, som ikke  

 udnyttes inden for den af by- og boligministeren fastsatte frist,  

 bortfalder.
 7. § 140, stk. 2-3, ophæves.
 Stk. 4 bliver herefter stk. 2.
§ 160 a.
Støttede private andelsboliger anses ikke som  

 almene boliger.
 8. § 160 a affattes således:
»§ 160 a.
Støttede private andelsboliger er omfattet af  

 kapitel II i lov om andelsboligforeninger og andre boligfællesskaber og  

 anses ikke som almene boliger.« Stk. 7. Ydelsesstøtte kan kun gives, hvis  

 kommunalbestyrelsen godtgør staten en andel af udgifterne hertil, jf.  

 stk. 9.
 9. I § 160 c, stk. 7, ændres »stk. 9.« til: »stk.  

 10.«.
 10. Efter kapitel 11 a indsættes som nyt kapitel:
»Kapitel 11 b Ustøttede private andelsboliger § 160 m.
Ustøttede private andelsboliger er omfattet af  

 kapitel II i lov om andelsboligforeninger og andre boligfællesskaber og  

 anses ikke som almene boliger.
§ 160 n.
Kommunalbestyrelsen kan give tilsagn om at yde  

 garanti for realkreditlån til etablering af andelsboliger.
Etablering  

 kan ske ved nyopførelse eller ved erhvervelse af en eksisterende  

 ejendom med eller uden efterfølgende ombygning.
Garantien dækker  

 den del af restgælden på lånet, der har pantesikkerhed ud  

 over 65 pct. af ejendommens værdi på tidspunktet for lånets  

 optagelse.
Den del af restgælden, der ikke omfattes af garantien, har  

 panteret forud for den garanterede del af restgælden.
§ 160 o.
Tilsagn om garanti skal meddeles inden  

 påbegyndelse af byggearbejder, der omfattes af tilsagnet, eller inden  

 der er indgået aftale om erhvervelse af en eksisterende ejendom med  

 henblik på omdannelse til andelsboliger.
 Stk. 2. Det er et vilkår for tilsagnet, at der  

 senest i forbindelse med byggearbejdernes påbegyndelse eller i  

 forbindelse med indgåelse af aftale om erhvervelse foreligger bindende  

 købstilbud for mindst 75 pct. af andelene.
§ 160 p.
Ved omprioritering af lån, hvortil der ydes  

 garanti i henhold til § 160 n, kan kommunalbestyrelsen overføre  

 garantien til omprioriteringslånet.
Der ydes samme procentvise  

 kommunale garanti for omprioriteringslånet som for det indfriede  

 lån på indfrielsestidspunktet.
§ 160 q.
Bestemmelserne i § 103 samt regler udstedt herom i  

 medfør af § 113, § 178, stk. 3 og 4, og § 185, stk. 1, nr. 1, og stk.  

 2, finder tilsvarende anvendelse for ustøttede private  

 andelsboliger.
§ 160 r.
Kommunalbestyrelsens afgørelser efter § 160 n,  

 stk. 1, kan ikke indbringes for anden administrativ myndighed.«.
§ 2 Loven træder i kraft den 1. januar 2000.
 Stk. 2. § 1, nr. 1, træder dog først i kraft  

 1. august 2000.
Bilag 2 Folketingets forhandlinger vedrørende lov om almene  

 boliger samt støttede private andels-  

 boliger m.v.
 Folketingsåret 1995-96:
 Sp. 2909, 3182, 6156, 6450.
 A 3617, B 650, 780, 1173, C 608.
 Loven stadfæstet 22. maj 1996.
(Lovtidende nr. 374) Folketingsåret 1996-97:
Sp. 1571, 4879, 5005. A 1298, 1271, B 404, C 298.
 Loven stadfæstet 2. april 1997.
(Lovtidende nr. 229) Folketingsåret 1997-98:
 Sp. 2227. C 73.
 Loven stadfæstet 17. december 1997.
(Lovtidende nr. 969) Folketingsåret 1997-98:
 Sp. 2228. B 106, C 74.
 Loven stadfæstet 17. december 1997.
(Lovtidende nr. 970) Folketingsåret 1998-99:
Sp. 725, 2190, 2409. A 1254, 1218, B 113, 143, 280, C 129.
 Loven stadfæstet 23. december 1998.
(Lovtidende nr. 1001) Folketingsåret 1998-99:
Sp. 1939, 2447, 2637, 2650. A 2857, 2846, B 290, C 277.
 Loven stadfæstet 23. december 1998.
