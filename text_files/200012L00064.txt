Fremsat den 25. oktober 2000 af  

 erhvervsministeren (Pia Gjellerup) Forslag til Lov om ændring af søloven og  

 retsplejeloven (søforklaring og erstatning i forbindelse med  

 transport af olie til søs) § 1 I søloven, jf. lovbekendtgørelse nr. 39 af 20. januar 1998,  

 som ændret ved bekendtgørelse nr. 206 af 3. april 1998, § 35 i  

 lov nr. 900 af 16. december 1998, § 1 i lov nr. 901 af 16. december 1998 og  

 lov nr. 228 af 21. april 1999, foretages følgende ændringer:
 1. I § 201 indsættes som stk. 3:
» 2. §§ 472 - 484 ophæves, og i stedet  

 indsættes:
» § 473. Søforklaring kan afholdes, når en ulykke  

 har fundet sted til søs, eller når skibsføreren eller et  

 medlem af besætningen uden for dansk havn er afgået ved  

 døden eller har lidt betydelig personskade om bord.
 § 474. Den, som har en væsentlig retlig interesse deri,  

 kan begære, at søforklaring afholdes for et dansk skib.
Stk. 2. Søforklaring kan afholdes her i riget for  

 et udenlandsk skib, når 1)	begæring herom fremsættes af skibsføreren eller  

 rederen for det udenlandske skib eller af myndighederne i det land, hvor  

 skibet er registreret, 2)	der i dansk søterritorium eller i den eksklusive  

 økonomiske zone er sket betydelig skade på person eller  

 miljø eller 3)	der uden for de i nr. 2 nævnte områder er sket en ulykke  

 til søs med væsentlig tilknytning til Danmark og betydelig  

 personskade til følge, såfremt begæring herom  

 fremsættes af Søfartsstyrelsen og skibet på tidspunktet  

 for begæringen befinder sig i dansk havn.
 Stk. 3. Den, der begærer søforklaring for et  

 udenlandsk skib efter stk. 2, skal have en væsentlig retlig interesse  

 deri.
§ 475. Begæring om søforklaring i Danmark  

 indgives til en af de i § 476, stk. 1, nævnte retter.
Retten kan efter  

 begæring fra skibets reder eller skibsføreren, henvise en  

 begæring om afholdelse af søforklaring til en anden af de i §  

 476, stk. 1, nævnte retter, medmindre formålet med  

 søforklaringen dermed forspildes.
 Stk. 2. Retten afgør, hvorvidt afholdelse af  

 søforklaring er nødvendig af hensyn til det i § 472  

 nævnte formål.
 Stk. 3. Begæring om søforklaring i Finland,  

 Norge eller Sverige indgives til den domstol, som efter det  

 pågældende lands lovgivning er kompetent til at afholde  

 søforklaring.
 Stk. 4. Begæring om søforklaring i andre  

 lande end Danmark, Finland, Norge eller Sverige, fremsat af  

 erhvervsministeren, rederen eller skibsføreren, indgives til en dansk  

 udenrigsrepræsentation, jf. § 476, stk. 2. Begæring fremsat af  

 andre indgives til en af de i § 476, stk. 1, nævnte retter.
 Stk. 5. Den, der begærer søforklaring, skal  

 så vidt muligt oplyse, hvem retten skal indkalde, og endvidere samtidig  

 med indgivelse af begæringen sende kopi af denne til dem, der kan  

 antages at have interesser at varetage ved søforklaringen.
Stk. 6. Fremkommer rekvirenten ved indgivelse af  

 begæring om afholdelse af søforklaring ikke med de oplysninger,  

 som med rimelighed kan forlanges, kan retten afvise begæringen.
Retten  

 kan indrømme rekvirenten en frist til at afhjælpe denne  

 mangel.
 § 476. Søforklaring afholdes for byretten eller  

 Sø- og Handelsretten i København.
 Stk. 2. I udlandet kan søforklaring afholdes for  

 en dansk udenrigsrepræsentation, der af udenrigsministeren er  

 bemyndiget til at modtage sådanne forklaringer, jf. dog § 475, stk. 3.  

 Findes ingen sådan dansk udenrigsrepræsentation i det  

 pågældende land, kan søforklaring afgives for en dertil  

 kompetent finsk, norsk eller svensk udenrigsrepræsentation.
 § 477. Rederen, skibsføreren, medlemmer af  

 besætningen, samt andre med direkte kendskab til den indtrufne  

 hændelse, har pligt til at afgive forklaring, fremlægge  

 nødvendig dokumentation om skibets forhold, og i øvrigt til at  

 medvirke til at tilvejebringe oplysninger om de faktiske omstændigheder  

 ved en ulykke eller et dødsfald, jf. § 473.
Stk. 2. Til det retsmøde, hvor  

 søforklaringen afholdes, indkaldes de personer, der antages at kunne  

 give oplysninger i sagen.
Indkaldelse af skibsmandskab kan ske gennem  

 skibsføreren.
Retten underretter så vidt muligt skibets ejer,  

 skibets reder, ladningsejere, assurandører, klassifikationsselskab og  

 andre, som kan have retlige interesser at varetage ved søforklaringen,  

 om retsmødet.
Rederen har pligt til at afgive oplysninger om disses  

 identitet til retten.
 Stk. 3. Retten giver Søfartsstyrelsen og  

 politimesteren meddelelse om begæringen om afholdelse af  

 søforklaringen.
Stk. 4. Alle, som har retlig interesse deri, har  

 adgang til at gøre sig bekendt med sagens akter og har mulighed for at  

 stille spørgsmål under søforklaringen.
Dette gælder  

 ikke i de tilfælde, hvor der i medfør af § 479, stk. 3, er  

 truffet beslutning om, at søforklaringen skal afholdes for lukkede  

 døre.
§ 478. Retten bør søge at fjerne uklarhed,  

 tvetydighed eller ufuldstændighed i de afgivne forklaringer og  

 uoverensstemmelse med de i øvrigt foreliggende oplysninger.
Retten kan  

 pålægge rederen, befragteren, ladningsejerne eller andre at  

 fremlægge dokumentation vedrørende skib eller ladning til  

 oplysning af sagen.
Retten kan indkalde yderligere vidner og kan opfordre de  

 mødende til at lade foretage syn og skøn efter retsplejelovens  

 regler eller andre skridt til oplysning af sagen.
 Stk. 2. Bestemmelserne i retsplejelovens kap. 18 om  

 vidneforklaring i borgerlige sager finder i øvrigt med de  

 fornødne lempelser anvendelse på indkaldelse til og afholdelse  

 af søforklaring.
Stk. 3. Af forklaringerne optages efter retsformandens  

 nærmere bestemmelse et referat.
Bemærkning om dets godkendelse  

 optages i retsbogen.
§ 479. I tilfælde af sammenstød, jf. § 163,  

 afholdes søforklaring så vidt muligt på samme tidspunkt  

 for begge skibe.
Retten kan med henblik herpå tillade, at  

 søforklaringen udsættes.
 Stk. 2. I tilfælde af sammenstød mellem et  

 dansk og et udenlandsk skib kan der dog kun afholdes søforklaring  

 vedrørende det danske skib, hvis Søfartsstyrelsen eller rederen  

 begærer det, eller hvis der ifølge § 474 , stk. 2, eller  

 lovgivningen i det udenlandske skibs hjemland skal afholdes  

 søforklaring vedrørende det udenlandske skib.
Stk. 3. Hvis søforklaring angående  

 skibssammenstød, jf. § 163, ikke afholdes på samme tidspunkt for  

 begge skibe, kan retten på begæring af rederen,  

 skibsføreren eller anden, der har begæret søforklaringen  

 for det skib, for hvilket søforklaring først afholdes,  

 beslutte, at retsmødet skal holdes for lukkede døre, og at kun  

 repræsentanter for offentlige myndigheder og for rederen må  

 være til stede.
Tilsvarende gælder, hvis søforklaring kun  

 afholdes for det ene skib.
Bestemmelserne om dørlukning i  

 retsplejelovens kapitel 2 finder tilsvarende anvendelse.
 Stk. 4. Pligten til at hemmeligholde forhandlingerne  

 efter stk. 3 bortfalder dog, når søforklaring er afholdt  

 vedrørende det andet skib, eller den, der har begæret at afholde  

 retsmødet for lukkede døre, giver afkald over for retten  

 på denne beskyttelse.
 Stk. 5. Når søforklaring er afholdt for  

 lukkede døre i henhold til stk. 3, må der, indtil  

 søforklaring er afholdt vedrørende det andet skib, kun meddeles  

 udskrift af retsbogen og sagens dokumenter til offentlige myndigheder og  

 rederen.
§ 480. Den, der begærer søforklaring i Danmark,  

 afholder efter rettens nærmere bestemmelse de omkostninger, som  

 påføres de i § 477, stk. 2, omhandlede personer, der deltager i  

 søforklaringen.
Retten kan bestemme, at en eller flere af de  

 øvrige af § 477, stk. 2, omfattede personer helt eller delvist skal  

 betale de i 1. pkt. nævnte omkostninger.
 Stk. 2. Retten kan kræve, at der stilles sikkerhed  

 for de udgifter, som søforklaringen kan medføre.
Stk. 3. Ved søforklaringer i udlandet efter § 475,  

 stk. 4, afholder de personer der deltager, jf. § 477, stk. 2, hver sine  

 omkostninger.
Gebyrbetaling i henhold til reglerne om betaling for  

 tjenestehandlinger i udenrigstjenesten samt rejse- og opholdsudgifter for den  

 danske udenrigsrepræsentation afholdes af den, der begærer  

 søforklaring.
Hvis søforklaring begæres af  

 Søfartsstyrelsen, afholdes disse udgifter dog af rederen.
 § 481. Fremkommer der efter søforklaringens afgivelse  

 nye oplysninger, som må antages at være af væsentlig  

 betydning, kan ny søforklaring begæres afholdt jf. §§ 474 og  

 475.
§ 482. Er der hverken gennem søforklaringen eller andre  

 i sagens anledning foretagne offentlige undersøgelser tilvejebragt  

 fyldestgørende oplysning om ulykkens årsag, og ulykkens karakter  

 eller hensynet til betryggelsen af sikkerheden til søs begrunder det,  

 kan erhvervsministeren i særlige tilfælde, navnlig når  

 yderligere undersøgelser må antages at blive særlig  

 omfattende, og undersøgelserne vil kræve samvirken af sagkyndige  

 på flere områder, nedsætte en særlig  

 undersøgelseskommission til behandling af sagen.
Kommissionen skal  

 bestå af en dommer som formand og et af erhvervsministeren i den  

 enkelte sag nærmere fastsat antal personer, der er i besiddelse af  

 fornøden nautisk og teknisk sagkundskab.
 Stk. 2. Kommissionens behandling af sagen sker efter  

 reglerne om undersøgelseskommissioner, hvor en dommer er formand, i  

 lov om undersøgelseskommissioner kapitel 5, 7-9 samt §§ 29-31.  

 Kommissionen afgør, om dens møder skal være  

 offentlige.
Stk. 3. Når undersøgelsen er afsluttet,  

 fremkommer kommissionen med en redegørelse om de fremkomne oplysninger  

 om årsagen til ulykken samt eventuelt med forslag til foranstaltninger,  

 der vil være egnede til at forebygge ulykke og ulykkesrisiko af samme  

 eller lignende art.
Kommissionens redegørelse og eventuelle forslag  

 kan af erhvervsministeren stilles til rådighed for pressen.
 § 483. Har ladningen under rejsen lidt en ikke ubetydelig  

 skade, eller er der grund til at befrygte dette, skal skibsføreren,  

 inden godset udleveres til modtageren, lade afholde en besigtigelse, hvorved  

 der sikres bevis for skadens årsag og omfang.
 Stk. 2. Ved ladningsskade af væsentligt omfang, som  

 kan skyldes mangler ved stuvningen og sikringen af godset, lugernes tilstand  

 eller lignende, skal besigtigelsen afholdes, før losningen  

 påbegyndes.
 Stk. 3. Ladningsejeren skal straks underrettes om, at  

 besigtigelse vil blive afholdt og har ret til at deltage heri.
 § 484. De almindelige bestemmelser om kære i  

 retsplejelovens kapitel 37 finder anvendelse over for rettens  

 afgørelser i henhold til dette kapitel.
 Stk. 2. Rettens afgørelse om henvisning til en  

 anden ret efter § 475, stk. 1, 2. pkt., kan ikke kæres.
Stk. 3. Rettens afgørelser efter dette kapitel  

 træffes ved kendelse.« 3. § 509 ophæves.
 4. Som ny § 515 a indsættes:
» 5. I § 507, § 510, stk. 1 og 3, og §§ 511 og 512  

 ændres »hæfte« til: »fængsel indtil  

 4 måneder«.
§ 2 I retsplejeloven, jf. lovbekendtgørelse nr. 857 af 12. september  

 2000, foretages følgende ændring:
 1. Kapitel 19 a ophæves.
§ 3 Loven træder i kraft den 1. juli 2001.
§ 4 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Indledning 1.1 Lovforslagets formål og indhold Lovforslaget har til formål at modernisere og  

 forenkle reglerne om søforklaring og at skabe hjemmel til, at der kan  

 ske en forhøjelse af fondsdækningen ved olieforureningsskader i  

 overensstemmelse med de beslutninger, der måtte blive truffet i FN s  

 søfartsorganisation IMO.
 Lovforslaget er en ændringslov til søloven,  

 jf. lov nr. 170 af 16. marts 1994, som ved bekendtgørelse nr. 781 af  

 29. august 1994 blev sat i kraft den 1. oktober 1994. Folketingets  

 forhandlinger er gengivet i Folketingstidende 1993-1994: sp. 3922, 4734,  

 6935, 7185; tillæg A 4809; tillæg B 551; tillæg C 489.
1.2 Baggrunden for lovforslaget - søforklaring Søforklaringsinstituttet er en særlig  

 bevisoptagelsesmåde, der skal foregå hurtigt for at tilgodese  

 erhvervets og det offentliges behov for en hurtig afklaring af  

 omstændighederne omkring hændelser indtruffet til søs.  

 Instituttet går tilbage til Danske Lov og de nuværende  

 bestemmelser har eksisteret uændret i en årrække.
 Formålet med lovforslaget er at gøre  

 instituttet mere tidssvarende og mere målrettet i de tilfælde,  

 hvor væsentlige offentlige eller private interesser taler for, at der  

 afholdes søforklaring.
Over en fireårig periode fra 1996 til 1999 har det  

 årlige antal søforklaringer gennemsnitligt været ca. 55,  

 heraf har ca. 10 været afholdt i udlandet.
Tendensen har været  

 faldende i den omtalte periode, hvilket kan skyldes, at  

 Søfartsstyrelsens opklaringsenhed i stigende udstrækning har  

 iværksat egne undersøgelser.
Disse undersøgelser har i de  

 givne tilfælde været tilstrækkelige, og  

 Søfartsstyrelsen har derfor kunnet meddele fritagelse fra den  

 obligatoriske søforklaring.
 Lovforslagets bestemmelser om søforklaring bygger  

 på et udkast udarbejdet af Sølovsudvalget, hvor bl.a.  

 Advokatrådet, Danmarks Rederiforening, Erhvervenes Transportudvalg,  

 Rådet for Dansk Forsikring og Pension, Assuranceforeningen SKULD,  

 Søfartsrådet og Bilfærgernes Rederiforening er  

 repræsenteret.
Der har i Sølovsudvalget været enighed om, at  

 der er et reelt behov for at bevare søforklaringsinstituttet.
Omvendt  

 har udvalget også fundet behov for justeringer.
Det er  

 Sølovsudvalgets opfattelse, at den nuværende ordning ikke  

 fungerer fuldt tilfredsstillende, idet antallet af søforklaringer ikke  

 giver mulighed for den nødvendige specialisering.
Erhvervsministeriet nedsatte i 1997 et såkaldt  

 Turnuspanel, der bl.a. skulle se på Søfartsstyrelsens  

 regelgrundlag og muligheder for regelforenkling.
I Turnuspanelets rapport  

 blev det bl.a. foreslået, at antallet af retter, hvor  

 søforklaring kunne afholdes, blev begrænset til de 7 danske  

 havnebyer, hvor det væsentligste antal søforklaringer afholdes i  

 dag, samt én henholdsvis på Færøerne og i  

 Grønland.
I betragtning af antallet af søforklaringer  

 årligt finder Sølovsudvalget, at en sådan  

 begrænsning kan sikre et bedre kendskab til søfartens  

 særlige forhold hos disse retter.
Domstolenes Strukturkommission arbejder for tiden på  

 en reform af domstolsstrukturen.
Arbejdet forventes, at munde ud i en  

 betænkning med forslag om bl.a. en generel begrænsning af  

 antallet af byretter.
Strukturkommissionen forventes at tilendebringe sit  

 arbejde inden udgangen af år 2000.
Strukturkommissionen støtter ikke  

 Sølovsudvalgets forslag om at indskrænke antallet af retter,  

 hvor søforklaring kan afgives.
Det er Strukturkommissionens  

 opfattelse, at der kan finde en vis specialisering af domstolenes kompetence  

 sted, men at dette skal ske inden for den enkelte byret og ikke mellem disse.  

 Forslaget har været forelagt Retsplejerådet, der har udtalt, at  

 såfremt antallet af byretter begrænses væsentligt som led i  

 en strukturreform, kan den hensigtsmæssige sagkundskab og rutine  

 tilvejebringes ved specialisering inden for den enkelte byret.
 Sølovsudvalget har gennemgået  

 Retsplejerådets udtalelse, men har fastholdt sit synspunkt om en mere  

 omfattende begrænsning af antallet af de retter, hvor der kan afholdes  

 søforklaring.
Da betænkningen fra Domstolenes Strukturkommission  

 vil indeholde forslag til en væsentlig reduktion af det samlede antal  

 byretter, er det fundet mest hensigtsmæssigt at følge  

 Strukturkommissionen og Retsplejerådet og lade en endelig stillingtagen  

 til en begrænsning af antallet af retter, hvorved der skal kunne  

 afholdes søforklaring, afvente reformen af domstolenes struktur.
Denne  

 del af Sølovsudvalgets udkast indgår derfor ikke i  

 nærværende lovforslag.
 Lovforslaget vil dog herefter forsat gøre det  

 muligt at vælge, ved hvilken ret der skal afholdes søforklaring.  

 Denne undtagelse fra de almindelige værnetingsbestemmelser i  

 retsplejeloven er i overensstemmelse med Sølovsudvalgets forslag.
 Lovforslagets væsentligste ændringer i det  

 danske institut er, at:
søforklaring gøres fakultativ i modsætning til de  

 hidtidige regler, hvor søforklaring i en række tilfælde  

 var obligatorisk, den kreds af personer, der får adgang til at få  

 søforklaring afholdt, udvides og der indføres et væsentlighedskriterium for at få  

 søforklaring afholdt, både generelt og i forhold til den enkelte  

 direkte berørte.
Efter lovforslaget får den ret, hvor  

 søforklaringen begæres afholdt, mulighed for at afvise en  

 sådan begæring, hvis anvendelsen af den særlige  

 bevisoptagelsesmåde, som en søforklaring er, ikke er  

 nødvendig.
Dette kan f.eks. være tilfældet i mindre  

 væsentlige sager.
Endvidere vil der kun blive afholdt  

 søforklaring, hvor en person eller det offentlige har en  

 væsentlig interesse deri.
Selv om lovforslaget åbner mulighed  

 for, at en større kreds af personer end tidligere kan begære  

 søforklaring, vil kravet om den væsentlige retlige interesse  

 formentlig medføre, at der vil blive afholdt færre  

 søforklaringer end under de hidtidige regler.
Det er  

 Sølovsudvalgets opfattelse, at forslaget vil medføre en mindre  

 nedgang i antallet af søforklaringer og vil derfor ikke yderligere  

 belaste domstolene.
 Ved lovforslaget sker der i øvrigt en  

 regelforenkling, idet bestemmelserne i retsplejelovens kap. 19 a om  

 søforklaring nu overføres til søloven.
Afskaffelsen af pligten til at afholde søforklaring  

 får ikke konsekvenser for det offentliges mulighed for at få  

 indsigt i ulykker til søs og dermed mulighed for at efterforske sager,  

 der har betydning for sikkerheden til søs.
Der er i medfør af  

 lov om sikkerhed til søs § 4, stk. 3, jf. bekendtgørelse om  

 undersøgelse af ulykker til søs § 5, pligt til at anmelde  

 sådanne ulykker, herunder dødsfald og personskader, som  

 indtræffer om bord på danske skibe.
1.3 Baggrunden for lovforslaget - Erstatning i forbindelse med  

 transport af olie Danmark har i lighed med mere end 40 andre lande inden for  

 og uden for Europa ratificeret Protokol af 1992 om ændring af den  

 internationale konvention om det privatretlige ansvar for skader ved  

 olieforurening 1969 (1992-ansvarskonventionen) og Protokol af 1992 om  

 ændring af den internationale konvention om oprettelse af en  

 international fond for erstatning af skader ved olieforurening 1971  

 (1992-fondskonventionen). Alle EU-lande med undtagelse af Luxemburg, Portugal  

 og Østrig har ratificeret 1992-ansvarskonventionen og  

 1992-fondskonventionen, som i Danmark er gennemført ved lov nr. 205 af  

 29. marts 1995 om ændring af søloven.
Dette medfører  

 bl.a., at den registrerede ejer af danske skibe har objektivt ansvar for  

 olieforureningsskader i forbindelse med transport af olie til søs.  

 Skibe, der transporterer mere end 2.000 tons olie i bulk, skal have en  

 forsikring for dette ansvar.
Den registrerede ejers ansvar varierer med  

 skibets størrelse, men for de store skibe er det begrænset til  

 maksimalt 59,7 mio.
SDR (svarende til ca. 660 mio. kr.). Ved  

 forureningsulykker, hvor skaderne overskrider den registrerede ejers  

 erstatningsbeløb, træder Den Internationale Olieforureningsfond  

 (Olieforureningsfonden) til.
Herved kan det samlede erstatningsbeløb i  

 alt udgøre 135 mio.
SDR (svarende til ca. 1,5 mia. kr.) ved hver  

 olieforureningsulykke.
Olieforureningsfonden finansieres gennem bidrag fra  

 olieimportørerne i konventionslandene.
Dette særlige internationale erstatnings- og  

 ansvarssystem blev indført for ca. 30 år siden ved Den  

 internationale konvention om det privatretlige ansvar for skader ved  

 olieforurening 1969 og Den internationale konvention om oprettelse af en  

 international fond for erstatning af skader ved olieforurening 1971. I 1992  

 vedtog man 1992-ansvarskonventionen og 1992-fondskonventionen.
Herved skete  

 der en væsentlig forhøjelse af de hidtil gældende  

 ansvarsgrænser.
1992-ansvarskonventionen og 1992-fondskonventionen  

 indeholder en forenklet procedure   den såkaldte tacit amendment  

 procedure   til at justere henholdsvis den registrerede ejers  

 ansvarsgrænse, og det maksimale erstatningsbeløb, der kan  

 udbetales af fonden for hver enkelt hændelse.
Fremgangsmåden  

 indebærer, at konventionsstaterne bliver bundet af forhøjelser  

 vedtaget i FN s internationale søfartsorganisation IMO s juridiske  

 komité, medmindre ¼ eller flere er imod.
Denne fremgangsmåde er  

 almindelig indenfor den internationale regelfastsættelse, der sker i  

 IMO.
Den forenklede procedure er indsat i erkendelse af, at der kan  

 være behov for en justering af beløbene uden, at der i  

 øvrigt er behov for at ændre konventionerne.
En sådan  

 justering forudsætter dog, at der er bred opbakning blandt  

 konventionsstaterne.
 Storbritannien har blandt andet med dansk støtte  

 rejst spørgsmål om at hæve ansvarsbeløbene for  

 såvel rederansvar som Olieforureningsfonden med ca. 50%. Dette er sket  

 i lyset af tankskibet ERIKAs olieforureningsulykke ud for Frankrigs kyst i  

 december 1999. Udfaldet heraf er blevet, at man i IMO s juridiske  

 komité skal drøfte en forhøjelse medio oktober 2000.
Lovforslagets § 1, nr. 1, giver hjemmel til at  

 gennemføre en forhøjelse af Olieerstatningsfondens maksimale  

 erstatningsbeløb.
En tilsvarende hjemmel eksisterer allerede med  

 hensyn til grænsen for rederens ansvar i henhold til  

 1992-ansvarskonventionen, jf. § 194, stk. 5, som indsat ved lov nr. 228 af  

 21. april 1999.
Forhøjelserne kan medføre en stigning i de  

 registrerede ejeres forsikringspræmier samt en forhøjelse af de  

 danske olieimportørers bidrag til dækning af forureningsskader,  

 jf. sølovens § 202. Olieimportørernes bidrag udregnes efter  

 importeret mængde olie.
De danske olieimportørers bidrag  

 udgør 0,43% af de samlede bidrag til Olieforureningsfonden.
Da  

 antallet af konventionsstater i Olieforureningsfonden er stigende, forventes  

 den danske procentandel ikke at stige, men tværtimod at falde lidt.
En forhøjelse af erstatningsgrænserne vil  

 være til skadelidtes fordel, idet der ved store forureningsuheld kan  

 være risiko for, at skadelidte kun delvist får dækket sine  

 skader.
Erfaringsmæssigt ville dette kunne få betydning for en  

 række små næringsdrivende, som har deres indtægt fra  

 fiskeri eller turisme i de berørte områder.
Også  

 offentlige instanser, som betaler for oprydning og genopretning af  

 miljøet, vil blive tilgodeset ved en forhøjelse af  

 erstatningsgrænserne.
Ved mindre forureningsuheld kan  

 forhøjelsen af den samlede maksimale erstatningssum være til  

 skadelidtes fordel, idet en større rådighedsramme kan  

 muliggøre en hurtigere udbetaling af erstatningsbeløbene.  

 Danmark har derfor under de indledende drøftelser været positiv  

 overfor en forhøjelse af erstatningsgrænserne.
2. Erhvervsøkonomiske, miljømæssige og  

 administrative konsekvenser Sølovsudvalget har vurderet, at afskaffelsen af de  

 pligtmæssige søforklaringer vil medføre et mindre fald i  

 antallet af afholdte søforklaringer.
En stigning i erstatningsgrænserne for olieskader  

 kan indebære negative erhvervsøkonomiske konsekvenser for  

 olieimportørerne, da bidraget til Olieforureningsfonden vil kunne  

 stige.
Fordelen er, at staten, kommuner og borgerne vil kunne få bedre  

 mulighed for fuld dækning ved meget store olieforureningsskader,  

 ligesom man må forvente, at erstatninger vil blive udbetalt hurtigere,  

 når rådighedsrammen er højere.
3. Statsfinansielle konsekvenser Lovforslaget skønnes ikke at få  

 nævneværdige statsfinansielle konsekvenser.
4. Forholdet til EU-retten Lovforslaget indeholder ikke EU-retlige aspekter.
5. Høring Lovforslaget er sendt i høring hos:
 Advokatrådet, Amtsrådsforeningen i Danmark,  

 Arbejderbevægelsens Erhvervsråd, Assuranceforeningen SKULD,  

 Bilfærgernes Rederiforening, Danmarks Fiskeriforening, Danmarks  

 Fiskeriundersøgelser, Danmarks Rederiforening, Danmarks  

 Skibskreditfond, Dansk Arbejdsgiverforening, Dansk Industri, Dansk  

 Navigatørforening, Dansk Sejlunion, Dansk  

 Sø-Restaurationsforening, Den danske Dommerforening, Det Danske  

 Handelskammer, Dommerfuldmægtigforeningen, Domstolenes  

 Strukturkommission, Domstolsstyrelsen, Erhvervenes Transportudvalg,  

 Finansministeriet, Fiskernes Forbund, Forbundet af Offentlige Ansatte,  

 Foreningen af Danske Kemiske Industrier, Foreningen af Politimestre i  

 Danmark, Foreningen af Danske Privathavne, Foreningen for Danmarks Fiskemel-  

 og Fiskeolieindustri, Forsvarsministeriet, Funktionærernes og  

 Tjenestemændenes Fællesråd, Færøernes  

 Landsstyre, Grønlands Hjemmestyre, Hotel-, Restaurant-, &  

 Turisterhvervets Arbejdsgiverforening, Højesteret,  

 Indenrigsministeriet, Justitsministeriet, Kommunernes Landsforening,  

 Københavns Kommune, Landsorganisationen i Danmark, Maskinmestrenes  

 Forening, Metal-Søfart, Miljø- og Energiministeriet,  

 Miljøstyrelsen, Ministeriet for Fødevarer, landbrug og fiskeri,  

 Oliebranchens Fællesrepræsentation, Radiotelegrafistforeningen af  

 1917, Rederiforeningen af 1895, Rederiforeningen for Mindre Skibe,  

 Restaurations- og Bryggeriarbejderforbundet, Retsplejerådet, Retten i  

 Esbjerg, Retten i Frederikshavn, Retten i Lemvig, Retten i København,  

 Retten i Odense, Retten i Roskilde, Retten i Rønne, Retten i  

 Svendborg, Retten i Ålborg, Retten i Århus, Rådet for Dansk  

 Forsikring og Pension, Samarbejdsudvalget for de Gensidige Skibsforsikringer,  

 Sammenslutningen af Danske Havne, Skibsværftsforeningen,  

 Specialarbejderforbundet i Danmark, Statsansattes Kartel,  

 Statshavneadministrationen i Esbjerg, Statshavneadministrationen i  

 Frederikshavn, Statsministeriet, Søfartsrådet,  

 Sømændenes Forbund, Sø- og Handelsretten,  

 Søsportens Brancheforening, Trafikministeriet, Udenrigsministeriet,  

 Vestre Landsret og Østre Landsret.
6. Vurdering af konsekvenser af lovforslaget Positive konsekvenser/ Mindreudgifter Negative konsekvenser/ Merudgifter Økonomiske konsekvenser for stat, kommuner og amtskommuner En stigning i erstatningsgrænserne ved olieulykker medfører  

 en bedre mulighed for fuld dækning ved meget store  

 olieforureningsskader og mulighed for hurtigere udbetaling af erstatning ved  

 mindre olieforureningsuheld, da erstatningsrammen hæves.
 Omlægning af søforklaringsinstituttet kan i det enkelte  

 tilfælde påføre yderst begrænsede udgifter for  

 Søfartsstyrelsen.
Administrative konsekvenser for stat, kommuner og amtskommuner Der forventes et mindre fald i antallet af søforklaringer ved  

 danske domstole.
 i.a.b.
Økonomiske konsekvenser for erhvervslivet Hidtil har hver part afholdt sine egne udgifter i forbindelse med  

 søforklaring. Ændringen medfører, at retsplejelovens  

 hovedprincip finder anvendelse, hvorefter den part, der begærer  

 bevisoptagelse ved danske domstole, betaler omkostningerne derved.
 En stigning i ansvarsgrænserne ved olieulykker bliver til fordel for  

 skadelidte, som ofte vil være mindre erhvervsdrivende f.eks. indenfor  

 fiskeri og turisme.
 En stigning i erstatningsgrænserne ved olieulykker kan  

 medføre en risiko for øgede bidrag fra olieimportørerne  

 til Olieforureningsfonden.
Administrative konsekvenser for erhvervslivet Kredsen af personer, der kan begære søforklaring  

 udvides.
 i.a.b.
Miljømæssige konsekvenser Stigningen i erstatningsbeløbene ved olieulykker medfører,  

 at beløbsrammen til dækning af miljøskader  

 hæves.
 i.a.b.
Administrative konsekvenser for borgerne Personer, eksempelvis pårørende til skadelidte, får nu  

 adgang til at begære søforklaring, hvis de kan påvise en  

 væsentlig retlig interesse.
Med stigningen i ansvarsgrænserne ved  

 olieulykker får borgerne bedre mulighed for fuld dækning ved  

 meget store olieforureningsskader og mulighed for hurtigere udbetaling af  

 erstatning ved mindre olieforureningsuheld, da erstatningsrammen  

 hæves.
 i.a.b.
Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1, nr. 1 Erstatning i forbindelse med transport af olie Som det fremgår af de almindelige bemærkninger  

 til lovforslaget blev der i 1992-fondskonventionen indført en tacit  

 amendment procedure, dvs. en stiltiende ændringsprocedure.
Som en følge heraf foreslås det, at  

 erhvervsministeren bemyndiges til at gennemføre sådanne  

 vedtagelser i overensstemmelse med de beslutninger, der træffes i  

 medfør af afslutningsbestemmelsernes artikel 33 i  

 1992-fondskonventionen.
Tilsvarende bemyndigelse til at hæve rederens  

 ansvarsgrænser i henhold til 1992-ansvarskonventionen findes i § 194,  

 stk. 5, som er indsat ved lov nr. 228 af 21. april 1999 om ændring af  

 søloven.
Ændring af beløbene kan ske efter forslag fra  

 mindst en fjerdedel af de kontraherende stater, hvorefter IMO s juridiske  

 komite, med to tredjedels flertal blandt de tilstedeværende  

 kontraherende stater, kan vedtage ændringerne.
Det er dog en  

 forudsætning, at mindst halvdelen af konventionsstaterne er til stede  

 ved afstemningen.
Derved sikres en bred opbakning bag de nye beløb.  

 Ændringerne skal herefter udsendes til godkendelse.
De stater, der ikke  

 reagerer, anses for at støtte ændringsforslagene.
Hvis en  

 fjerdedel af de stater, der var parter i konventionen, da ændringerne  

 blev vedtaget, udtrykkeligt modsætter sig ændringerne kan de ikke  

 vedtages.
Opnår man ikke dette, træder de ændrede  

 beløbsgrænser i kraft for alle kontraherende stater, med mindre  

 det pågældende land opsiger konventionerne.
Ved behandling af forslag om ændring af  

 beløbsgrænserne skal IMO s juridiske komité tage hensyn  

 til erfaringerne fra indtrufne hændelser og i særdeleshed  

 omfanget af de skader, som disse har forårsaget, ændringer i  

 pengeværdierne og ændringsforslagets indvirkning på  

 forsikringsomkostningerne.
Efter konventionerne kan  

 beløbsgrænserne hæves med 6% om året dog maksimalt  

 til det tredobbelte af de nuværende grænser.
Til § 1, nr. 2 Søforklaring Til § 472 Bestemmelsen angiver, hvad formålet med  

 søforklaringen er, og afløser § 474 i den hidtidige lov.
Der er  

 ikke tilsigtet en egentlig substansændring, men blot en sproglig  

 tilretning, bl.a. som en følge af de ændringer, der sker i de  

 efterfølgende bestemmelser.
Som en konsekvens af afskaffelsen af pligten til at  

 afholde søforklaring efter den hidtidige lovs § 472 foreslås  

 det, at tidsfristen, i § 477, stk. 2 også afskaffes.
Efter denne  

 bestemmelse skulle begæring indgives, inden udløbet af den anden  

 hverdag efter hændelsen indtraf eller opdagedes.
Ligeledes skal  

 forklaringen ikke længere som udgangspunkt afholdes i første  

 anløbshavn.
Sølovsudvalget finder, at det fortsat er  

 væsentligt, at søforklaring afholdes snarest muligt efter, at  

 hændelsen er indtruffet.
Der indgår derfor fortsat en tidsfaktor,  

 idet det fremgår af forslaget, at formålet med  

 søforklaringen er "snarest muligt" efter ulykken eller  

 hændelsen at få oplyst sagen.
Da initiativforpligtelsen nu lægges hos de  

 interesserede, skal disse selv sørge for hurtigt at indgive  

 begæring.
Dette indgår også i rettens vurdering af,  

 hvorvidt der skal afholdes søforklaring, jf. bemærkningerne til  

 lovforslagets § 474. Reglen vil derfor tilskynde til en hurtig indgivelse af  

 begæringen om søforklaring.
De oplysninger, der fremkommer under  

 søforklaringen, skal ligesom hidtil belyse de faktiske  

 omstændigheder ved en ulykke.
Det er ikke udelukkende oplysninger fra  

 personer, der har overværet ulykken, men tillige oplysninger i form af  

 dokumenter, tekniske undersøgelser m.v.
Sølovsudvalget foreslår, at den detaljerede  

 opregning af hændelser, der kan begrunde søforklaring i den  

 hidtidige § 472 afskaffes, uden at det dog medfører en udvidelse af  

 mulighederne for at få afholdt søforklaring.
Som hidtil vil kun  

 særlige situationer kunne begrunde afholdelse af søforklaring  

 f.eks. en ulykke til søs.
Der henvises til bemærkningerne til §  

 473.
I lighed med § 474 i den hidtidige lov præciseres  

 det i den nye § 472, at de faktiske omstændigheder skal være af  

 betydning for bedømmelsen af offentlige forhold eller civile  

 ansvarsforhold.
Søforklaring er et oplysnings- og bevismiddel, der  

 skal varetage både offentligretlige og privatretlige interesser.
Det  

 fastholdes som hidtil, at det ikke er formålet med instituttet at  

 fastlægge et strafferetligt eller civilretligt ansvar, men alene  

 hensigten at klarlægge de faktiske forhold.
Resultatet af søforklaringen kan derfor danne  

 grundlag for overvejelser om ændring af de eksisterende regler eller  

 indførelse af nye regler om sikkerhed til søs.
Endvidere vil  

 søforklaringen kunne indgå i forsikringsselskabers behandling af  

 en erstatningssag.
 Søforklaringsinstituttet adskiller sig fra den  

 opgave, som Søfartsstyrelsens Opklaringsenhed varetager.  

 Opklaringsenhedens arbejdsområde fremgår af bekendtgørelse  

 nr. 78 af 28. januar 2000. Opklaringsenheden undersøger ulykker og  

 dødsfald til søs, jf. § 4 i lov om sikkerhed til søs, og  

 foranstalter herunder afprøvninger, tekniske undersøgelser og  

 rekonstruktioner, som har betydning for klarlæggelse af ulykkens  

 årsag.
Opklaringsenheden varetager kun det offentliges interesser  

 og undersøger normalt ikke sager, der kun har interesse for private,  

 f.eks. for at afgøre forsikringsspørgsmål i  

 ladningsskader.
Derudover går Opklaringsenhedens opgave videre end den  

 bevissikring og rene forklaringsoptagelse, som foretages ved  

 søforklaring.
Opklaringsenhedens opgave er at fremkomme med en rapport  

 og konklusioner om et faktisk hændelsesforløb, men den kan  

 også   efter omstændighederne   anbefale initiativer, der kan  

 forebygge ulykker af samme eller lignede art.
Rapporten udfærdiges  

 på grundlag af Opklaringsenhedens undersøgelser, herunder  

 tekniske undersøgelser.
I grundlaget for rapporten indgår  

 også søforklaringen, og Opklaringsenheden vil ofte være  

 til stede ved søforklaringer.
I forbindelse med Opklaringsenhedens  

 undersøgelser er der ikke et krav om, at disse skal afsluttes hurtigt,  

 som det er tilfældet ved søforklaring.
Opklaringsenheden har  

 derfor mulighed for at foretage langt grundigere undersøgelser.
 Søfartsstyrelsen vil også efter de nye regler  

 blive underrettet om afholdelse af søforklaring, og Opklaringsenheden  

 har mulighed for at stille spørgsmål under  

 søforklaringen.
Til § 473 Som nævnt under de generelle bemærkninger,  

 ændres søforklaringsinstituttet fra at være obligatorisk  

 til at være fakultativt. § 473 åbner mulighed for, at der kan  

 afholdes søforklaring i alle tilfælde, hvor der har været  

 pligt til at afholde søforklaring efter den hidtidige § 472. Dog vil  

 søforklaring ikke kunne afholdes ved alvorlig forskydning af  

 ladningen, med mindre dette er sket som følge af en ulykke til  

 søs.
 Den hidtidige opregning i § 472 af tilfælde, hvor  

 søforklaring skal afholdes, afskaffes.
Der kan afholdes søforklaring, når en ulykke  

 har fundet sted til søs.
Herudover kan søforklaring afholdes  

 når skibsføreren eller et medlem af besætningen uden for  

 dansk havn er afgået ved døden ombord eller har lidt betydelig  

 personskade ombord.
Skader på havnepersonel, stevedores etc. er som  

 under de hidtidige regler ikke omfattet.
 Ved en ulykke forstås, at skibet er involveret i  

 kollision, påsejling, grundstødning, eller der indtræffer  

 brand, eksplosion, lækage, kæntring, eller når der er sket  

 en anden hændelse med væsentlig materiel skade til følge,  

 eller når der under tilsvarende omstændigheder indtræffer  

 dødsfald eller alvorlig personulykke om bord på skibet eller fra  

 dette.
Det er en betingelse, at ulykken skal finde sted til  

 søs.
Der kan derfor kun afholdes søforklaring hvis ulykken  

 sker, mens skibet ligger uden for dansk eller udenlandsk havn.
Det betyder  

 endvidere, at ulykker, der indtræffer, mens skibet ligger på red,  

 er omfattet.
Dette svarer til den nuværende ordning.
Sker en ulykke,  

 mens skibet ligger i havn, er det de respektive politimyndigheder, der  

 undersøger sagen og afhører evt. vidner.
For  

 skibsføreren og andre medlemmer af besætningen gælder dog  

 særlige regler som hidtil i tilfælde af dødsfald eller  

 personskade, jf. nedenfor.
 I det følgende skelnes der derfor mellem  

 dødsfald/personskade på medlemmer af besætningen og  

 på andre personer om bord.
Der ligger i ulykkesbegrebet, at det ikke omfatter  

 dødsfald eller alvorlige personskader, der ikke skyldes en ulykke, men  

 forekommer naturligt, og hvor det er tilfældigt, at dødsfaldet  

 eller personskaden indtræffer på skibet, og ikke på land.  

 Ved naturlige dødsfald, f.eks. hvor en ældre passager sover ind  

 i en kahyt, og der ikke er tegn på, at døden skyldes andre  

 omstændigheder, vil dødsfald ikke i sig selv kunne begrunde en  

 søforklaring.
Opstår der tvivl om, hvorvidt dødsfaldet  

 eller personskaden er forekommet naturligt, kan søforklaring dog  

 afholdes.
 I lighed med den nuværende lov forudsættes  

 det, at der ved personskader skal være tale om en betydelig skade.
Der ligger ikke i bestemmelsen, at ulykken skal være  

 sket som led i skibets drift.
Således kan et alvorligt fald på en  

 trappe, der medfører personskade, være omfattet af  

 bestemmelsen.
For skibsføreren og andre medlemmer af  

 besætningen er der fortsat en udvidet adgang til at få afholdt  

 søforklaring i forbindelse med dødsfald eller personskade set i  

 forhold til de situationer, hvor andre personer om bord kommer til skade  

 eller dør.
Dette fremgår af forslagets § 473, 2. led, der svarer  

 til den hidtidige lovs § 472, stk. 1, nr. 2. For besætningen  

 gælder, at alle dødsfald og alle alvorlige personskader kan  

 begrunde søforklaring uanset årsag, når begivenheden er  

 indtruffet uden for dansk havn.
Der kan således også afholdes  

 søforklaring, når disse hændelser indtræffer, mens  

 skibet ligger i udenlandsk havn.
Der er heller ikke her et krav om, at  

 personskade skal være forårsaget af en ulykke.
Der kan dog  

 fortsat ikke afholdes søforklaring, når et  

 besætningsmedlem dør i land.
Under tilblivelsen af de nuværende regler om  

 søforklaring blev det drøftet, hvorvidt "rene"  

 ladningsskader skulle kunne begrunde søforklaring.
Resultatet blev, at  

 søforklaring for ladningsskader kun skulle ske, når der i  

 forbindelse med skibets drift var forvoldt skade på ladningen af nogen  

 betydning, jf. den hidtidige § 472, nr. 8.
 Der er med de nye regler ikke tilsigtet en udvidelse af  

 muligheden for at afholde søforklaring i forbindelse med  

 "rene" ladningsskader.
 Efter lovforslaget vil der kun kunne afholdes  

 søforklaring, hvis der sker en væsentlig eller omfattende  

 ladningsskade, og denne har fundet sted til søs som følge af en  

 ulykke, jf. den ovenfor nævnte definition af ulykke.
 Dette medfører, at skader på ladning  

 forårsaget ved last- og losning, mens skibet ligger i havn, ikke vil  

 kunne begrunde søforklaring.
Ligesom ved personskade skal der anlægges en  

 væsentlighedsvurdering.
Dette medfører, at normalt kun  

 væsentlige eller omfattende ladningsskader vil kunne begrunde  

 afholdelse af søforklaring, og at søforklaring oftere vil blive  

 afholdt ved hel- eller delbefragtning og kun sjældent ved  

 stykgodsbefragtning.
Der vil heller ikke kunne afholdes søforklaring,  

 såfremt der kun er sket en mindre skade på skibet eller f.eks.  

 havneanlæg.
Ligeledes vil der kun blive afholdt søforklaring i  

 forbindelse med grundstødning, kollision og lignende, hvis der er tale  

 om en hændelse af en vis indgribende karakter.
Til § 474 Hidtil har der været pligt til at afholde  

 søforklaring i en række nærmere beskrevne situationer, der  

 fremgår af den hidtidige lovs § 472. Derudover kunne  

 Søfartsstyrelsen, rederen eller skibsføreren begære  

 søforklaring, hvis der i øvrigt i forbindelse med skibets drift  

 var indtruffet skade på skibet, personer eller ladning.
Som en konsekvens af afskaffelsen af den obligatoriske  

 søforklaring, jf. den nuværende lovs § 472, foreslås en  

 udvidelse af den personkreds, der kan begære søforklaring.  

 Enhver, der kan påvise en "væsentlig retlig interesse"  

 i afholdelse af søforklaring, kan begære denne.
Herefter vil  

 ikke kun Søfartsstyrelsen, rederen og skibsføreren som hidtil  

 kunne begære søforklaring afholdt, men også  

 besætningsmedlemmer, efterladte til omkomne, forsikringsselskaber,  

 passagerer, ladningsejere m.m., hvis de pågældende kan  

 dokumentere en væsentlig retlig interesse.
Personkredsen er ikke  

 udtømmende.
 Skulle der således opstå situationer, hvor  

 rederen eller det offentlige ikke finder behov for at benytte  

 søforklaringsinstituttet, har andre, f.eks. ladningsejere eller andre  

 skadelidte, alligevel mulighed for at benytte dette.
Reglerne om søforklaring, der bl.a. har til  

 formål at sikre bevis   i det væsentlige gennem vidneforklaringer  

   må ses i sammenhæng med bestemmelsen om isoleret bevisoptagelse  

 i retsplejelovens § 343. Efter denne bestemmelse kan retten tillade, at der  

 sker bevisoptagelse, inden sag er anlagt.
Af forarbejderne fremgår, at  

 bevisoptagelse bør tillades, når retten skønner det  

 hensigtsmæssigt, jf.
Betænkning 698/1971 s. 127. Den isolerede  

 bevisoptagelse omfatter også adgang til at afhøre vidner ved  

 retten, hvor vidnet bor eller har ophold.
Adgangen til isoleret  

 bevisoptagelse er vid, men det indgår i bedømmelsen, at der  

 bør tages hensyn til princippet om umiddelbarhed.
Betingelsen om den væsentlige retlige interesse hos  

 den, der begærer søforklaringen, er opstillet bl.a. for at  

 afskære søforklaring i tilfælde, hvor uheldet og den  

 opståede skade har et mindre omfang.
De kvalitative betingelser for at  

 afholde søforklaring er således betydeligt strengere end ved  

 bevisoptagelse efter retsplejelovens § 343. Reglerne for søforklaring  

 er heller ikke fuldstændig sammenfaldende med § 343. Retten kan  

 således afhøre personer, der hverken har bopæl eller  

 ophold i retskredsen, og søforklaring kan finde sted, uanset en evt.  

 senere tvist ikke skal afgøres ved danske domstole.
I rettens vurdering af, om søforklaring skal  

 afholdes, indgår endvidere, hvorvidt andre bevisoptagelsesmåder  

 er mere hensigtsmæssige, eller om der tidligere er sket bevisoptagelse  

 f.eks. efter retsplejelovens § 343. Retten har tillige mulighed for at tage  

 hensyn til, hvorvidt sagen undersøges på anden vis, f.eks. af  

 Søfartsstyrelsens Opklaringsenhed, Forsvarets Skibshavarikommission  

 eller af politiet.
Hvis sagen af disse eller andre grunde er klar, eller  

 klart oplyst, kan retten afvise begæring om afholdelse af  

 søforklaring.
 Retten foretager på baggrund af begæringen og  

 andre foreliggende oplysninger en vurdering af nødvendigheden af en  

 søforklaring under hensyntagen til, om der foreligger en  

 "væsentlig retlig interesse", og om formålet i § 472 er  

 opfyldt.
I rettens vurdering indgår derfor, om den, der  

 begærer afholdelse af søforklaring, har en retlig interesse, og  

 om denne er tilstrækkelig væsentlig til at begrunde afholdelse af  

 søforklaring.
Kravet om retlig interesse anvendes almindeligvis for at  

 adskille den direkte personlige interesse i en sag fra en mere almen  

 interesse.
En helt udenforstående har aldrig retlig interesse.  

 Væsentlighedskriteriet gælder både i forhold til den, der  

 begærer søforklaring afholdt, og i forhold til skadens  

 omfang.
Bevisoptagelsen skal have betydning for den person, der  

 begærer søforklaringen.
F.eks. har en passager eller et  

 besætningsmedlem ikke retlig interesse i klarlæggelse af  

 årsagen til en ladningsskade.
En ladningsejer vil derimod formentlig  

 forholdsvis let kunne dokumentere en retlig interesse i at få afklaret,  

 hvorfor netop hans ladning er blevet beskadiget.
Da retten imidlertid  

 også skal anlægge en kvantitativ vurdering af interessen, vil kun  

 de væsentlige ladningsskader, jf. bemærkningerne til § 473, kunne  

 begrunde afholdelse af søforklaring.
Her anlægges også en  

 kvantitativ vurdering i forhold til resten af ladningen.
 Afvises begæringen om søforklaring, har
ladningsejeren ligesom andre interessenter mulighed for at anvende  

 alternative bevisoptagelsesmåder, dvs. forslagets § 483 eller  

 retsplejelovens § 343, jf. nedenstående.
 I tilfælde af sammenstød mellem to skibe, jf.  

 forslagets § 479, anses den væsentlige retlige interesse for at  

 være opfyldt for det ene skib, hvis der afholdes søforklaring  

 for det andet.
I rettens vurdering af, om begæring om afholdelse af  

 søforklaring skal imødekommes, indgår også  

 tidsfaktoren.
Der er, som nævnt i bemærkningerne til § 472, ikke  

 indlagt en absolut tidsfrist, inden for hvilken begæring om  

 søforklaring skal indgives.
Formålet med søforklaringen  

 er dog snarest muligt at tilvejebringe oplysninger.
Dette indebærer, at  

 begæring skal være indgivet snarest muligt, efter at ulykken  

 eller dødsfaldet er indtruffet.
Indgives en begæring længe efter, at  

 hændelsen har fundet sted, kan det medføre, at formålet  

 med søforklaring forspildes.
Retten kan på dette grundlag  

 nægte at afholde søforklaring, medmindre forsinkelsen  

 eksempelvis skyldes indhentelse af nye væsentlige oplysninger.
 I rettens tilrettelæggelse af søforklaring  

 indgår hensynet til skibets videre drift.
Stk. 2 og 3 fastsætter efter hvilke regler, der her  

 i riget kan begæres søforklaring for udenlandske skibe herunder  

 finske, norske og svenske skibe.
Bestemmelserne er en delvis  

 videreførelse af den hidtidige bestemmelse i retsplejelovens § 213,  

 stk. 1, men udvider adgangen til at få afholdt søforklaring for  

 udenlandske skibe, for eksempelvis at varetage det offentliges interesse i  

 opklaring af ulykker.
Udover kravet om væsentlig retlig interesse  

 stilles der en række yderligere betingelser for at kunne afholde  

 søforklaring for udenlandske skibe.
Betingelsen for, hvornår der  

 kan afholdes søforklaring for udenlandsk skib, er afhængig af  

 bl.a., hvem der begærer søforklaring, og hvor ulykken er  

 indtruffet.
Reglerne medfører ikke en udvidelse af vidnepligten for  

 udlændinge i forhold til den gældende retstilstand.
Nr. 1 fastslår, at søforklaring kan afholdes,  

 når det pågældende skibs reder, skibsfører eller  

 myndighederne i det land, hvor skibet er registreret, begærer det.
Det  

 bemærkes, at der ikke stilles krav med hensyn til, hvor ulykken har  

 fundet sted.
Det er således ikke en betingelse, at hændelsen, der  

 ligger til grund for begæringen, skal være indtruffet i dansk  

 søterritorium eller den eksklusive økonomiske zone.
Nr. 2 omfatter hændelser i dansk  

 søterritorium eller i den eksklusive økonomiske zone, hvor en  

 betydelig skade på person eller betydelig miljøskade  

 indtræffer.
I disse tilfælde kan alle med en væsentlig  

 retlig interesse deri begære søforklaring afholdt.
Formuleringen  

 "betydelig" skade på miljø er valgt, så  

 bestemmelsen svarer til Havretskonventionens artikel 220, stk. 6.
Nr. 3 gør det muligt for Søfartsstyrelsen at  

 begære søforklaring afholdt for personskader, der er indtruffet  

 på udenlandske skibe uden for dansk søterritorium eller den  

 eksklusive økonomiske zone.
Da disse skibe ikke umiddelbart er  

 omfattet af dansk jurisdiktion, er der opregnet en række kumulative  

 krav, som skal være opfyldt for, at søforklaring kan afholdes  

 for en dansk domstol.
Bestemmelsen kan eksempelvis gøre det muligt at  

 afholde søforklaring i situationer, hvor det vil være naturligt  

 at afholde søforklaring i Danmark.
Det er dog en betingelse, at der er  

 en væsentlig tilknytning til Danmark.
Dette vil efter  

 omstændighederne bl.a. kunne være situationer, hvor et udenlandsk  

 skib går i fast rutefart mellem en dansk og en udenlandsk havn, og der  

 indtræffer en ulykke, hvor der er mistanke om væsentlige  

 overtrædelser af sikkerhedsforskrifter.
Her vil det være  

 naturligt at begære søforklaring i Danmark, uanset ulykken  

 indtræffer uden for dansk farvand.
Der tænkes således  

 på ulykker som "Scandinavian Star", hvor en række  

 danske satsborgere omkom.
Søforklaring er således mulig, uanset  

 at ulykken er sket uden for dansk søterritorium eller den eksklusive  

 økonomiske zone.
Lovforlaget harmonerer med lov nr. 900 af 16.  

 december 1998 om sikkerhed til søs § 4, stk. 3, hvorefter  

 erhvervsministeren kan foretage undersøgelser af ulykker til  

 søs ikke kun for danske skibe, men tillige for skibe med anden  

 tilknytning til Danmark.
Foruden kravet om en væsentlig tilknytning til  

 Danmark, skal skibet på tidspunktet for begæringens indgivelse  

 befinde sig i dansk havn.
I lighed med hvad der gælder for  

 søforklaring for danske skibe, vil retten også her skulle tage  

 hensyn til, om ulykken undersøges på anden vis.
Myndighederne i det land, hvor skibet er registreret, kan  

 begære afholdelse af søforklaring efter bestemmelsen i nr. 1,  

 hvor der ikke stilles tilsvarende krav.
Dette skyldes, at disse myndigheder,  

 for at varetage deres flagstatsforpligtelser, har en særlig interesse i  

 opklaringen.
Til § 475 Ved begæring om afholdelse af søforklaring i  

 Danmark, er der valgfrihed mellem de i § 476, stk. 1, nævnte retter,  

 dvs. de enkelte byretter og Sø- og Handelsretten.
I  

 Københavnsområdet skal valg af ret dog fortsat følge  

 retsplejelovens bestemmelser om Sø- og Handelsrettens kompetence, jf.  

 retsplejelovens § 9. Det er ikke et krav at afholde søforklaring ved  

 en bestemt af retterne, selv om den befinder sig i eller tættest  

 på den første anløbshavn.
Man skal ved valg af ret dog  

 tage formålsbestemmelsen i betragtning   at søforklaring skal  

 afholdes snarest muligt.
Valgfriheden på dette punkt er en undtagelse  

 fra de almindelige værnetingsregler.
Hvis skibet forsinkes  

 unødigt eksempelvis på grund af valg af anden ret end retten i  

 den havn, der ligger i nærheden af ulykkesstedet, og formålet med  

 søforklaringen ikke forspildes derved, kan den ret, hvortil  

 henvendelse er sket, efter begæring af rederen eller  

 skibsføreren, henvise begæringen om afholdelse af  

 søforklaringen til en anden af de i § 476, stk. 1, nævnte  

 retter.
Sølovsudvalget har fundet det hensigtsmæssigt  

 at bevare den nuværende ordning, hvorefter søforklaring kan  

 afholdes i udlandet. Ønskes søforklaring afgivet i udlandet,  

 skelnes der mellem, om forklaringen sker i et af de andre nordiske lande,  

 dvs.
Finland, Norge eller Sverige, eller et andet land.
Hvis  

 søforklaring ønskes afholdt i et af de nordiske lande, sker  

 dette efter reglerne i det pågældende land, og begæringen  

 skal indgives til den der kompetente ret.
Ønskes søforklaring afholdt i udlandet andre  

 steder end i Finland, Norge eller Sverige, kan Søfartsstyrelsen,  

 rederen eller skibsføreren indgive begæringen til det danske  

 konsulat på det sted i udlandet, hvor begivenheden har fundet sted,  

 hvor skibet anløber, eller hvor besætningen befinder sig.
Andre  

 interessenter skal ved ønske om søforklaring i udlandet uden  

 for Norden indgive begæring for en dansk domstol.
 For at sikre søforklaringsinstituttet mod misbrug,  

 er det ved søforklaring i udlandet fundet hensigtsmæssigt, at  

 det er retten, der tager stilling til begæringens berettigelse,  

 når disse andre interessenter begærer søforklaringen.  

 Begæringen indgives til en af de i § 476, stk. 1, nævnte retter.  

 Det pålægges således ikke i disse tilfælde  

 udenrigsrepræsentationerne at foretage vurderingen af, om der  

 foreligger en væsentlig retlig interesse.
Som noget nyt indføres, at den, der begærer  

 søforklaring, skal underrette dem, der ønskes indkaldt til  

 søforklaringen, samt dem, der kan antages at have interesser at  

 varetage ved søforklaringen.
Underretningen skal ske ved at fremsende  

 kopi af begæringen til disse personer, så vidt det er muligt at  

 finde frem til dem.
Fremsendelse af begæringen til dem, der kan antages  

 at have interesser at varetage ved søforklaringen, skal så vidt  

 muligt ske samtidig med indgivelsen af begæringen til retten eller  

 konsulatet.
Den nævnte personkreds gives dermed en mulighed for at  

 fremsætte indsigelse til retten over for begæringen, inden retten  

 træffer afgørelse om afholdelse af søforklaring.
 Stk. 6 giver retten mulighed for at afvise en  

 begæring i de tilfælde, hvor rekvirenten ikke stiller de  

 fornødne oplysninger til rådighed, eksempelvis hvilket skib  

 sagen vedrører, hvem der bør indkaldes og andet, som gør  

 det muligt for retten at træffe beslutning om hvorvidt  

 søforklaring bør afholdes og iværksætte det  

 fornødne hermed.
 Erhvervsministeren kan udarbejde en vejledning om de  

 bilag, der bør indgives i forbindelse med begæringen.
Til § 476 Danske skibe har fortsat mulighed for at få afholdt  

 søforklaring i Finland, Norge og Sverige.
Begrebet "udenrigsrepræsentation" i stk. 2  

 omfatter som hidtil både udsendte diplomatiske og konsulære  

 repræsentanter og honorære repræsentationer.
Det  

 afgørende er, om repræsentationen er eller bliver bemyndiget til  

 at modtage søforklaring.
Udenrigsrepræsentationer, der ikke har  

 en permanent bemyndigelse, kan ifølge praksis søge  

 Udenrigsministeriet om en ad hoc bemyndigelse i tilfælde af  

 begæring til afholdelse af søforklaring.
Til § 477 I den hidtidige sølov, hvor søforklaring i  

 en række tilfælde er obligatorisk, har det ikke været  

 nødvendigt at have bestemmelser om, hvilken personkreds der kan  

 begære søforklaring og i øvrigt medvirke til at  

 tilvejebringe oplysninger ved søforklaringen, idet dette har  

 været reguleret af retsplejelovens kapitel 19 a.
Da retsplejelovens  

 kapitel 19 a foreslås ophævet, og der i søloven  

 indføres et fakultativt instrument, hvor afholdelse af  

 søforklaring kan ske på begæring af andre end rederen,  

 skibsføreren og det offentlige, har udvalget fundet det  

 hensigtsmæssigt at regulere pligten til at afgive forklaring.
Udover rederen og skibsføreren vil denne pligt  

 omfatte medlemmer af besætningen samt andre ansatte om bord, f.eks.  

 kantinepersonale.
Disse personer kan have kendskab til hændelsen, idet  

 de ofte indgår i skibets sikkerhedsberedskab.
Endvidere forpligtes alle andre med et "direkte  

 kendskab" til omstændigheder omkring hændelsen til at  

 medvirke ved søforklaringen.
Dette omfatter andre ombordværende  

 såsom passagerer på skibet på ulykkestidspunktet, men  

 også andre, der har befundet sig uden for skibet, f.eks.  

 redningsmandskab fra andre skibe, der har været involveret i en  

 eventuel redning.
I situationer, hvor lasten er mulig medvirkende årsag  

 til en søulykke, vil pligten også kunne omfatte ladningsejere,  

 afskibere, stevedorer m.v.
Pligten omfatter derimod ikke personer med  

 andenhåndskendskab til hændelsen, herunder f.eks.  

 Søfartsstyrelsens Opklaringsenhed, pårørende til  

 tilskadekomne, der ikke selv har været om bord m.v.
Ved spørgsmål af civilretlig karakter har  

 udgangspunktet hidtil været, at det er de involverede parter, typisk  

 rederen eller befragteren, som fremlægger den fornødne  

 dokumentation til belysning af de faktiske forhold.
Endvidere vil det normalt  

 være rederens repræsentant, der forbereder sagen og de  

 spørgsmål, der stilles ved søforklaringen.
Af praktiske  

 grunde tænkes dette i begge henseender videreført uændret,  

 uanset at det ikke er rederen, der har begæret  

 søforklaringen.
 Den dokumentation, som skal fremlægges, kan f.eks.  

 være skibets tegninger, elektronisk post til og fra skibet,  

 båndoptagelser, udskrift fra diverse navigationsudstyr,  

 skibsdagbøgerne, tekniske tegninger over skibet eller lignende, som  

 har betydning for en klarlæggelse af det begivenhedsforløb, der  

 har ført til ulykken.
Bestemmelsen giver ikke en videre adgang for en potentiel  

 part i en senere retssag til at få sagen oplyst, end der gives i  

 medfør af retsplejelovens kapitel 28. Det er endvidere ikke hensigten  

 at pålægge myndigheder, der har en særlig adgang til at  

 tilvejebringe oplysninger om begivenhedsforløbet, at skulle  

 fremlægge disse.
Hvis tegninger eller certifikater ikke kan fremskaffes  

 på anden vis, kan Søfartsstyrelsen eller andre, f.eks.  

 forsikringsselskaber dog helt undtagelsesvist blive pålagt at  

 fremlægge denne type dokumentation.
Dette forudsætter dog, at  

 materialet er i disse parters besiddelse, og at det i øvrigt er  

 offentligt tilgængeligt.
I forbindelse med afgivelse af forklaring, kan det ikke  

 pålægges en part at fremlægge oplysninger eller afgive  

 forklaring, der kan skade denne i strafferetlig henseende, jf.  

 retsplejelovens § 171. Vidnepligten kan således ikke  

 pålægges personer over for hvem, der eventuelt senere vil kunne  

 rejses tiltale.
Hvis retten skønner, at det er sandsynligt, at der vil  

 blive rejst straffesag mod den pågældende, skal retten vejlede  

 om, at denne ikke er forpligtet til at udtale sig, jf. retsplejelovens § 173.  

 Dette kan blive nødvendigt, da der ved afholdelse af  

 søforklaringer er forekommet tilfælde, hvor den person, der har  

 afgivet forklaring, har været uvidende om vidnefritagelsesgrundene.
Stk. 2 nævner eksempler på de personer, som  

 kan have retlige interesser at varetage ved søforklaringen, og som  

 retten derfor skal underrette om retsmødet.
Denne kreds af personer  

 omfatter som anført f.eks. skibets ejere, ladningsejere,  

 assurandører, selskabet hvor skibet er klasset m.v.
Da der stilles  

 krav om retlig interesse, vil f.eks. journalister ikke være omfattet af  

 denne personkreds.
 Da det for retten kan være vanskeligt at finde frem  

 til f.eks. ejere af ladning eller andre, der kan have retlige interesser at  

 varetage ved søforklaringen, jf. stk. 2, 3. pkt., pålægges  

 det rederen at være behjælpelig med oplysninger om identiteten af  

 disse personer.
Stk. 4 præciserer, at enhver, der har retlig  

 interesse at varetage i sagen, har adgang til sagsakterne.
Adgangen til  

 sagsakterne gælder uanset, at den pågældende ikke er blevet  

 underrettet jf. stk. 2, 3. pkt.
En sådan beføjelse har hidtil  

 været forbeholdt politimesteren, jf. retsplejelovens § 213, stk. 3.
Retten sikrer, at der ved adgangen til sagsakterne gives  

 adgang til de oplysninger, der fremgår af begæringen samt andre  

 oplysninger, der er tilgængelige for sagens interessenter.
Den  

 nævnte personkreds har endvidere mulighed for at være tilstede  

 ved søforklaringen og stille spørgsmål.
Retsplejelovens  

 regler om procesledelse finder anvendelse.
Til § 478 Denne bestemmelse svarer med mindre tilpasninger til  

 retsplejelovens § 213 a, der nu ophæves.
Herved sker der en  

 regelforenkling, idet de processuelle bestemmelser i retsplejeloven  

 vedrørende søforklaring nu indgår i de øvrige  

 regler om søforklaring i søloven.
På to punkter er der foretaget ændringer.
For  

 det første er der tilføjet en editionspligt, da  

 Sølovsudvalget har fundet det hensigtsmæssigt, at retten  

 tildeles mulighed for at pålægge pligt til at fremlægge  

 dokumentation vedrørende skib eller ladning.
For det andet afskaffes  

 bestemmelsen om, at referatet af søforklaringen skal oplæses i  

 retten.
Der er søforklaringer, hvor dette ikke er nødvendigt.  

 Der kan endvidere forekomme søforklaringer, hvor en oplæsning af  

 referat vil være så omfangsrig, at det ikke er  

 formålstjenligt.
Referatet skal dog godkendes.
De personer, der har  

 afgivet søforklaring, skal således have lejlighed til at  

 gøre sig bekendt med referatet af deres forklaringer og have mulighed  

 for at gøre indsigelse imod dette, inden referatet endeligt  

 godkendes.
Til § 479 Bestemmelsen svarer stort set til den hidtidige  

 bestemmelse i sølovens § 478 om søforklaring ved  

 sammenstød.
Som en konsekvens af ophævelsen af kap. 19 a i  

 retsplejeloven, er der i stk. 3-5 indsat bestemmelser, der svarer til  

 retsplejelovens § 213 b.
Bestemmelsen omfatter, som efter den hidtidige lov,  

 også uegentlige sammenstød, jf. sølovens §163. Ligeledes  

 opretholdes princippet om, at søforklaringen så vidt muligt skal  

 afholdes for begge skibe samtidig.
Hermed sikres, at det ene skib ikke  

 får mulighed for at indrette sin forklaring efter de oplysninger, der  

 er fremkommet ved det andet skibs søforklaring.
Retten kan derfor  

 udsætte afholdelse af søforklaringen for det ene skib.
Det skal  

 tydeligt fremgå af begæring om søforklaring, jf. § 473, at  

 søforklaring ønskes, uanset om søforklaring ikke kan  

 afholdes for begge skibe.
I visse situationer kan det således, uanset der ikke  

 afholdes søforklaring for begge skibe, være nødvendigt at  

 afholde søforklaring kun for det ene skib f.eks. ved alvorlige  

 personskader, hvor hensynet til skibets reder må vige for det  

 offentliges ønske om at få afholdt en søforklaring.
I  

 lighed med den nuværende lov foreslås derfor, at  

 søforklaringen alligevel kan afholdes, hvis det begæres af  

 Søfartsstyrelsen.
I modsætning til den nuværende lov  

 medfører begæringen ikke automatisk, at søforklaring skal  

 afholdes.
Retten skal   i lighed med de andre tilfælde, hvor  

 søforklaring begæres afholdt   vurdere, hvorvidt dette  

 særlige bevisinstitut skal benyttes.
I tilfældet, hvor der f.eks.  

 er sket personskade, vil en sådan begæring kun yderst  

 sjældent blive afvist.
Stk. 2 opretholder den såkaldte  

 antidiskriminationsregel.
Hvis sammenstødet er foregået mellem  

 et dansk og et udenlandsk registreret skib, og der ikke afgives  

 søforklaring for det udenlandske skib, kan der ikke afholdes  

 søforklaring for det danske skib, medmindre det danske skibs reder  

 eller Søfartsstyrelsen ønsker det.
 Stk. 3 om dørlukning gælder både,  

 når søforklaring ikke afholdes for det ene skib, og når  

 søforklaringen ikke kan afholdes samtidig for begge skibe.  

 Henvisningen til retsplejelovens regler om dørlukning sigter navnlig  

 på §§ 29 c   29 e og 32 b, stk. 1.
Til § 480 Under de hidtidige regler med obligatorisk  

 søforklaring har hver part båret sine egne omkostninger.
Med det  

 nye fakultative instrument, har Sølovsudvalget fundet det  

 hensigtsmæssigt, at omkostningerne i lighed med hvad der gælder  

 for udenretlig bevisoptagelse i medfør af retsplejelovens § 343, stk.  

 2, i videst muligt omfang pålægges den, der begærer  

 søforklaringen, og dermed direkte giver anledning til udgifterne.
Da  

 der imidlertid vil være tilfælde af søforklaring, som  

 før var obligatoriske, og nu formentlig kun afholdes, når det  

 offentlige begærer det, kunne en sådan ordning medføre  

 øgede udgifter for det offentlige i den enkelte sag.
Derfor kan retten  

 efter reglen i stk. 1, 2. pkt., pålægge en eller flere af de i §  

 477, stk. 2, omhandlede personer, der har givet anledning til  

 søforklaring, at betale omkostningerne.
De omkostninger, der kan pålægges, er  

 sådanne omkostninger, som er omhandlet i retsplejelovens § 312, stk. 2,  

 navnlig advokatomkostninger, udgifter til vidnegodtgørelse og  

 rejseomkostninger.
Dette sker efter rettens nærmere bestemmelse.  

 Udgifter til dækning af tidstabsomkostninger i forbindelse skibets  

 manglende drift, løn til besætningen mv. er ikke omfattet.
Der er endvidere i stk. 2 i lighed med retsplejelovens §  

 343, stk. 2, 2. pkt., indført en bestemmelse om, at retten kan  

 kræve sikkerhed for de omkostninger, som søforklaringen kan  

 medføre.
Som udgangspunkt kræves dette af den, der begærer  

 søforklaringen.
Retten har dog mulighed for at pålægge en  

 anden af de i § 477, stk. 2, nævnte personer end den, der begærer  

 søforklaringen, helt eller delvist at stille sikkerhed.
Ved søforklaring hos dansk  

 udenrigsrepræsentation afholder hver af de i § 477, stk. 2,  

 nævnte personer egne udgifter.
Hensigten med reglen i stk. 3 er i et vist omfang at videreføre  

 praksis om, at rederen afholder omkostningerne til  

 udenrigsrepræsentationen, når Søfartsstyrelsen  

 begærer søforklaring afholdt.
For så vidt angår de  

 ansatte om bord på skibet, der i medfør af § 477 har pligt til  

 at medvirke til søforklaringen, afholdes omkostningerne af  

 arbejdsgiveren, i det omfang deltagelse i søforklaringen er en  

 tjenestepligt for den ansatte.
Til § 481 I henhold til den hidtidige sølovs § 480 kan  

 søforklaring tillige afholdes, hvis der fremkommer nye oplysninger,  

 som må antages at have væsentlig betydning.
Dette  

 videreføres i forslaget.
Når sådanne oplysninger antages  

 at foreligge, kan begæring om ny søforklaring indgives, jf.  

 lovforslagets § 475. Dette medfører, at retten på ny må  

 vurdere, om der foreligger en væsentlig retlig interesse, jf. § 474, og  

 at der på ny skal tages hensyn til formålsbestemmelsen i  

 lovforslagets § 472. I § 472 indgår som nævnt tidsfaktoren, som  

 derfor ved begæring om genoptagelse kan komme til at tale mod  

 genoptagelse.
Dette kan så opvejes af interessen i, at referatet af  

 søforklaringen suppleres på baggrund af de nye oplysninger.  

 Referatet vil derfor give et mere fyldestgørende billede af  

 årsagen til ulykken.
Til § 482 Som en konsekvens af lov om  

 undersøgelseskommissioner er der sket en mindre tilpasning af stk. 2,  

 idet en række af denne lovs bestemmelser også skal gælde  

 for den særlige undersøgelseskommission, der nedsættes i  

 medfør af denne bestemmelse.
Herved opnås, at en række af  

 de beskyttelseshensyn, der ligger bag udformningen af denne lov eksempelvis  

 bestemmelserne om bisiddere, nu også gælder for sådanne  

 kommissioner.
Derudover er bestemmelsen en videreførelse af den  

 hidtidige § 482.
 Den i lov om undersøgelseskommissioner kapitel 9  

 omhandlede adgang til at kære kommissionens beslutninger, omfatter ikke  

 selve kommissionens beretning, men alene de processuelle beslutninger, som  

 kommissionen måtte træffe.
Til § 483 De særlige bestemmelser i § 483, stk. 1-3, om syn og  

 skøn afskaffes.
Det må overlades til de involverede parter at  

 afgøre, om der skal foretages syn og skøn i henhold til  

 retsplejelovens bestemmelser herom i kapitel 19 eller tilsvarende  

 bestemmelser i udlandet.
For så vidt angår skade på  

 ladningen bevares dog reglerne om besigtigelse, jf. den gældende § 484.  

 Der er dog sket en præcisering af denne bestemmelse, idet der stilles  

 krav om, at der er sket en ikke ubetydelig skade, eller der er grund til at  

 befrygte dette.
I disse tilfælde skal skibsføreren fortsat lade  

 afholde besigtigelse.
Ved besigtigelsen skal der "sikres bevis" for  

 skadens årsag og omfang.
Dette kan f.eks. ske ved indsamling af  

 effekter, fotografering, optagelse af forklaringer m.v.
Stk. 2 omhandler besigtigelse ved ladningsskader af  

 væsentligt omfang, hvis skaden kan skyldes mangler ved stuvning og  

 sikring af godset el. lign.
Her skal besigtigelsen ske inden losningen.  

 Hvorvidt der er tale om en skade af væsentligt omfang vurderes  

 såvel i forhold til den enkelte ladnings værdi og  

 størrelse som i forhold til den samlede last.
Der tages i bestemmelsen  

 ikke stilling til, hvem der skal afholde udgifterne til besigtigelsen.
Dette  

 afhænger af de konkrete omstændigheder.
Stk. 3 fastsætter, at ladningsejeren skal  

 underrettes straks, når der ønskes foretaget en besigtigelse,  

 så denne har mulighed for at lade sig repræsentere ved  

 besigtigelsen.
Ladningsejeren skal gives et rimeligt varsel til at være  

 tilstede ved besigtigelsen.
Varslet kan dog afhænge af  

 omstændighederne, hvor også indgår hensynet til et evt.  

 tidstab, den last der skal besigtiges og den øvrige lasts karakter  

 m.v.
Til § 484 I § 484 er indført bestemmelser vedrørende  

 kære af rettens beslutninger i henhold til dette kapitel.
Det er  

 anført, at retsplejelovens kapitel 37 herom finder anvendelse.
Dette  

 medfører, at kæremål som udgangspunkt ikke har  

 opsættende virkning, med mindre retten bestemmer det modsatte.
 Henvisningen til retsplejelovens kapitel 37 finder ikke  

 anvendelse, i det omfang disse regler er fraveget i stk. 2, hvorefter rettens  

 afgørelse om henvisning til en anden ret efter § 475, stk. 1, 2. pkt.,  

 ikke kan kæres, og i § 482, med dennes henvisning til lov om  

 undersøgelseskommissioner.
 Da rettens afgørelser efter dette kapitel  

 bør være ledsagede af begrundelse, bestemmes det i stk. 3, at  

 disse afsiges ved kendelse.
Til § 485 § 485 er en uændret videreførelse af den  

 hidtidige § 484.
Til § 1, nr. 3 Ophævelsen af denne strafbestemmelse er en  

 konsekvens af, at rederens og skibsførerens pligt til at indgive  

 anmeldelse af søforklaring bortfalder.
Til § 1, nr. 4 Den nye strafbestemmelse knytter sig til den i forslagets  

 § 478, stk. 1, 2. pkt., hjemlede editionspligt.
Som det tillige er  

 anført i bemærkningerne til § 474, stk. 2 og 3, tilsigtes ikke  

 en udvidelse af vidnepligten for udlændinge i forhold til den  

 gældende retstilstand.
Til § 1, nr. 5 Afskaffelse af hæftestraffen Forslaget er en konsekvens af, at strafarten hæfte  

 er blevet afskaffet ved lov nr. 432 af 31. maj 2000, der træder i kraft  

 1. juli 2001.
Til § 2 Ophævelsen af retsplejelovens kapitel 19 a sker som  

 følge af, at disse regler overføres til søloven.
Bilag 1 Lovforslaget sammenholdt med gældende lov Gældende formulering Lovforslaget § 1 I søloven, jf. lovbekendtgørelse nr. 39 af 20. januar 1998,  

 som ændret ved bekendtgørelse nr. 206 af 3. april 1998, § 35 i  

 lov nr. 900 af 16. december 1998, § 1 i lov nr. 901 af 16. december 1998 og  

 lov nr. 228 af 21. april 1999, foretages følgende  

 ændringer:
 1. I § 201 indsættes som stk. 3:
» 2. §§ 472 til 484 ophæves, og i stedet  

 indsættes:
§472. Søforklaring skal afgives 1)	 når der i forbindelse med skibets drift uden for ophold i  

 havn eller på red er indtruffet eller må antages at være  

 indtruffet tab af menneskeliv eller voldt betydelig skade på person, 2)	når skibsføreren eller et medlem af mandskabet uden for  

 dansk havn er afgået ved døden om bord eller har lidt betydelig  

 skade på person, 3)	når nogen, som befandt sig om bord for at følge med  

 skibet, er eller må antages at være druknet fra skibet eller er  

 afgået ved døden om bord og er blevet begravet i søen, 4)	når der er indtruffet eller må antages at være  

 indtruffet alvorlig forgiftning om bord, 5)	når skibet er stødt sammen med andet skib, jf. herved §  

 163, eller har været udsat for grundstødning, 6)	når skibet er forsvundet eller er blevet forladt i  

 søen, 7)	når der i forbindelse med skibets drift er voldt eller  

 må antages at være voldt skade af nogen betydning på skib  

 eller ladning eller, for så vidt skibet ikke ligger i havn eller  

 på red, på ejendom uden for skibet, » § 473. Er der i andre tilfælde end de i § 472 nævnte i  

 forbindelse med skibets drift indtruffet skade på skib, person eller  

 ladning, eller må sådan skade antages at være indtruffet,  

 skal søforklaring afgives, såfremt det begæres af  

 erhvervsministeren eller af rederen eller skibsføreren.
 § 473. Søforklaring kan afholdes, når en ulykke  

 har fundet sted til søs eller når skibsføreren eller et  

 medlem af besætningen uden for dansk havn er afgået ved  

 døden eller har lidt betydelig personskade om bord.
 § 474. Søforklaring har til formål så vidt  

 muligt at tilvejebringe fuldstændige oplysninger om de faktiske  

 omstændigheder ved og årsagen til den indtrufne hændelse,  

 herunder oplysninger om forhold, som er af betydning for bedømmelsen  

 af skibets sødygtighed eller for sikkerheden til søs.
 § 474. Den, som har en væsentlig retlig interesse deri,  

 kan begære, at søforklaring afholdes for et dansk skib.
Stk. 2. Søforklaring kan afholdes her i riget for  

 et udenlandsk skib, når 1)	begæring herom fremsættes af skibsføreren eller  

 rederen for det udenlandske skib eller af myndighederne i det land, hvor  

 skibet er registreret, 2)	der i dansk søterritorium eller i den eksklusive  

 økonomiske zone er sket betydelig skade på person eller  

 miljø eller 3)	der uden for de i nr. 2 nævnte områder er sket en ulykke  

 til søs med væsentlig tilknytning til Danmark og betydelig  

 personskade til følge, såfremt begæring herom  

 fremsættes af Søfartsstyrelsen og skibet på tidspunktet  

 for begæringen befinder sig i dansk havn.
 Stk. 3. Den, der begærer søforklaring for et  

 udenlandsk skib efter stk. 2, skal have en væsentlig retlig interesse  

 deri.
§ 475. Er den begivenhed, der giver anledning til afgivelse af  

 søforklaring, indtruffet eller opdaget under skibets ophold i havn,  

 skal søforklaring afgives i denne havn.
Er begivenheden indtruffet  

 på søen, afgives søforklaring i den første havn,  

 skibet eller besætningen ankommer til efter hændelsen.
Afgivelse  

 af søforklaring kan dog udsættes, indtil skibet eller  

 besætningen ankommer til en anden havn, hvis der herved kan opnås  

 en væsentlig begrænsning af skibets tidstab eller omkostninger  

 eller andre væsentlige fordele og begivenhedens art eller omfang eller  

 omstændighederne i øvrigt ikke taler herimod.
Skibets reder  

 eller fører skal omgående underrette Erhvervsministeriet om  

 sådan udsættelse af søforklaring og om årsagen  

 hertil.
 Stk. 2. Er skibet forsvundet, eller er hele  

 besætningen omkommet, afgives søforklaring på skibets  

 hjemsted, medmindre erhvervsministeren bestemmer, at søforklaring skal  

 afgives et andet sted.
§ 475. Begæring om søforklaring i Danmark  

 indgives til en af de i § 476, stk. 1, nævnte retter.
Retten kan efter  

 begæring fra skibets reder eller skibsføreren, henvise en  

 begæring om afholdelse af søforklaring til en anden af de i §  

 476, stk. 1, nævnte retter, medmindre formålet med  

 søforklaringen dermed forspildes.
 Stk. 2. Retten afgør, hvorvidt afholdelse af  

 søforklaring er nødvendig af hensyn til det i § 472  

 nævnte formål.
 Stk. 3. Begæring om søforklaring i Finland,  

 Norge eller Sverige indgives til den domstol, som efter det  

 pågældende lands lovgivning er kompetent til at afholde  

 søforklaring.
 Stk. 4. Begæring om søforklaring i andre  

 lande end Danmark, Finland, Norge eller Sverige, fremsat af  

 erhvervsministeren, rederen eller skibsføreren, indgives til en dansk  

 udenrigsrepræsentation, jf. § 476, stk. 2. Begæring fremsat af  

 andre indgives til en af de i § 476, stk. 1, nævnte retter.
 Stk. 5. Den, der begærer søforklaring, skal  

 så vidt muligt oplyse, hvem retten skal indkalde, og endvidere samtidig  

 med indgivelse af begæringen sende kopi af denne til dem, der kan  

 antages at have interesser at varetage ved søforklaringen.
Stk. 6. Fremkommer rekvirenten ved indgivelse af  

 begæring om afholdelse af søforklaring ikke med de oplysninger,  

 som med rimelighed kan forlanges, kan retten afvise begæringen.
Retten  

 kan indrømme rekvirenten en frist til at afhjælpe denne  

 mangel.
§ 476. Søforklaring afgives her i riget for retten.
I  

 Finland, Norge eller Sverige afgives søforklaring for den domstol, som  

 ifølge vedkommende lands lovgivning er kompetent til at modtage  

 søforklaring.
Stk. 2. I andre lande afgives søforklaring for  

 dansk udenrigsrepræsentation, såfremt denne af udenrigsministeren  

 er bemyndiget til at modtage sådanne forklaringer.
Findes ingen  

 sådan dansk udenrigsrepræsentation i den pågældende  

 havn, kan søforklaring afgives for dertil kompetent finsk, norsk eller  

 svensk udenrigsrepræsentation i denne havn.
 § 476. Søforklaring afholdes for byretten eller  

 Sø- og Handelsretten i København.
 Stk. 2. I udlandet kan søforklaring afholdes for  

 en dansk udenrigsrepræsentation, der af udenrigsministeren er  

 bemyndiget til at modtage sådanne forklaringer, jf. dog § 475, stk. 3.  

 Findes ingen sådan dansk udenrigsrepræsentation i det  

 pågældende land, kan søforklaring afgives for en dertil  

 kompetent finsk, norsk eller svensk udenrigsrepræsentation.
§ 477. I de tilfælde, hvor der efter § 472 er pligt til at  

 afgive søforklaring, påhviler det skibsføreren snarest  

 muligt at indgive anmeldelse til den i § 476 nævnte myndighed om  

 afgivelse af søforklaring.
Er skibet forsvundet, eller må hele  

 besætningen antages at være omkommet, påhviler pligten  

 rederen.
Stk. 2. Er hændelsen indtruffet eller opdaget under  

 skibets ophold i havn, skal anmeldelse ske inden udløbet af den anden  

 hverdag efter, at hændelsen indtraf eller opdagedes.
Er begivenheden  

 indtruffet på søen, regnes fristen fra skibets eller de  

 skibbrudnes ankomst til red eller havn, jf. herved § 475, stk. 1, 3.  

 pkt.
 § 477. Rederen, skibsføreren, medlemmer af  

 besætningen, samt andre med direkte kendskab til den indtrufne  

 hændelse, har pligt til at afgive forklaring, fremlægge  

 nødvendig dokumentation om skibets forhold, og i øvrigt til at  

 medvirke til at tilvejebringe oplysninger om de faktiske omstændigheder  

 ved en ulykke eller et dødsfald, jf. § 473.
Stk. 2. Til det retsmøde, hvor  

 søforklaringen afholdes, indkaldes de personer, der antages at kunne  

 give oplysninger i sagen.
Indkaldelse af skibsmandskab kan ske gennem  

 skibsføreren.
Retten underretter så vidt muligt skibets ejer,  

 skibets reder, ladningsejere, assurandører, klassifikationsselskab og  

 andre, som kan have retlige interesser at varetage ved søforklaringen,  

 om retsmødet.
Rederen har pligt til at afgive oplysninger om disses  

 identitet til retten.
 Stk. 3. Retten giver Søfartsstyrelsen og  

 politimesteren meddelelse om begæringen om afholdelse af  

 søforklaringen.
Stk. 4. Alle, som har retlig interesse deri, har  

 adgang til at gøre sig bekendt med sagens akter og har mulighed for at  

 stille spørgsmål under søforklaringen.
Dette gælder  

 ikke i de tilfælde, hvor der i medfør af § 479, stk. 3, er  

 truffet beslutning om, at søforklaringen skal afholdes for lukkede  

 døre.
§ 478. Ved anmeldelse om afgivelse af søforklaring skal  

 indleveres en ordret udskrift eller tydelig fotokopi af, hvad der er  

 tilført skibsbøgerne om det skete, eller, hvis sådanne  

 ikke er ført eller er gået tabt, en skriftlig fremstilling af  

 begivenheden.
Endvidere skal der fremlægges en fortegnelse over skibets  

 mandskab og andre personer, der antages at kunne give oplysning i sagen, samt  

 om muligt en angivelse af de i sagen interesserede personer eller deres  

 befuldmægtigede.
Skibsbøgerne med dertil hørende kladder  

 skal fremlægges under søforklaringen.
§ 478. Retten bør søge at fjerne uklarhed,  

 tvetydighed eller ufuldstændighed i de afgivne forklaringer og  

 uoverensstemmelse med de i øvrigt foreliggende oplysninger.
Retten kan  

 pålægge rederen, befragteren, ladningsejerne eller andre at  

 fremlægge dokumentation vedrørende skib eller ladning til  

 oplysning af sagen.
Retten kan indkalde yderligere vidner og kan opfordre de  

 mødende til at lade foretage syn og skøn efter retsplejelovens  

 regler eller andre skridt til oplysning af sagen.
 Stk. 2. Bestemmelserne i retsplejelovens kap. 18 om  

 vidneforklaring i borgerlige sager finder i øvrigt med de  

 fornødne lempelser anvendelse på indkaldelse til og afholdelse  

 af søforklaring.
Stk. 3. Af forklaringerne optages efter retsformandens  

 nærmere bestemmelse et referat.
Bemærkning om dets godkendelse  

 optages i retsbogen.
§ 479. I tilfælde af sammenstød, jf. § 472, nr. 5,  

 skal søforklaring så vidt muligt afgives på samme  

 tidspunkt for begge skibe.
Erhvervsministeren kan med henblik herpå  

 tillade, at søforklaringen udsættes.
 Stk. 2. Pligten til at afgive søforklaring efter § 472  

 bortfalder i tilfælde af sammenstød med udenlandsk skib, jf.  

 herved § 163, for hvilket der ikke efter dets hjemlands lovgivning  

 består tilsvarende pligt, medmindre erhvervsministeren i det enkelte  

 tilfælde giver påbud om, at søforklaring skal afgives.  

 Erhvervsministeren træffer bestemmelse om, hvilke fremmede landes skibe  

 denne regel gælder, og hvilke undersøgelser der i stedet skal  

 foretages.
§ 479. I tilfælde af sammenstød, jf. § 163,  

 afholdes søforklaring så vidt muligt på samme tidspunkt  

 for begge skibe.
Retten kan med henblik herpå tillade, at  

 søforklaringen udsættes.
 Stk. 2. I tilfælde af sammenstød mellem et  

 dansk og et udenlandsk skib kan der dog kun afholdes søforklaring  

 vedrørende det danske skib, hvis Søfartsstyrelsen eller rederen  

 begærer det, eller hvis der ifølge § 474 , stk. 2, eller  

 lovgivningen i det udenlandske skibs hjemland skal afholdes  

 søforklaring vedrørende det udenlandske skib.
Stk. 3. Hvis søforklaring angående  

 skibssammenstød, jf. § 163, ikke afholdes på samme tidspunkt for  

 begge skibe, kan retten på begæring af rederen,  

 skibsføreren eller anden, der har begæret søforklaringen  

 for det skib, for hvilket søforklaring først afholdes,  

 beslutte, at retsmødet skal holdes for lukkede døre, og at kun  

 repræsentanter for offentlige myndigheder og for rederen må  

 være til stede.
Tilsvarende gælder, hvis søforklaring kun  

 afholdes for det ene skib.
Bestemmelserne om dørlukning i  

 retsplejelovens kapitel 2 finder tilsvarende anvendelse.
 Stk. 4. Pligten til at hemmeligholde forhandlingerne  

 efter stk. 3 bortfalder dog, når søforklaring er afholdt  

 vedrørende det andet skib, eller den, der har begæret at afholde  

 retsmødet for lukkede døre, giver afkald over for retten  

 på denne beskyttelse.
 Stk. 5. Når søforklaring er afholdt for  

 lukkede døre i henhold til stk. 3, må der, indtil  

 søforklaring er afholdt vedrørende det andet skib, kun meddeles  

 udskrift af retsbogen og sagens dokumenter til offentlige myndigheder og  

 rederen.
 § 480. Fremkommer der efter søforklaringens afgivelse nye  

 oplysninger, som må antages at være af væsentlig betydning,  

 kan erhvervsministeren, rederen eller skibsføreren begære ny  

 søforklaring afgivet.
§ 480. Den, der begærer søforklaring i Danmark,  

 afholder efter rettens nærmere bestemmelse de omkostninger, som  

 påføres de i § 477, stk. 2, omhandlede personer, der deltager i  

 søforklaringen.
Retten kan bestemme, at en eller flere af de  

 øvrige af § 477, stk. 2, omfattede personer helt eller delvist skal  

 betale de i 1. pkt. nævnte omkostninger.
 Stk. 2. Retten kan kræve, at der stilles sikkerhed  

 for de udgifter, som søforklaringen kan medføre.
Stk. 3. Ved søforklaringer i udlandet efter § 475,  

 stk. 4, afholder de personer der deltager, jf. § 477, stk. 2, hver sine  

 omkostninger.
Gebyrbetaling i henhold til reglerne om betaling for  

 tjenestehandlinger i udenrigstjenesten samt rejse- og opholdsudgifter for den  

 danske udenrigsrepræsentation afholdes af den, der begærer  

 søforklaring.
Hvis søforklaring begæres af  

 Søfartsstyrelsen, afholdes disse udgifter dog af rederen.
 § 481. Erhvervsministeren kan meddele fritagelse for pligten til at  

 afgive søforklaring i henhold til § 472 eller tillade, at  

 søforklaringen udsættes, såfremt sagen er eller må  

 antages at ville blive tilstrækkeligt oplyst gennem anden  

 tilgængelig undersøgelse.
 § 481. Fremkommer der efter søforklaringens afgivelse  

 nye oplysninger, som må antages at være af væsentlig  

 betydning, kan ny søforklaring begæres afholdt jf. §§ 474 og  

 475.
§ 482. Er der hverken gennem søforklaringen eller andre i  

 sagens anledning foretagne undersøgelser tilvejebragt  

 fyldestgørende oplysning om ulykkens årsag, og ulykkens karakter  

 eller hensynet til betryggelsen af sikkerheden til søs begrunder det,  

 kan erhvervsministeren i særlige tilfælde, navnlig når  

 yderligere undersøgelser må antages at blive særlig  

 omfattende og undersøgelserne vil kræve samvirken af sagkyndige  

 på flere områder, nedsætte en særlig  

 undersøgelseskommission til behandling af sagen.
Kommissionen skal  

 bestå af en dommer som formand og et af erhvervsministeren i den  

 enkelte sag nærmere fastsat antal personer, der er i besiddelse af  

 fornøden nautisk og teknisk sagkundskab.
 Stk. 2. Kommissionens behandling af sagen sker efter de  

 regler, der er gældende for ekstraordinære retter i straffesager,  

 jf. retsplejelovens § 21. Kommissionen afgør, om dens møder  

 skal være offentlige.
Stk. 3. Når undersøgelsen er afsluttet,  

 fremkommer kommissionen med en redegørelse om de fremkomne oplysninger  

 om årsagen til ulykken samt eventuelt med forslag til foranstaltninger,  

 der vil være egnede til at forebygge ulykke og ulykkesrisiko af samme  

 eller lignende art.
Kommissionens redegørelse og eventuelle forslag  

 kan af erhvervsministeren stilles til rådighed for pressen.
§ 482. Er der hverken gennem søforklaringen eller andre  

 i sagens anledning foretagne offentlige undersøgelser tilvejebragt  

 fyldestgørende oplysning om ulykkens årsag, og ulykkens karakter  

 eller hensynet til betryggelsen af sikkerheden til søs begrunder det,  

 kan erhvervsministeren i særlige tilfælde, navnlig når  

 yderligere undersøgelser må antages at blive særlig  

 omfattende, og undersøgelserne vil kræve samvirken af sagkyndige  

 på flere områder, nedsætte en særlig  

 undersøgelseskommission til behandling af sagen.
Kommissionen skal  

 bestå af en dommer som formand og et af erhvervsministeren i den  

 enkelte sag nærmere fastsat antal personer, der er i besiddelse af  

 fornøden nautisk og teknisk sagkundskab.
 Stk. 2. Kommissionens behandling af sagen sker efter  

 reglerne om undersøgelseskommissioner, hvor en dommer er formand, i  

 lov om undersøgelseskommissioner kapitel 5, 7-9 samt §§ 29-31.  

 Kommissionen afgør, om dens møder skal være  

 offentlige.
Stk. 3. Når undersøgelsen er afsluttet,  

 fremkommer kommissionen med en redegørelse om de fremkomne oplysninger  

 om årsagen til ulykken samt eventuelt med forslag til foranstaltninger,  

 der vil være egnede til at forebygge ulykke og ulykkesrisiko af samme  

 eller lignende art.
Kommissionens redegørelse og eventuelle forslag  

 kan af erhvervsministeren stilles til rådighed for pressen.
§ 483. Har skibet på rejsen lidt en skade, som  

 nødvendiggør betydeligere reparation eller længere  

 ophold, skal skibsføreren lade afholde syn og skøn over, hvad  

 der bør foretages for at udbedre skaden, hvad dette vil koste, samt  

 over skibets værdi i beskadiget tilstand.
Efter endt reparation skal  

 det ved ny besigtigelse afgøres, om skibet er i en sådan  

 tilstand, at det kan udføre den forestående rejse.
Stk. 2. Har ladningen under rejsen lidt betydeligere  

 skade, eller er der grund til at antage, at den er i en sådan tilstand,  

 at losning eller anden foranstaltning til dens bevaring er nødvendig,  

 eller må losning ske for skibets skyld, skal skibsføreren lade  

 afholde syn og skøn.
Viser det sig, at lasten er beskadiget, skal  

 syns- og skønsmændene udtale sig om de årsager, som kan  

 antages at have foranlediget skaden, og hvad der i denne anledning bør  

 foretages.
Stk. 3. Syns- og skønsmændene beskikkes  

 efter den på hvert sted gældende lov eller sædvane.
Hvor  

 sådan beskikkelse ikke bruges, skal skibsføreren fremskaffe  

 erklæringer fra sagkyndige.
 § 483. Har ladningen under rejsen lidt en ikke ubetydelig  

 skade, eller er der grund til at befrygte dette, skal skibsføreren,  

 inden godset udleveres til modtageren, lade afholde en besigtigelse, hvorved  

 der sikres bevis for skadens årsag og omfang.
 Stk. 2. Ved ladningsskade af væsentligt omfang, som  

 kan skyldes mangler ved stuvningen og sikringen af godset, lugernes tilstand  

 eller lignende, skal besigtigelsen afholdes, før losningen  

 påbegyndes.
 Stk. 3. Ladningsejeren skal straks underrettes om, at  

 besigtigelse vil blive afholdt og har ret til at deltage heri.
§ 484. Såfremt der kan opstå spørgsmål om,  

 at skade er foranlediget af mangler ved stuvningen, garneringen, lugernes  

 forskalkning eller lignende, skal besigtigelsesmænd tilkaldes ved  

 lugernes åbning og losningen.
Er der grund til at befrygte, at gods har  

 taget skade under rejsen, skal skibsføreren lade afholde  

 besigtigelsesforretning, førend godset udleveres til modtageren.
 § 484. De almindelige bestemmelser om kære i  

 retsplejelovens kapitel 37 finder anvendelse over for rettens  

 afgørelser i henhold til dette kapitel.
 Stk. 2. Rettens afgørelse om henvisning til en  

 anden ret efter § 475, stk. 1, 2. pkt., kan ikke kæres.
Stk. 3. Rettens afgørelser efter dette kapitel  

 træffes ved kendelse.« 3. § 509 ophæves.
 § 509. Undlader skibsføreren eller rederen at indgive  

 anmeldelse om afgivelse af søforklaring, jf. § 477, straffes den  

 pågældende med bøde.
 4. Som ny § 515 a indsættes:
§ 515 a.
Efterkommes rettens pålæg efter § 478,  

 stk. 1, 2. pkt., ikke uden lovlig grund, kan retten pålægge en  

 bøde, medmindre der ved fremlæggelsen vil fremkomme oplysning om  

 forhold, som en af de nævnte personer ville være udelukket fra  

 eller fritaget for at afgive forklaring om som vidne efter reglerne i  

 retsplejelovens kapitel 18.
 5. I § 507, § 510, stk. 1 og 3, og §§ 511 og 512  

 ændres »hæfte« til »fængsel indtil 4  

 måneder«.
 § 507. Forsømmer skibsføreren, en styrmand,  

 maskinchefen, en maskinmester eller radiotelegrafisten at overholde sine  

 forpligtelser med hensyn til skibs-, maskin- eller radiodagbogen, straffes  

 den pågældende med bøde eller hæfte.
 § 507. Forsømmer skibsføreren, en styrmand,  

 maskinchefen, en maskinmester eller radiotelegrafisten at overholde sine  

 forpligtelser med hensyn til skibs-, maskin- eller radiodagbogen, straffes  

 den pågældende med bøde eller fængsel indtil 4  

 måneder.
 § 510. Foranlediger skibsføreren grundstødning,  

 forlis eller anden søulykke ved grov fejl eller forsømmelse i  

 tjenesten, straffes den pågældende med bøde eller  

 hæfte.
 Stk. 2. Det samme gælder, dersom  

 skibsføreren gentagne gange ved fejl eller forsømmelse  

 foranlediger en sådan begivenhed.
 Stk. 3. Har en skibsfører, der udfører  

 arbejde om bord i et skib, nydt spiritus eller andre rusmidler i et  

 sådant omfang, at denne er ude af stand til at udføre sin  

 tjeneste på fuldt betryggende måde, straffes den  

 pågældende med bøde eller hæfte.
Stk. 4. Under skærpende omstændigheder kan  

 tillige ved dommen retten til at føre skib frakendes for et bestemt  

 tidsrum indtil 5 år eller for bestandig.
Erhvervsministeren kan,  

 når 5 år er forløbet efter endelig dom, tilbagegive den  

 frakendte ret.
Stk. 5. Frakendes nævnte ret skibsføreren,  

 skal det bestemmes ved dommen, hvorvidt den pågældende kan  

 gøre tjeneste som styrmand.
Anklagemyndigheden indsender vedkommendes  

 sønæringsbevis og udskrift af dommen til Erhvervsministeriet.
Er  

 det bestemt, at den pågældende kan gøre tjeneste som  

 styrmand, meddeler erhvervsministeren denne fornødent  

 sønæringsbevis.
Delvis frakendelse kan dog ikke finde sted ved  

 overtrædelse efter stk. 3.
Stk. 6. Skønner politiet ved overtrædelser  

 efter stk. 3, at betingelserne for at frakende en person retten til at  

 føre skib foreligger, kan det midlertidigt fratage den  

 pågældende denne ret, dog at vedkommende dommer, inden  

 spørgsmålet afgøres ved dommen, kan ophæve den af  

 politiet trufne bestemmelse.
Afsiges der frifindende dom i 1. instans, og  

 dommen påankes af anklagemyndigheden, kan denne, hvor forholdene  

 særlig taler for at opretholde fratagelsen af retten til at føre  

 skib under anken, indbringe spørgsmålet for appelinstansen, der  

 træffer afgørelsen ved kendelse.
 § 510. Foranlediger skibsføreren grundstødning,  

 forlis eller anden søulykke ved grov fejl eller forsømmelse i  

 tjenesten, straffes den pågældende med bøde eller  

 fængsel indtil 4 måneder.
 Stk. 2. Det samme gælder, dersom  

 skibsføreren gentagne gange ved fejl eller forsømmelse  

 foranlediger en sådan begivenhed.
 Stk. 3. Har en skibsfører, der udfører  

 arbejde om bord i et skib, nydt spiritus eller andre rusmidler i et  

 sådant omfang, at denne er ude af stand til at udføre sin  

 tjeneste på fuldt betryggende måde, straffes den  

 pågældende med bøde eller fængsel indtil 4  

 måneder.
Stk. 4. Under skærpende omstændigheder kan  

 tillige ved dommen retten til at føre skib frakendes for et bestemt  

 tidsrum indtil 5 år eller for bestandig.
Erhvervsministeren kan,  

 når 5 år er forløbet efter endelig dom, tilbagegive den  

 frakendte ret.
Stk. 5. Frakendes nævnte ret skibsføreren,  

 skal det bestemmes ved dommen, hvorvidt den pågældende kan  

 gøre tjeneste som styrmand.
Anklagemyndigheden indsender vedkommendes  

 sønæringsbevis og udskrift af dommen til Erhvervsministeriet.
Er  

 det bestemt, at den pågældende kan gøre tjeneste som  

 styrmand, meddeler erhvervsministeren denne fornødent  

 sønæringsbevis.
Delvis frakendelse kan dog ikke finde sted ved  

 overtrædelse efter stk. 3.
Stk. 6. Skønner politiet ved overtrædelser  

 efter stk. 3, at betingelserne for at frakende en person retten til at  

 føre skib foreligger, kan det midlertidigt fratage den  

 pågældende denne ret, dog at vedkommende dommer, inden  

 spørgsmålet afgøres ved dommen, kan ophæve den af  

 politiet trufne bestemmelse.
Afsiges der frifindende dom i 1. instans, og  

 dommen påankes af anklagemyndigheden, kan denne, hvor forholdene  

 særlig taler for at opretholde fratagelsen af retten til at føre  

 skib under anken, indbringe spørgsmålet for appelinstansen, der  

 træffer afgørelsen ved kendelse.
 § 511. Forsømmer skibsføreren i tilfælde af  

 skibssammenstød at overholde sine forpligtelser efter § 163 eller §  

 164, straffes den pågældende med bøde eller hæfte.
 § 511. Forsømmer skibsføreren i tilfælde af  

 skibssammenstød at overholde sine forpligtelser efter § 163 eller §  

 164, straffes den pågældende med bøde eller fængsel  

 indtil 4 måneder.
 § 512. Gør skibsføreren sig skyldig i sådan  

 grov eller oftere gentagen fejl eller forsømmelse med hensyn til  

 forpligtelser efter denne lov, som ikke omfattes af nogen af de  

 foregående bestemmelser, straffes den pågældende med  

 bøde eller hæfte.
 § 512. Gør skibsføreren sig skyldig i sådan  

 grov eller oftere gentagen fejl eller forsømmelse med hensyn til  

 forpligtelser efter denne lov, som ikke omfattes af nogen af de  

 foregående bestemmelser, straffes den pågældende med  

 bøde eller fængsel indtil 4 måneder.
§ 2 I retsplejeloven, jf. lovbekendtgørelse nr. 857 af 12. september  

 2000, foretages følgende ændring:
 1. Kapitel 19 a ophæves.
 § 213. Søforklaring afgives i de i søloven  

 nævnte tilfælde, samt hvor der fremsættes begæring  

 herom af fører eller reder for udenlandsk skib eller af myndighederne  

 i skibets hjemland.
Stk. 2. Til det retsmøde, hvori søforklaringen skal  

 afgives, indkaldes skibsføreren og de personer, der antages at kunne  

 give oplysning i sagen.
Indkaldelse af skibsmandskab kan ske gennem  

 skibsføreren.
Ejere af skib og ladning, assurandører og andre,  

 som kan have interesser at varetage ved søforklaringen, underrettes  

 så vidt muligt om retsmødet.
Stk. 3. Retten giver politimesteren meddelelse om  

 begæringen om afgivelse af søforklaring og giver ham adgang til  

 at gøre sig bekendt med begæringen og de dokumenter, der  

 ledsager den.
Retten giver endvidere politimesteren underretning om  

 retsmøder i sagen.
§ 213 a.
Retten bør søge at fjerne uklarhed,  

 tvetydighed eller ufuldstændighed i de afgivne forklaringer og  

 uoverensstemmelse med de i øvrigt foreliggende oplysninger.
Retten kan  

 indkalde yderligere vidner og kan opfordre de mødende til at lade  

 foretage syn og skøn eller andre skridt til oplysning af sagen.  

 Politimesteren har adgang til at gøre sig bekendt med sagens akter og  

 stille supplerende spørgsmål til de afhørte.
 Stk. 2. Bestemmelserne i kap. 18 om vidneforklaring i borgerlige  

 sager finder i øvrigt med de fornødne lempelser anvendelse  

 på indkaldelse til og afgivelse af søforklaring.
Stk. 3. Af forklaringerne optages efter retsformandens  

 nærmere bestemmelse et protokollat, som oplæses.
Bemærkning  

 om protokollatets godkendelse optages i retsbogen.
§ 213 b.
Hvis søforklaring angående  

 skibssammenstød, jf. herved sølovens § 163, ikke afgives  

 på samme tidspunkt for begge skibes vedkommende, kan retten på  

 begæring af rederen eller skibsføreren for det skib, for hvilket  

 søforklaring først afgives, beslutte, at retsmødet skal  

 holdes for lukkede døre, og at kun repræsentanter for det  

 offentlige og for rederen må være til stede.
Bestemmelserne i §§  

 29 c, 29 d og 32 b, stk. 1, finder tilsvarende anvendelse5) . Pligten til at  

 hemmeligholde forhandlingerne bortfalder dog, når søforklaring  

 er afgivet vedrørende det andet skib.
 Stk. 2. Når søforklaring er afgivet for  

 lukkede døre i henhold til stk. 1, må der, indtil  

 søforklaring er afgivet vedrørende det andet skib, kun meddeles  

 udskrift af retsbogen og sagens dokumenter til det offentlige og rederen.
