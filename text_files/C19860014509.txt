(Rådgivningscirkulæret) Indledning 1. I lov om social bistand, jfr. lovbekendtgørelse nr.  

 413 af 5. juli 1984, som senest ændret i lov nr. 250 af 22. maj 1986,  

 indeholder afsnit II, kap. 7 og 8 (§§ 28-36) regler om vejledning og  

 rådgivning, der står åben for alle.
Endvidere findes en række bestemmelser om  

 anden bistand fra de sociale myndigheder, der ikke i første række er af  

 økonomisk art, navnlig regler om tilsyn med børn og unge.
2. Bistandslovens kap. 7 (§§ 28-31) indeholder de  

 almindelige regler om vejledning og rådgivning og om opsøgende virksomhed.  

 Disse regler afløste reglerne om vejledning og rådgivning i de tidligere love  

 om offentlig forsorg, børne- og ungdomsforsorg, revalidering,  

 mødrehjælpsinstitutioner, omsorg for invalidepensionister og  

 folkepensionister og om pension og hjælp til enker m.fl.
Bistandslovens  

 almene regler om vejledning og rådgivningen supplerer endvidere de særlige  

 regler herom, der findes i den øvrige sociale lovgivning.
3. Efter lovens § 28 kan det sociale udvalg tilbyde  

 enlige og familier vederlagsfri løbende vejledning og rådgivning og er  

 forpligtet til ved opsøgende virksomhed at rette et sådant tilbud til enhver,  

 som må antages at trænge hertil.
Vejledning og rådgivning omfatter alle  

 problemer, der kan have betydning for den sociale funktion og trivsel.
Under  

 punkt 33 er nævnt en række eksempler på sådanne problemer.
Pligten til ved  

 opsøgende virksomhed at give tilbud om vejledning og rådgivning til enhver,  

 der må antages at trænge hertil, er udtryk for, at det må tilstræbes så  

 tidligt som muligt at opnå kontakt med de pågældende, hvorved mulighederne  

 for at løse problemerne øges.
Herudover kan det sociale udvalg som nævnt  

 tilbyde enhver vejledning og rådgivning, d.v.s. en vederlagsfri vejledning og  

 rådgivning, der står åben for alle.
 4. Det sociale udvalg er forpligtet til at tage  

 stilling til, i HVILKET OMFANG der er behov for vejledning og rådgivning i  

 kommunen og til, hvorledes vejledningsarbejdet kan gennemføres ud fra en  

 bedømmelse af behovet og de muligheder, der er til stede eller kan  

 tilvejebringes gennem samarbejdet med andre myndigheder m.v.
Hjælpen skal så vidt muligt ydes i samarbejde med modtagerne.  

 Iværksættelse af hjælpeforanstaltninger over for børn, enlige eller familier  

 kan ikke gennemtvinges, medmindre der er tale om absolut velfærdstruende  

 forhold for børn og unge under 20 år. (* 1) I.
ALMINDELIGE REGLER OM RÅDGIVNING M.V.
 TILBUD OM VEJLEDNING OG RÅDGIVNING.
5.Der må fra det sociale udvalgs side drages omsorg for, at tilbuddet om  

 åben, vederlagsfri vejledning og rådgivning bliver kendt som en  

 hjælpeforanstaltning, der er til rådighed for alle.
Dette kan bl.a. ske  

 gennem annoncering, fremlæggelse af brochurer m.v.
6. Der må specielt lægges vægt på at sikre, at svage  

 eller truede personer eller familier også reelt får let adgang til vejledning  

 og rådgivning.
Som eksempler kan nævnes invalide- og folkepensionister,  

 børnerige familier, ungdomsgrupper og indvandrere.
Dette vil ofte kræve en  

 ganske særlig indsats, herunder anvendelse af forskellige informationsmetoder  

 eller oplysningsmateriale, som er afpasset efter de forskellige  

 klientgruppers behov.
 Den interne organisation bør endvidere tilrettelægges således, at der  

 lægges vægt på en servicerettet og behandlingsorienteret indsats fremfor på  

 kontrolopgaver over for de enkelte klienter.
 OPSØGENDE VIRKSOMHED MED TILBUD OM VEJLEDNING OG RÅDGIVNING.
 7. Ud over det almindelige tilbud om vejledning og  

 rådgivning har socialudvalget pligt til ved OPSØGENDE VIRKSOMHED at rette  

 tilbud om vejledning og rådgivning til enlige og familier, som må antages i  

 særlig grad at trænge hertil.
 8. Forpligtelsen går ud over en blot information om  

 muligheden for vejledning og rådgivning, idet der over for enhver, der må  

 antages at trænge dertil, er en pligt til at fremsætte et så konkret tilbud  

 om vejledning og rådgivning, at klienten kan forstå, at der er tale om et  

 reelt tilbud om hjælp til løsning af problemerne.
9. Social- og sundhedsforvaltningerne må derfor  

 opbygges på en måde, der gør det muligt at lade vejledning og rådgivning  

 indgå som et integreret led i den bistand, der skal ydes, idet det kun på  

 denne måde er muligt at konstatere, i hvilket omfang der også måtte være  

 behov for andre former for bistand.
I forbindelse hermed er det af betydning  

 for det opsøgende arbejde, at personale fra social- og sundhedsforvaltningen  

 har mulighed for i fornødent omfang at give vejledning i klientens eget hjem.
 10. Der må endvidere samarbejdes med andre instanser  

 m.v. inden for kommunen, der kan formidle information om muligheden for  

 vejledning og rådgivning til de personer, der trænger dertil.
Gennem dette samarbejde, der bør omfatte møder mellem de pågældende  

 medarbejdere, vil det sociale udvalg også kunne få oplysning om personer  

 eller persongrupper, over for hvem et direkte tilbud om vejledning og  

 rådgivning bør fremsættes.
Der kan som eksempel nævnes nye boligkvarterer,  

 hvis beboere er ukendte med de almindelige hjælpeforanstaltninger m.v., der  

 findes i kommunen, eller erhvervsvirksomheder, hvor der forventes  

 indskrænkninger af personale.
11. Der bør etableres et nært samarbejde med andre  

 MYNDIGHEDER, ORGANER OG INSTITUTIONER, som har berøring med personer og  

 familier, der kan have behov for vejledning og rådgivning.
Effektiviteten af  

 dette samarbejde er afgørende for de sociale myndigheders muligheder for i  

 rette tid at kunne fremsætte tilbud om rådgivning og eventuel anden bistand.
 Endvidere vil et praktisk og smidigt samarbejde i bred forstand medvirke  

 til, at den under pkt. 19 nævnte underretningspligt for personer, der udøver  

 offentlig tjeneste eller hverv, må opfattes som en naturlig del af det  

 allerede etablerede samarbejde og ikke føles som et tillidsbrud over for  

 barnet eller den unge og deres familier.
12. Under henvisning hertil henstilles det efter  

 forhandling med UNDERVISNINGSMINISTERIET til SKOLER, SKOLEPSYKOLOGISKE  

 KONTORER OG ANDRE UNDER UNDERVISNINGSMINISTERIET HØRENDE INSTITUTIONER M.V.,  

 som beskæftiger sig med børn og unge, at samabejde med de sociale udvalg på  

 områder, hvor det måtte være aktuelt.
De pågældende institutioner m.v.  

 anmodes om under samtaler med forældre i forbindelse med anden rådgivende  

 virksomhed m.v. at være opmærksom på bistandslovens hjælpemuligheder og  

 medvirke til, at forældrene selv i tide retter henvendelse til det sociale  

 udvalg, således at de i videst muligt omfang kan inddrages i samarbejdet  

 mellem skolen og social- og sundhedsforvaltningen.
Undervisningsministeriet har anbefalet, at det praktiske samarbejde mellem  

 skolemyndighederne og de sociale udvalg intensiveres på den efter forholdene  

 mest hensigtsmæssige måde.
Der understreges særlig ønskeligheden af, at der  

 etableres kontakt mellem skolepsykologiske kontorer og social- og  

 sundhesforvaltningerne med henblik på den bedst tænkelige udnyttelse af  

 bistandslovens hjælpemuligheder for børn og unge, der har vist alvorlige  

 tilpasningsvanskeligheder i skolen.
 13. Efter forhandling med JUSTITSMINISTERIET  

 henstilles til AMTMÆND, POLITIMYNDIGHEDER, KRIMINALFORSORGEN OG DOMSTOLE,  

 HERUNDER FOGED- OG SKIFTERETTER at være opmærksommme på de muligheder for  

 hjælp, som bistandsloven indebærer, og at medvirke til at de sociale udvalg  

 får lejlighed til på så tidligt et tidspunkt som muligt at tage spørgsmålet  

 om støtte op i tilfælde, hvor det må formodes, at der er behov herfor.
 14. Efter forhandling med INDENRIGSMINISTERIET  

 fastsættes følgende retningslinier for SAMARBEJDET MELLEM DE SOCIALE UDVALG  

 OG DE TIL SUNDHEDSVÆSENET HØRENDE PERSONER (medicinalpersoner):
 1. De sociale udvalg bør sørge for, at de i kommunen  

 praktiserende læger, hjemmesygeplejersker, sundhedsplejersker og andre  

 medicinalpersoner orienteres om bistandslovens hjælpemuligheder, ligesom det  

 henstilles til de pågældende at medvirke til, at en enlig eller en familie  

 retter henvendelse til det sociale udvalg i de tilfælde, hvor der skønnes at  

 være behov for bistand derfra.
Det sociale udvalg bør endvidere i fornødent omfang orientere vedkommende  

 amtskommunale socialcenter samt eventuelt sygehuse og jordemødre i  

 amtskommunen om, hvilke institutioner der mest hensigtsmæssigt kan  

 samarbejdes med om iværksættelse af bistand.
Det sociale udvalg bør give  

 embedslægeinstitutionen/ embedslægerne en tilsvarende orientering.
 Det forudsættes, at de amtskommunale social- og sundhedsudvalg drager  

 omsorg for, at det amtskommunelt ansatte medicinpersonale orienteres om  

 bistandslovens almindelige hjælpemuligheder.
2. Når en enlig eller en familie modtager tilbud om  

 hjælp efter bistandsloven, skønner det sociale udvalg, om der er grundlag for  

 at underrette familiens læge.
Er klienten indforstået, optages kontakt med  

 lægen, der derefter holdes underrettet om væsentlige dispositioner af lægelig  

 interesse.
Det kan under samme forudsætninger efter omstændighederne være  

 hensigtsmæssigt at give andre medicinalpersoner tilsvarende underretning.
De ved social- og sundhedsforvaltningen ansatte lægelige konsulenter bør  

 som hovedregel ikke træffe lægelige dispositioner eller foretage behandling  

 af lægelig art af klienten.
Sådanne foranstaltninger skal normalt iværksættes  

 af klientens faste læge.
 15. For så vidt angår ARBEJDSFORMIDLINGENS SAMARBEJDE  

 med de sociale udvalg henvises til socialministeriets cirkulære af 18.  

 november 1975 om samarbejdet mellem de sociale myndigheder og  

 arbejdsformidlingen efter § 30, stk. 1, i bistandsloven.
16. Det vil være hensigtsmæssigt, at  

 socialforvaltningen afholder regelmæssige KONTAKTMØDER med den kreds af  

 myndigheder og organer, der i så henseende kan komme i betragtning.
På disse  

 møder kan der nærmere redegøres for det sociale vejledningsarbejde, og der  

 vil herved kunne etableres værdifuld kontakt med de andre myndigheder,  

 udveksles erfaringer og derved findes frem til en hensigtsmæssig koordinering  

 af arbejdet.
17. endvidere kan det være naturligt, at der løbende  

 etableres møder mellem medarbejdere fra den sociale administration og andre  

 institutioner m.v. til løsning af mere konkrete problemer omkring klienternes  

 forhold.
Det er af betydning, at myndigheder og organer, som deltager i dette  

 samarbejde, opfordres til at henvise de personer, de i deres arbejde kommer i  

 forbindelse med, til selv at rette henvendelse til det sociale udvalg om  

 vejledning, således at vejledningen så vidt muligt kan etableres på  

 klienternes initiativ.
 18. For yderligere at udbygge den opsøgende virksomhed  

 vil det sociale udvalg kunne optage samarbejde med andre myndigheder og  

 organer m.v. om at UDPLACERE sociale medarbejdere i de pågældende  

 administrationer for at undgå dobbeltbehandling af sociale problemer eller  

 for sen henvisning til de sociale instanser.
 Det vil kunne være hensigtsmæssigt at udplacere sociale medarbejdere fra  

 den sociale administration i boligselskaber og i arbejdsformidlingen.
Hensynet til at give alle borgere adgang til almindelig rådgivning og  

 vejledning i deres opholdskommune vil kunne give anledning til at søge  

 sociale medarbejdere udplaceret ved større erhvervsvirksomheder,  

 behandlingsinstitutioner, lægecentre m.v.
Endvidere vil en placering af den  

 sociale administrations medarbejdere ved skolepsykologiske kontorer kunne  

 medføre en forenkling og effektivisering af den vejledning og rådgivning, der  

 kan gives, også med henblik på anvendelse af andre hjælpeforanstaltninger på  

 et tidligt tidspunkt, hvor virkningen normalt vil være størst.
Den pågældende  

 medarbejder vil kunne være deltidsbeskæftiget i sin udplacering og bør i  

 hvert fald bevare den nære kontakt med andre sagsbehandlere i den sociale  

 forvaltning.
19. En egentlig underretningspligt er fastsat ved  

 socialministeriets bekendtgørelse nr. 140 af 26. marts 1976 om  

 underretningspligt over for det sociale udvalg efter bistandsloven.
Det  

 fremgår heraf, at PERSONER, DER UDØVER OFFENTLIG TJENESTE ELLER HVERV, skal  

 underrette det sociale udvalg, når de i deres virksomhed bliver bekendt med  

 forhold for børn eller unge under 18 år, der må give formodning om, at barnet  

 eller den unge har behov for social bistand.
Endvidere er det i bekendtgørelsen fastsat, at ENHVER LÆGE har samme  

 underretningspligt.
I bekendtgørelsen nævnes, at lægerne i denne forbindelse  

 skal have opmærksomheden henledt på lidelser eller forhold, der skønnes at  

 have medført eller ville medføre en væsentlig og ikke blot forbigående  

 nedsættelse af erhvervsevnen.
 20. Herudover er det i § 20 i bistandsloven fastsat,  

 at enhver, der får kendskab til, at et barn under 18 år fra forældres eller  

 andre opdrageres side udsættes for vanrøgt eller nedværdigende behandling,  

 eller lever under forhold, der bringer dets sundhed eller udvikling i fare,  

 har pligt til at underrette det sociale udvalg.
 Tilsidesættelse af denne underretningspligt kan straffes med bøde eller  

 hæfte, jfr. bistandslovens § 21.
 21. Enhver er i øvrigt berettiget til at underrette  

 det sociale udvalg om forhold, som efter hans skøn kræver, at udvalget  

 undersøger mulighederne for at yde bistand.
 HVORLEDES IMØDEKOMMES KRAVET OM TILBUD OG OPSØGENDE VIRKSOMHED I DEN  

 ADMINISTRATIVE OPBYGNING.
 22. Det er vigtigt, at der etableres en ÅBEN  

 vejledning og rådgivning i kommunen, således at alle frit kan henvende sig  

 alene med det formål at blive rådgivet.
 I større kommuner vil en hensigtsmæssig opbygning af forvaltningen kunne  

 ske ved, at der etableres grupper af sagsbehandlere til betjening af bestemte  

 geografiske områder, således at gruppen får et nøje kendskab til områdets  

 beboere og miljø og forholdene i øvrigt.
 Et sammenfald mellem gruppens geografiske områder og skoledistrikterne vil  

 kunne være hensigtsmæssigt med henblik på udbygning af samarbejdet mellem  

 medarbejderne inden for de to områder, skolesundhedsplejersker og andre.
ANDRE FORMER FOR OPBYGNING vil også kunne være hensigtsmæssig.
Fordelingen  

 af sager kan f.eks. ske således, at sagerne fordeles til medarbejderne efter  

 en vurdering af, hvem der på forhånd har særlige forudsætninger for at løse  

 det problem, der fremtræder som klientens hovedproblem.
Et samarbejde om  

 sagerne i grupper af medarbejdere har dog vist sig at have fordele ved, at de  

 forskellige medarbejderes viden supplerer hinanden.
 23. Såfremt der foretages VISITATION af klienterne ved  

 den første henvendelse, bør denne udføres af erfarne medarbejdere, der kan  

 udskille klienter, der kun har behov for helt enkle EKSPEDITIONER.
 Herved undgås det, at disse ekspeditioner belaster vejledningsarbejdet.  

 Det må ikke medføre, at klienter, der har behov for vejledning, udelukkes fra  

 denne.
 Arbejdet vil også kunne tilrettelægges således, at alle  

 førstegangs-henvendelser sker til en sagsbehandler, der selv vil kunne aftale  

 med klienten, at rutinemæssige ekspeditioner i hans sag sker uden  

 sagsbehandlerens medvirken.
Arbejdet med de enkelte klienter eller familier bør udøves af den SAMME  

 SAGSBEHANDLER, der således bliver klientens kontaktperson gennem hele den  

 periode, i hvilken der er behov for støtte fra det sociale system.
Dette  

 forhindrer naturligvis ikke, at en anden sagsbehandler overtager en klient,  

 hvis samarbejdet ikke har kunnet fungere mellem klienten og den først  

 udpegede sagsbehandler.
Kontakten med klienterne kommer som nævnt ofte i stand ved, at disse selv  

 retter henvendelse om bistand.
For at sikre, at tilbuddet om vejledning fuldt  

 ud kan udnyttes, er det nødvendigt, at der er en fast træffetid på det  

 kontor, der står til rådighed for vejledningen.
 Det bør indvidere overvejes at give klienten tid til samtale, således at  

 ventetid undgås.
For det videre vejledningsarbejde er det af stor betydning, at vejlederen  

 tillige kommer i hjemmet og taler med klienten eller familien i dens eget  

 miljø. Om samtalerne overvejende bør foregå i hjemmet eller i det neutrale  

 kontormiljø, må afgøres i den enkelte sag.
Det bør undgås at henlægge  

 samtalerne til vejlederens eget hjem.
24. Ved udarbejdelse af journaler, rapporter m.v. bør  

 vejlederen bestræbe sig på at gengive de foreliggende oplysninger og  

 vurderinger så objektivt som muligt.
Det må herved også haves i erindring, at  

 klienten med hjemmel i forvaltningsloven vil kunne forlange at blive gjort  

 bekendt med akterne i vedkommende sag, jfr. særligt lovens § 9, stk. 1.
25. Det sociale udvalg bør ved udøvelsen af vejledning  

 inddrage særlig sagkundskab i arbejdet i fornødent omfang.
Der vil ofte kunne  

 være behov for medvirken af læger, psykologer og jurister, men også anden  

 form for sagkundskab vil kunne være nødvendig for en forsvarlig vurdering af  

 en klients situation.
AMTSKOMMUNERNES SOCIALCENTRE stiller sagkyndige til  

 rådighed for vejledningsarbejdet i kommunerne og kan i specielle tilfælde  

 selv påtage sig vejledningsarbejdet.
Det sociale udvalg må i alle tilfælde,  

 hvor det anses for hensigtsmæssigt at indhente bistand fra særligt  

 sagkyndige, og hvor kommunen ikke selv råder over sådanne, anmode vedkommende  

 socialcenter om bistand med hensyn til vejledningsarbejdet.
 Der må lægges vægt på at etablere dette samarbejde mest muligt uformelt.
Det kan være hensigtsmæssigt, at de sagkyndige fra socialcentret, der  

 benyttes af de sociale udvalg, særlig når det drejer sig om komplicerede  

 sager, f.eks. om revalidering eller om børns og forældres indbyrdes  

 problemer, kommer til stede i kommunen.
Dette giver en bedre mulighed for  

 vurderingen af problemerne i de enkelte sager samtidig med, at der herved  

 opbygges et nærmere samarbejde mellem socialcentret og vejlederne i kommunen.
 Det bemærkes i denne forbindelse, at det er amtskommunerne  

 (socialcentret), der har ansvaret for vejledningsvirksomheden over for  

 klienter, der er indlagt på sygehuse.
 26. I bistandslovens § 29 er det bestemt, at der i  

 vejledningsarbejdet skal anvendes PERSONER, der i kraft af deres uddannelse  

 eller tidligere virksomhed HAR SÆRLIGE FORUDSÆTNINGER FOR ARBEJDET.
Der må stilles betydelige krav i retning af evne til at komme i kontakt  

 med klienter og til samtidig at bevare et objektivt overblik over deres  

 forhold.
Vejlederne skal endvidere helst direkte kunne bistå familierne med  

 at løse de problemer af praktisk eller anden art, som trænger sig på, og skal  

 endelig være orienteret om de sociale hjælpemuligheder i videste forstand.  

 Der må derfor udvises stor omhu ved udvælgelsen af vejledere.
Krav om bestemt forudgående uddannelse opstilles ikke for tiden.
Personer  

 med uddannelse i socialforvaltningen eller som socialrådgivere vil i  

 almindelighed kunne gøre god fyldest.
 Også personer med baggrund i mere praktisk betonet uddannelse eller  

 erfaring vil kunne anvendes.
 Kommunen bør drage omsorg for, at vejledere i samme udstrækning som andre  

 medarbejdere gennem deltagelse i kurser og samarbejde med særligt sagkyndige  

 løbende uddannes, herunder holdes orienteret om udviklingen inden for  

 relevante områder af lovgivningen m.v., ligesom der bør lægges vægt på, at de  

 får lejlighed til på kurser eller regelmæssige konferencer at udvikle en  

 faglig holdning over for klienterne, bl.a. ved at belyse samspillet mellem  

 vejledernes egen person og klienten.
 VEJLEDNING OG RÅDGIVNING.
27. Vejledning og rådgivning har til FORMÅL at bidrage  

 til, at der så tidligt som muligt ydes enkeltpersoner eller familier hjælp  

 til at løse sociale og andre problemer, som de pågældende ikke kan løse på  

 egen hånd.
Herved kan det eventuelt forebygges eller undgås, at disse  

 problemer fører til alvorlige vanskeligheder for den enkelte eller for  

 familien, eller medfører uønskede samfundsmæssige konsekvenser.
 Vejledningen hviler altid på et frivilligt samarbejde, der iværksættes  

 efter aftale med klienten, og som denne når som helst kan trække sig ud af.
28. Det følger heraf, at lovens § 17 om klienternes  

 OPLYSNINGSPLIGT kun gælder delvis, så længe arbejdet med klienten ikke går  

 videre end til vejledning.
Hvis klienten ikke ønsker at give samtykke til, at  

 oplysninger om ham afkræves andre, eller hvis han nægter at lade sig  

 undersøge af læge eller indlægge til observartion og behandling m.v. i  

 forbindelse med vejledning, vil dette kunne have den virkning, at fortsat  

 vejledning skønnes formålsløs.
Derimod vil man ikke på dette grundlag kunne  

 give klienten pålæg om sådan medvirken til sagens oplysning.
Må vejledningen opgives som formålsløs, vil der næppe foreligge  

 tilstrækkeligt grundlag for at vurdere muligheden for at yde bistand af anden  

 art.
Det i cirkulære om bistandslovens almindeige bestemmelser under pkt. 28,  

 2s, anførte, hvorefter der åbnes mulighed for mod ansøgerens ønske at  

 indhente oplysninger fra andre, tager kun sigte på ganske ekstraordinære  

 tilfælde, hvor det skønnes, at hjælp vil være absolut påkrævet af hensyn til  

 ansøgerens aktuelle situation.
Såvel de sociale udvalgs medlemmer som de personalegrupper, der medvirker  

 i vejledningsarbejdet, har tavshedspligt med hensyn til, hvad de erfarer ved  

 sagernes behandling.
Dette medvirker til at skabe et tillidsforhold, således  

 at klienterne tør afgive fornødne oplysninger uden frygt for indiskretion,  

 selv om der bliver tale om et samarbejde inden for forvaltningen og i forhold  

 til andre forvaltningsområder, hvis medarbejdere har en tilsvarende  

 tavshedspligt.
Såfremt den enkelte klient alligevel ikke føler sig tilstrækkeligt  

 beskyttet mod indiskretioner, må han normalt have adgang til at kræve, at  

 oplysninger, som han afgiver til vejlederen, ikke registreres eller  

 videregives til andre medarbejdere i eller uden for forvaltningen, selv om  

 disse medarbejdere har tavshedspligt.
Det må i disse situationer påhvile  

 vejlederne at underrette klienten om, at dette eventuelt vil kunne have  

 uhensigtsmæssige virkninger, fordi vejlederen afskæres fra at formidle  

 klientens anmodning om bistand videre, men såfremt et ønske om  

 hemmeligholdelse fastholdes, må det respekteres af vejlederen.
 Der gælder dog særlige regler, når det drejer sig om oplysninger  

 vedrørende børn og unge, jfr. pkt. 36 f.f. og bistandslovens § 20.
Endvidere må oplysninger om kriminelle handlinger behandles i  

 overensstemmelse med de i cirkulære om bistandslovens almindelige  

 bestemmelser pkt. 33 givne regler.
Vejlederen må således være opmærksom på,  

 at der ikke i alle tilfælde kan sikres diskretion.
29. Det personale, der deltager i vejledningsarbejdet,  

 skal gøre klienterne opmærksomme på bestemmelsen i § 18, hvorefter den, der  

 modtager social bistand, har PLIGT TIL AT UNDERRETTE det sociale udvalg om  

 forandringer i sine forhold, der kan medføre, at bistanden indskrænkes eller  

 ophører.
Dette gælder dog særlig i forbindelse med modtagelse af andre former  

 for bistand end vejledning og rådgivning.
 Der henvises endvidere til cirkulære om bistandslovens almindelige  

 bestemmelser pkt. 27, sidste afsnit, hvorefter de kommunale myndigheder som  

 et led i deres almindelige rådgivningsvirksomhed i forbindelse med afgørelser  

 giver de enkelte ansøgere vejledning om klagemulighederne (herunder om  

 eventuelle klagefrister og om udformningen af klagen).
30. I de fleste tilfælde vil en klient, der ønsker  

 vejledning og rådgivning være motiveret for at meddele alle nødvendige  

 oplysninger om sine forhold.
Det vil afhænge af den enkelte sags karakter,  

 hvilke forhold der skal oplyses, og hvor dybtgående undersøgelsen bør være.  

 Vejledningen og rådgivning kan i visse situationer begrænses til en  

 henvisning til en anden myndighed eller instans, og der bør i så fald ikke  

 afkræves klienten flere oplysninger, end hvad der er nødvendigt for at sikre,  

 at henvisningen er korrekt.
I andre tilfælde vil det være nødvendigt at  

 indhente flere oplysninger såvel fra klienten selv som - med hans samtykke -  

 fra andre instanser, såsom læge, hospital, skole, arbejdssted m.v.
Særligt hastende problemer søges løst forlods.
Herved opnås det ofte, at  

 klientens tillid til vejlederen styrkes allerede ved vejledningens  

 begyndelse, hvilket har stor betydning for det videre arbejde.
Vejledningen  

 vil i visse tilfælde kunne omfatte bistand af praktisk karakter, specielt for  

 klienter eller familier, der har vanskeligheder ved at forklare eller ikke er  

 vant til at drøfte deres problemer.
31. Normalt søger vejlederen dog først at opstille en  

 PLAN OVER DEN BISTAND, som skønnes at ville kunne afhjælpe klientens  

 vanskeligheder, samt over den NÆRMERE FREMGANGSMÅDE, der må følges.
De  

 foreliggende muligheder drøftes igennem med klienten og eventuelt familien,  

 således at de pågældende selv får lejlighed til at tage stilling til de  

 forskellige problemer.
Klienterne bør på denne måde opfordres til at tage  

 aktivt del i planlægningen og samarbejdet, således at de ikke oplever  

 vejledningen som noget udefra kommende, der overtager hele initiativet.
Det  

 må herunder fremhæves, at vejledningen er en bistand til klienterne til selv  

 at klare problemerne og derfor normalt ikke må blive en permanent  

 hjælpeforanstaltning, heller ikke i tilfælde, hvor det gennem en periode har  

 været hensigtsmæssigt at give løbende vejledning.
 Det er vigtigt, at klienten føler, at han selv har en afgørende  

 indflydelse på, om en bistand skal fortsætte og føre til et positivt  

 resultat.
32. Vejledningen kan bestå i SAMTALER om klientens  

 eller familiens situation, BISTAND til at klare praktiske problemer -  

 herunder løsning af praktisk betonede opgaver i hjemmet - og FORMIDLING af  

 kontakt med andre myndigheder.
Ofte indgår alle disse former for bistand i  

 samme sag, ligesom vejledning i en del tilfælde KOMBINERES MED ANDRE  

 HJÆLPEFORANSTALTNINGER i henhold til bistandsloven.
 33. Som eksempler på hyppigt forekommende problemer  

 inden for området for vejledning og rådgivning kan nævnes:
 A. ØKONOMISKE PROBLEMER.
Hvis der er tale om klienter, der er kørt fast i økonomiske  

 vanskeligheder, kan vejlederen være behjælpelig med at opstille et budget og  

 eventuelt optage forhandlinger med de forskellige kreditorer med henblik på  

 at opnå holdbare afdragsordninger - eventuelt vil bistand fra en juridisk  

 konsulent være hensigtsmæssig.
Giver klientens egne indtægtsforhold ikke  

 mulighed for at opstille et realistisk budget, vil hjælp til sanering af  

 gælden eventuelt kunne ydes i medfør af bistandslovens § 40, stk. 1, men det  

 må herved påses, at klienten herefter så vidt muligt selv klarer  

 forpligtelserne.
 Med hensyn til økonomiske problemer, der vedrører familiens børn eller  

 unge, må vejlederen være opmærksom på de særlige hjælpebestemmelser i  

 bistandslovens §§ 32 og 33, jfr. § 46, stk. 2, § 40, stk. 2, om hjælp, der  

 bevirker, at børns anbringelse uden for hjemmet kan undgås, eller deres  

 hjemgivelse kan fremskyndes, og § 48 om hjælp til den, der i hjemmet  

 forsørger et handicappet barn, hvis forsørgelse medfører særlige udgifter.
B.
DÅRLIGE BOLIGFORHOLD.
Vejlederen vil kunne medvirke til at samordne de forskellige  

 støttemuligheder boliganvisningen, boligtilskud i henhold til  

 boligstøtteloven, eventuelt kombineret med støtte i henhold til  

 bistandsloven, boligsikring, forhandling med boligselskaber om indstilling af  

 klienter til ledige lejligheder.
Endvidere vil vejlederen kunne yde bistand  

 til anvisning af plads i daginstitutioner, ungdomspensioner m.v., optagelse i  

 daghjem eller deltagelse i dagcenter, eventuelt optagelse i plejehjem eller  

 beskyttede boliger - for også ad denne vej at søge at råde bod på dårlige  

 boligforhold.
Disse regler kan også få betydning for HUSVILDE, jfr. i øvrigt  

 lovens § 31, hvorefter det sociale udvalg har pligt til at anvise en husvild  

 FAMILIE husly mod betaling.
C.
HELBREDSMÆSSIGE PROBLEMER.
 Vejlederen vil ofte kunne hjælpe med almindelige råd vedrørende  

 betydningen af hygiejne, en sund og alsidig kost og fornuftige levevaner.
 For så vist angår spædbørn, bør der optages samarbejde med lægen,  

 sundhedsplejresken og eventuelt den pågældende daginstitution med henblik på  

 at forebygge helbredsmæssige eller psykiske skader som følge af forældrenes  

 uvidenhed eller manglende evne til at drage omsorg for barnets sunde  

 udvikling.
Hvis der iagttages tegn på sygdom hos et af familiens medlemmer, må  

 familien tilskyndes til at søge læge.
Der bør i forståelse med klienten søges  

 opnået et samarbejde med den praktiserende læge om familiens helbredsmæssige  

 problemer og om de konsekvenser, disse må få for vejledningen af klienterne  

 med hensyn til deres sociale situation.
I den forbindelse skal det påpeges,  

 at det kan dreje sig om psykisk sygdom, såvel som fysisk.
Hvor der synes at  

 være tale om psykiske afvigelser, er det nødvendigt, at sagen forelægges en  

 særlig sagkyndig.
Drejer det sig om, at et skolesøgende barns helbred  

 svigter, kan vejlederen samarbejde med skolesundhedsplejersken eller  

 skolelægen.
 Der vil kunne blive anvendelse for praktisk bistand i hjemmet, jfr.  

 bistandslovens kap. 12, eller eventuelt for en midlertidig anbringelse af  

 børnene uden for hjemmet, jfr. kap. 8 og 19, og de dertil knyttede  

 cirkulærer.
Endvidere vil også i denne forbindelse for ældre og svageliges vedkommende  

 optagelse i daghjem eller dagcentre kunne komme på tale, jfr. bistandslovens  

 § 74 f.f.
Herudover er der mulighed for at hjælpe pensionister gennem  

 praktisk omsorgsarbejde, jfr. cirkulære om ydelse af hjælpemidler m.v.
D.
ERHVERVSMÆSSIGE PROBLEMER.
Drejer det sig om unge, der AFSLUTTER SKOLEGANGEN, vil det i reglen være  

 hensigtsmæssigt at rette henvendelse til skolen for at høre om dens syn på  

 den unges erhvervsmæssige muligheder.
Unge, der afslutter deres  

 skoleuddannelse i hjælpeskoler og hjælpeklasser, kan have et udstrakt behov  

 for vejledning og støtte både i almindelighed og specielt med hensyn til  

 erhvervsmæssig beskæftigelse, uddannelse m.v.
Dette gælder ligeledes unge,  

 som i henhold til folkeskoleloven har opnået dispensation fra den udvidede  

 undervisningspligt.
 I mange tilfælde vil det være bedst at tilskynde den unge til at søge  

 skolekundskaberne suppleret, f.eks. ved et efterskole- eler højskoleophold,  

 og vejledningen vil da kunne bistå med at finde frem til den bedste mulighed.
En eventuel støtte til de heromhandlede unge vil kunne ydes i henhold til  

 bistandslovens § 42 sammenholdt med §§ 37-40, jfr. cirkulære om kontanthjælp.  

 Såfremt det drejer sig om en ung under 18 år, vil det sociale udvalg kunne  

 meddele forældremyndighedens indehaver pålæg eller henstilling med hensyn til  

 den unges uddannelse efter § 33, stk. 1, nr. 1, og afholde udgifterne i  

 henhold til § 46, stk. 2. (* 2) I øvrigt henledes opmærksomheden på, at der  

 ved en række skolevæsener er ansat særlige kuratorer for svagt begavede og  

 andre handicappede elever.
Der bør, hvor muligheden herfor foreligger, i  

 videst muligt omfang samarbejdes med kuratorerne med henblik på at sikre den  

 unge den bedst mulige støtte til en erhvervsmæssig uddannelse afpasset efter  

 pågældendes evner og anlæg.
Der bør eventuelt optages kontakt med det  

 stedlige arbejdsformidlingskontor, jfr. cirkulære om samarbejdet mellem de  

 sociale myndigheder og arbejdsformidlingen efter § 30, stk. 1, i  

 bistandsloven.
 I tilfælde, hvor LANGVARIGT ARBEJDSLØSE UNGE søger vejledning og bistand,  

 bør det sociale udvalg være opmærksom på, at en arbejdsløshedsperiode i mange  

 tilfælde med fordel vil kunne anvendes til at råde bod på manglende helt  

 elementære kundskaber, som kan have stået i vejen for deres placering på  

 arbejdsmarkedet.
 VOKSNE KLIENTER, DER HAR ERHVERVSMÆSSIGE VANSKELIGHEDER, må tilskyndes til  

 at henvende sig til arbejdsformidlingskontoret om de foreliggende muligheder  

 (vedrørende f.eks. uddannelse eller omskoling). I øvrigt må bestemmelserne i  

 ovennævnte cirkulære om samarbejdet mellem de sociale udvalg og  

 arbejdsformidlingen følges i alle tilfælde, hvor der er tale om  

 erhvervsmæssige problemer.
 Personer, der har behov for hjælp for at klare sig erhvervsmæssigt, bør  

 modtage en omfattende rådgivning af social, erhvervsmæssig og personlig art.
 Arbejdsløshed med eller uden forbindelse med sygdom eller tilskadekomst  

 vil give anledning til et særligt samarbejde med klienten med henblik på at  

 søge den pågældende sat i gang med et på længere sigt passende arbejde.
 Strukturmæssige ændringer i erhvervslivet inden for kommunen vil kunne  

 give anledning til, at der fremsættes direkte tilbud om vejledning til dem,  

 der risikerer at blive ramt af arbejdsløshed.
E.
BISTAND TIL GRAVIDE KVINDER.
Den pligt til at yde social og juridisk bistand til gravide kvinder, som  

 hidtil har påhvilet mødrehjælpsinstitutionerne, indgår som en del af det  

 sociale udvalgs almindelige forpligtelse til at rette tilbud om vejledning og  

 rådgivning til enhver, der må antages at trænge hertil.
For at sikre  

 fortsættelsen af det forebyggende arbejde på dette særlige område  

 understreges, at mødrehjælpens hidtidige arbejde skal videreføres, herunder  

 også for så vidt angår ydelse af juridisk og personlig støtte i forbindelse  

 med gennemførelse af faderskabssag.
 I tilfælde, hvor faderskabssag rejses, har moderen valgfrihed med hensyn  

 til, om hun i denne anledning vil henvende sig til politiet i København, det  

 sociale udvalg eller til socialcentret.
 Vejledningen til gravide kvinder bør ikke begrænses til problemer omkring  

 fødslen, men der må også i de tilfælde, hvor der er behov herfor, udarbejdes  

 en bistandsplan til sikring af barnets og dets families fremtidige forhold.  

 Der vil kunne være grundlag for at yde støtte til erhvervsmæssig uddannelse  

 af en enlig forsørger, jfr. bistandslovens § 42, eller eventuelt af den  

 gravide kvindes ægtefælle, jfr. lovens § 44.
F.
OPDRAGELSES- OG SKOLEPROBLEMER AF SVÆRERE KARAKTER SOM SKULKERIER OG  

 BEGYNDENDE KRIMINALITET.
Særligt sagkyndige bør inddrages i sagsbehandlingen.
Det kan være  

 hensigtsmæssigt at søge støtte hos amtskommunens socialcenter.
Ved denne type  

 sager vil det ofte være nødvendigt at sætte ind også med andre af  

 bistandslovens hjælpeforanstaltninger, herunder anbringelse uden for hjemmet.  

 I disse tilfælde vil det være af særlig betydning, at vejlederen opretholder  

 kontakten med den unge og hans familie med henblik på hans kontakt med  

 hjemmet og eventuelt med hans tilbagevenden dertil.
Barnet eller den unges vanskeligheder kan også vise sig uden for skolen,  

 f.eks. ved manglende tilpasning til erhvervslivet, alkohol- eller  

 narkotikamisbrug eller ved tyverier og anden kriminalitet.
Man bør være  

 opmærksom på, at en løsning af sådanne problemer muligvis kan opnås gennem  

 vejledning af den unge og hans forældre, hvilket forudsætter et nært  

 samarbejde med de myndigheder, som oftest har berøring med de unge i disse  

 sager, jfr. pkt. 11 om samarbejde med andre myndigheder.
G.
UOVERENSSTEMMELSER MELLEM EN FAMILIES MEDLEMMER.
Vejlederen bør så vidt muligt tale med alle implicerede familiemedlemmer,  

 men ikke engagere sig i alvorlige uoverensstemmelser ved at tage parti for  

 den ene part.
Selve vejledningsvirksomheden må i reglen i disse sager  

 indskrænkes til neutral oplysning vedrørende konsekvenser af f.eks.  

 separation og skilemisse og eventuel henvisning til de rette myndigheder  

 (overøvrighed, retshjælp m.v.).
 For så vidt angår det sociale udvalgs opgaver i forbindelse med sager om  

 FORÆLDREMYNDIGHED OG SAMKVEMSRET, kan opstilles følgende retningslinjer:
Anmodninger fra PRIVATPERSONER, herunder advokater, om oplysninger eller  

 udtalelser til brug i sådanne sager bør ikke imødekommes.
Parterne i en  

 eventuel sag i social- og sundhedsforvaltningen vil dog i medfør af lov om  

 offentlighed i forvaltningen have krav på aktindsigt og på at modtage  

 afskrift eller fotokopi af sagens dokumenter.
 Såfremt en medarbejder ved social- og sundhedsforvaltningen eller et  

 medlem af socialudvalget indkaldes som VIDNE I RETTEN vedrørende en familie,  

 der er det sociale udvalg bekendt gennem en sag i fovaltningen, bør  

 socialudvalget meddele domstolen, at det i stedet ønsker at afgive skriftlige  

 oplysninger, idet sådanne må anses som fyldt betryggende og mere  

 hensigtsmæssige end vidneførsel.
Når det sociale udvalg herefter skal afgive skriftlige oplysninger i en  

 retssag om fordeling af forældremyndighed, bør dette ikke ske i fom af  

 fremsendelse af sagens akter, men der bør udarbejdes et resumee af de  

 relevante oplysninger, der foreligger i forvaltningen.
Selv om det sociale  

 udvalg ikke efter reglerne om vidnepligt i retsplejeloven, er forpligtet til  

 at ajourføre oplysningerne, må det påses, at oplysningerne fortsat stemmer  

 med de faktiske forhold.
Der vil derfor kunne foretages en supplering af de  

 foreliggende oplysninger i anledning af henvendelsen fra domstolen.
Det  

 sociale udvalgs erklæring bør alene indeholde faktiske oplysninger af  

 væsentlig betydning for sagens afgørelse, og ikke udtalelser om, hvorvidt den  

 ene eller den anden af parterne er bedst egnet til at have  

 forældremyndigheden.
Hvis familien ikke er forvaltningen bekendt, bør en henvendelse om at  

 fremskaffe oplysninger eller afgive en udtalelse besvares med, at det sociale  

 udvalg ikke kender familien og derfor ikke kan afgive oplysninger.
Domstolen,  

 der har ansvaret for, at sagen bliver forsvarligt oplyst, må herefter tage  

 stilling til, om særligt sagkyndige skal anmodes om at undersøge forholdene.
 Tilsvarende retningslinjer bør følges ved henvendelse fra OVERØVRIGHEDEN i  

 sager om fordeling af forældremyndigheden og om fastsættelse af samkvemsret.
For så vidt angår henvendelser fra overøvrigheden til det sociale udvalg  

 om at foranledige BØRN AFHØRT til brug for disse sager, hvilket særlig kan  

 være aktuelt, når det drejer sig om ÆNDRINGER I EN SAMKVEMSRET, bør disse i  

 almindelighed ikke efterkommes.
Såfremt social- og sundhedsforvaltningen  

 allerede har et samarbejde med forældremyndighedens indehaver, vil en sådan  

 virksomhed kunne kompromittere det fremtidige samarbejde.
Hvis familien er  

 ukendt i social- og sundhedsforvaltningen, bør henvendelsen ligeledes  

 afvises, idet en afhøring af barnet vil falde uden for de opgaver, der  

 naturligt hører til forvaltningens virksomhed.
Hvis FOGEDEN derimod tilkalder en repræsentant for det sociale udvalg til  

 at varetage barnets tarv under en fogedsag om tvangsgennemførelse af  

 samkvemsret, har repræsentanten pligt til at give møde, men kun for at bistå  

 eller berolige barnet i den givne situation.
Tilsvarende gælder, hvis et barn  

 under 15 år afhøres i retten som vidne eller sigtet for en forbrydelse.
H.
KONTAKTPROBLEMER Dette er almindeligt for en stor del af vejledningens klientel, specielt  

 for enlige forsørgere, handicappede og ældre.
Særligt for sådanne klienter,  

 men i øvrigt også for andre personer med fælles problemer, kan det være af  

 værdi, at de pågældende opmuntres til at deltage i f.eks. klubber med  

 undervisning, hobbybetonet beskæftigelse, diskussionsmøder, underholdning og  

 andet.
I øvrigt henvises til bistandslovens § 60 om omsorgsarbejde for  

 pensionister, og socialministeriets cirkulære om hjælp til boligindretning,  

 omsorgsarbejde og befordring efter bistandsloven.
Er det barnet eller den unge, der har kontaktproblemer, må vejlederen  

 ligeledes gøre opmærksom på de mange tilbud, der foreligger, f.eks.  

 daginstitutioner som børnehaver og ungdomsklubber, og eventuelt formidle  

 kontakten med vedkommende institution.
Eventuelt kan der i medfør af § 33,  

 stk. 1, meddeles en henstilling om, at den pågældende søger en af disse  

 institutioner.
I.
VÆSENTLIGE ÆNDRINGER I KLIENTENS FORHOLD I ØVRIGT.
Det sociale udvalg må søge at holde sig underrettet, når der sker  

 væsentlige ændringer i forholdene for en person eller en familie, f.eks. når  

 en forsørger bliver alene om fosørgelsen og opdragelsen af eet eller flere  

 børn.
Der opstår i disse tilfælde ofte behov for hjælp, hvad enten den anden  

 forsørger varigt (f.eks. ved skilsmisse eller dødsfald) eller kun  

 midlertidigt (længere hospitalsophold, afsoning af straf og lignende) er ude  

 af stand til at bidrage til løsning af problemerne i hjemmet.
FORSØRGERENS ÆGTESKAB med en anden end barnets fader, respektive moder, er  

 ikke i sig selv grund til at undlade eller ophøre med vejledning.
Stedmoder-  

 eller stedfaderforhold kan give anledning til særlige vanskeligheder.
Også i familier, hvor samlivet mellem forsørgerne består, kan der være  

 forhold, der rummer en trussel mod børnenes trivsel.
Det kan f.eks. være  

 tilfældet ved langvarig sygdom, langvarig arbejdsløshed, invaliditet eller  

 alkoholisme hos et af familiens medlemmer eller ved alvorlige  

 uoverensstemmelser mellem forældrene.
Der bør gives tilbud om vejledning i forbindelse med sager om  

 PLEJETILLADELSE, jfr. § 65, ganske særligt i tilfælde, hvor der er mulighed  

 for, at plejeforholdet vil antage karakter af et adoptionslignende forhold.  

 Det sociale udvalg i plejeforældrenes opholdskommune har i henhold til § 65,  

 stk. 2, ved udstedelse af plejetilladelse, pligt til at gøre barnets forældre  

 opmærksomme på bestemmelsen i § 124. Denne vejledning, som vil kunne  

 overlades til det sociale udvalg i forældrenes opholdskommune, vil kunne være  

 udgangspunkt for en mere almen vejledning af forældrene med hensyn til deres  

 rettigheder og forpligtelser i forhold til det omhandlede barn.
Vejledningen  

 bør særligt sikre, at forældrene er informeret om de muligheder, der i  

 henhold til bistandsloven er for at yde støtte med henblik på barnets  

 forbliven i sit hjem.
Det sociale udvalg i plejeforældrenes opholdskommune,  

 må ikke udstede plejetilladelse, før denne vejledning har fundet sted.
Der  

 henvises i øvrigt til pkt. 17 i cirkulære om dag- og døgnpleje efter  

 bistandsloven.
Såfremt barnets anbringelse i et privat plejehjem sker i medfør af  

 beslutning i henhold til bistandslovens § 33, stk. 1, nr. 3, finder §§ 65 og  

 124 ikke anvendelse.
Det sociale udvalg i forældrenes opholdskommune har  

 derimod i disse tilfælde pligt til at sørge for, at plejeforældrene vejledes  

 om bestemmelserne i §§ 66 og 67, således at det især fremhæves, at familien  

 skal medvirke til at bevare barnets tilknytning til dets eget hjem.  

 Plejeforældrene må derfor gennem vejlederne motiveres for at samarbejde med  

 det sociale udvalg og forældrene, således at en hjemgivelse, som det sociale  

 udvalg finder forsvarlig, opfattes som et naturligt ophør af plejeforholdet.
 Endvidere kan det nævnes, at ENKER og andre, der er blevet enlige, kan  

 have behov for at modtage tilbud om vejledning med hensyn til ordning af  

 deres forhold.
 I forbindelse med tilkendelse af SOCIALPENSION eller før optagelse på et  

 PLEJEHJEM bør pensionisterne vejledes om deres rettigheder og om de  

 forskellige muligheder, der efter bistandsloven er for støtte til forbliven i  

 eget hjem eller for at opnå en beskyttet bolig.
 34. Når vejlederen i samarbejde med klienten har  

 undersøgt mulighederne for en bedring eller løsning af klientens problemer,  

 opstilles som nævnt en bistandsplan, jfr. pkt. 31.
Opmærksomheden henledes på, at fejlagtig vejledning, der fører til ulempe  

 eller tab for klienten, kan medføre ansvar for kommunen.
Vejlederen bør  

 derfor være opmærksom på, om der er anledning til at drøfte klientens  

 problemer med en særlig sagkyndig, inden bistandsplanen endeligt aftales med  

 klienten.
Såfremt kommunen ikke råder over den tilstrækkelige sagkundskab vil  

 sagen kunne drøftes med sagkyndige fra amtskommunens socialcenter.
Bistandsplanen kan under hele forløbet stadig ændres i samarbejde med  

 klienten.
De erfaringer, der gøres med hensyn til klientens ønske om og evne  

 til at følge den oprindelige plan, vil være afgørende for, hvilke mål der kan  

 opstilles for fremtiden.
II.
SÆRLIGE REGLER VEDRØRENDE BØRN OG UNGE.
 35. Tilsynspligten med hensyn til børn og unge er af  

 mere konkret karakter, idet socialudvalget i sin opsøgende virksomhed  

 specielt må være opmærksom på omstændigheder, der må give formodning om, at  

 børn og unge, der normalt ikke selv kan eller tør rette henvendelse til det  

 sociale udvalg, har behov for hjælp.
 Når anmodning om bistand eller underretning om behov for  

 hjælpeforanstaltninger er modtaget, skal der altid nedfældes et skriftligt  

 notat om henvendelsen og om, hvorledes den er behandlet.
Også anomyme henvendelser må tages op til undersøgelse.
Til vurdering af  

 henvendelsens betydning vil det ofte være nødvendigt at efterforske  

 ophavsmanden.
 36. Må det i øvrigt antages, at et barn trænger til  

 særlig støtte, skal det sociale udvalg i henhold til § 32, stk. 3, sørge for,  

 at barnets forhold UNDERSØGES.
 Det må tillægges stor betydning, at det sociale udvalg foretager en  

 grundig undersøgelse, før der træffes beslutning om hjælpeforanstaltninger.  

 Formålet hermed er at få de for barnet eller den unge mest hensigtsmæssige  

 foranstaltninger iværksat på et så tidligt tidspunkt som muligt og på den  

 rigtige måde, men tillige at sikre sig imod, at der på et løst og  

 utilstrækkeligt grundlag foretages upåkrævede eller uberettigede indgreb i  

 forældremyndigheden eller i barnets eller den unges tilværelse.
 Såfremt det sociale udvalg IKKE FORETAGER FORNØDNE UNDERSØGELSER eller  

 undlader at iværksætte påkrævede hjælpeforanstaltninger kan amtsankenævnet  

 træffe beslutning herom og PÅLÆGGE udvalget at gennemføre beslutningen.  

 Tilsvarende beføjelser har den sociale ankestyrelse, jfr. lovens § 35.
 Amtsankenævnet har de i bestemmelsen nævnte beføjelser i de sager, der kan  

 indankes for dette, således at den sociale ankestyrelse kun kan gribe ind i  

 sådanne sager, hvis heller ikke amtsankenævnet foretager det fornødne.
 Herudover vil den sociale ankestyrelse være kompetent i sager, hvor det  

 sociale udvalgs afgørelser kan indbringes direkte for den sociale  

 ankestyrelse, jfr. lovens afsnit VIII, således at der må rettes henvendelse  

 til ankestyrelsen i disse tilfælde.
 Den overordnede instans vil i de heromhandlede sager kunne beslutte, at  

 den underordnede instans skal genoptage sagen, herunder foretage fornyede  

 undersøgelser.
 Da forældremyndighedens indehaver i medfør af myndighedslovens § 19 er  

 bemyndiget til at træffe bestemmelse om barnets personlige forhold, skal der  

 så vidt muligt samarbejdes med forældremyndighedens indehaver eller den, der  

 faktisk sørger for barnet eller den unge.
 Når de foreliggende oplysninger peger på, at hjælpeforanstaltninger er  

 påkrævet af hensyn til barnets eller den unges tarv, er samtykke fra  

 forældremyndighedens indehaver ikke afgørende for, om undersøgelsen kan  

 videreføres, selv om samarbejde med forældrene principielt bør søges opnået.  

 Det sociale udvalg kan benytte bestemmelserne i bistandslovens kapitel 5,  

 jfr. cirkulære om bistandslovens almindelige bestemmelser, til at  

 tilvejebringe det fornødne grundlag for vurderingen af sagen, selv om  

 forældrene ikke ønsker at medvirke til sagens undersøgelse.
 Socialudvalget har således, for så vidt angår børn og unge, en  

 videregående myndighed end over for andre klienter og skal træde til, hvor  

 indgreb i forældremyndigheden er nødvendig.
37. Det sociale udvalg kan lade barnet eller den unge  

 UNDERSØGE AF LÆGE ELLER EN PSYKOLOG, eventuelt ved henvisning til det i  

 lovens kapitel 17 nævnte rådgivningscenter.
Der vil i medfør af § 32, stk. 5,  

 være adgang til at søge bistand hos socialcentret, og det vil være  

 hensigtsmæssigt, at centret inddrages i behandlingen af sagen på et tidligt  

 tidspunkt, således at de særligt sagkyndige kan bistå med at udarbejde en  

 plan for undersøgelsen og behandningen af barnet eller den unge.
Såfremt forældrene modsætter sig undersøgelserne, vil disse kun kunne  

 gennemføres, hvis betingelserne i afsnit VIII er opfyldt, jfr. pkt. 39. De  

 lægelige eller psykologiske undersøgelser af barnet må altså i disse tilfælde  

 anses for så påkrævede, at det er absolut nødvendigt for barnets velfærd at  

 lade disse foretage under en midlertidig anbringelse uden for hjemmet.
De  

 typiske beslutninger i disse tilfælde vil formentlig være en foreløbig  

 beslutning efter § 127.
 38. Dersom forældremyndighedens indehaver ikke ønsker  

 hjælpeforanstaltninger iværksat og ikke kan motiveres herfor gennem  

 vejledning om, hvad der efter udvalgets opfattelse bør og kan gøres for  

 barnet eller den unge, må det undersøges, om betingelserne for iværksættelse  

 af hjælpeforanstaltninger uden samtykke foreligger.
 Der må stilles strengere krav til nødvendigheden af  

 hjælpeforanstaltningen, for at denne kan iværksættes mod forældrenes ønske.
Såfremt forældrene ikke retter sig efter en henstilling eller et pålæg,  

 hvorom beslutning er truffet efter § 34, f.eks. om at et barn skal være i  

 fritidshjem uden for skoletiden, kan iværksættelsen af hjælpeforanstaltningen  

 ikke uden videre gennemtvinges.
Det sociale udvalg må i sådanne tilfælde - i  

 det nævnte eksempel i samarbejde med skolen - nøje følge barnet for at sikre,  

 at situationen ikke udvikler sig faretruende.
Det kan derfor være nødvendigt  

 at beskikke en personlig rådgiver for barnet, jfr. pkt. 40, og dette vil  

 kunne ske uden forældrenes samtykke.
Rådgiverens opgave vil da i første række  

 måske blot blive at holde sig orienteret om barnets udvikling, men den  

 pågældende må samtidig være opmærksom på, om forældrene trods tidligere  

 modstand lader sig motivere til et samarbejde til gavn for barnet.
 Det sociale udvalg kan derimod ikke anvende magtmidler for at gennemtvinge  

 gennemførelsen af beslutninger, der er truffet efter § 34. Der kan ikke  

 idømmes bøder eller forlanges bistand af politiet.
 39. Uden samtykke fra forældremyndighedens indehaver  

 kan beslutning om anbringelse uden for hjemmet kun træffes, når det er  

 absolut påkrævet af hensyn til barnets eller den unges VELFÆRD, f.eks.
 FORDI barnet eller den unge har udvist BETYDELIGE vanskeligheder ved at  

 tilpasse sig sine daglige omgivelser, skolen eller samfundet i øvrigt, og  

 forældrene ikke magter opdragelsen, FORDI barnet eller den unge lever under  

 sådanne forhold, at dets psykiske eller legemlige sundhed eller udvikling  

 lider ALVORLIG skade eller udsættes for fare herfor, eller FORDI forældrene  

 ikke sørger for, at barnet eller den unge undergives NØDVENDIG særforsorg  

 eller anden NØDVENDIG behandling af psykiske eller legemlige lidelser.
 Der henvises i øvrigt til bistandslovens afsnit VIII og cirkulære om  

 hjælpeforanstaltninger uden samtykke.
40. PERSONLIG RÅDGIVER for børn eller unge kan  

 beskikkes, når det må antages,at den fornødne støtte ikke vil kunne udøves  

 gennem vejledning og rådgivning på frivilligt grundlag.
Der henvises herom  

 til pkt. 38. Personlig rådgivning vil herudover navnlig være praktisk for  

 unge over 15 år som vilkår for tiltalefrafald eller betinget dom for  

 lovovertrædelser.
Det er vigtigt, at en henvendelse i anledning af en straffesag følges op  

 af en undersøgelse som omtalt i pkt. 36, og at der straks søges iværksat den  

 effektive støtte, som undersøgelsen viser, at der er behov for.
Den  

 personlige rådgiver skal i disse tilfælde bistå den unge og hans familie med  

 at tilrettelægge hans tilpasning til samfundet og skal navnlig virke for den  

 unges uddannelse og indpasning i erhvervslivet efter evner og anlæg, formidle  

 kontakt med ungdomsklub, aftenskole eller ungdomsforeninger og på anden måde  

 understøtte en god udnyttelse af fritiden.
Som personlig rådgiver skal beskikkes personer med særlige forudsætninger  

 for et sådant arbejde.
Det må anses for hensigtsmæssigt, at personlig  

 rådgivning varetages af personer med fast tilknytning til social- og  

 sundhedsforvaltningen, og rådgiverne bør have regelmæssig kontakt med de  

 andre sagsbehandlere.
En personlig rådgiver beskikkes skriftligt af det sociale udvalg i barnets  

 eller den unges opholdskommune, jfr. § 10, eller efter dettes begæring af det  

 sociale udvalg i den kommune, hvor tilsynet skal udøves.
Udgiften til  

 personlig rådgiver afholdes endeligt af kommunen, jfr. lovens § 133, stk. 1.
Den personlige rådgiver må, hvis han i særlige tilfælde finder det  

 nødvendigt at indhente oplysninger hos personer, der har kendskab til sagen,  

 kun gøre dette i forståelse med familien eller den unge.
Kan en sådan  

 tilladelse ikke opnås, må spørgsmålet om indhentelse af oplysninger  

 forelægges det sociale udvalg til afgørelse.
41. Anbringelse i psykiatriske hospitalsafdeling eller  

 et hospital for sindslidende kan bestemmes af det sociale udvalg med  

 tilslutning af hospitalets overlæge, selv om de almindelige betingelser i  

 henhold til lovgivningen om sindslidende personers hospitalsophold ikke er  

 opfyldt, jfr. lovens § 123. Opholdet kan vedvare, så længe det sociale udvalg  

 med overlægens tilslutning finder det påkrævet.
Såfremt forældremyndighedens  

 indehaver eller, når pågældende ikke længere er under forældremyndighed, den  

 unge eller hans værge, modsætter sig anbringelse, kan beslutning kun træffes  

 under iagttagelse af reglerne i lovens afsnit VIII.
 42. I bistandslovens § 34 er det bestemt, at såfremt  

 forældremyndighedens indehaver ikke ønsker en hjælpeforanstaltning efter § 33  

 iværksat, skal beslutning træffes i et MØDE I DET SOCIALE UDVALG, men som  

 nævnt under pkt. 38 vil en beslutning, der er truffet efter § 34, ikke kunne  

 gennemtvinges med magtmidler.
 43. Cirkulæret har virkning fra 1. januar 1987.  

 Samtidig ophæves socialministeriets cirkulære af 9. oktober 1975 om  

 rådgivning og tilsyn efter bistandsloven og socialministeriets cirkulære af  

 26. marts 1976 om medvirken til gennemførelse af vejledning m.v. efter  

 bistandsloven.
