Nr LSF 44 Forslag til Lov om ændring af lov om afgift af bekæmpelsesmidler og lov om  

 ændring af forskellige punktafgiftslove (Afgiftsforhøjelse m.v.) Fremsat af skatteministeren (Ole Stavad) den 1. april 1998 Vedtaget ved tredjebehandling den 23. juni 1998 Lov nr. 417 af 26/06/1998 § 1 I lov nr. 416 af 14. juni 1995 om afgift af bekæmpelsesmidler, som ændret  

 ved § 7 i lov nr. 1098 af 29. december 1997, foretages følgende ændringer:
1. I § 1, stk. 2, ændres »27 pct.« til: »35  

 pct.«, og »13 pct.« ændres til: »25 pct.« 2. I § 26 ændres »27/73« til: »35/65«,  

 og »13/87« ændres til: »25/75«.
§ 2 I lov nr. 1107 af 29. december 1997 om ændring af forskellige  

 punktafgiftslove. (Afgift af flasker, dunke og karburatorsprit, forhøjelse af  

 visse punktafgifter, ændring af snitbredden af tobak samt ophævelse af  

 afgiftsfritagelse for slagger) foretages følgende ændring:
 1. I § 9, stk. 8, indsættes som 3. og 4.  

 pkt.:
»Afgiften af flasker og dunke, der i henhold til § 6 i lov nr. 416 af  

 14. juni 1995 om afgift af bekæmpelsesmidler er påsat et af de statslige  

 told- og skattemyndigheder fremstillet prismærke, tilbagebetales efter  

 ansøgning til de nævnte virksomheder.
Ansøgning om tilbagebetaling sendes  

 senest den 15. august 1998 til de statslige told- og skattemyndigheder  

 vedlagt en opgørelse over de i 3. pkt. nævnte prismærkede varer.« § 3 Stk. 1. Skatteministeren fastsætter tidspunktet for lovens  

 ikrafttræden. § 2 træder dog i kraft dagen efter bekendtgørelsen i  

 Lovtidende.
 Stk. 2. § 1 finder anvendelse på varer, der fra og med lovens  

 ikrafttræden udleveres fra virksomheder, der er registreret efter § 3, stk.  

 1, i lov nr. 416 af 14. juni 1995 om afgift af bekæmpelsesmidler, angives til  

 fortoldning eller modtages eller medbringes fra udlandet.
§ 4 Stk. 1. Bekæmpelsesmidler, som er prismærket før lovens  

 ikrafttræden, og hvoraf der er betalt afgiftsforhøjelse, kan uanset  

 bestemmelsen i § 6, stk. 2, i lov nr. 416 af 14. juni 1995 om afgift af  

 bekæmpelsesmidler afsættes til priser, der overstiger prismærkeværdien.
For  

 varer omfattet af § 1, stk. 1, nr. 1 og 2, i den nævnte lov må prisen højst  

 udgøre prismærkeværdien forøget med 8/65, og for varer omfattet af § 1, stk.  

 1, nr. 3-6, i den nævnte lov må prisen højst udgøre prismærkeværdien forøget  

 med 12/75.
Stk. 2. Fra lovens ikrafttræden er det ikke tilladt virksomheder,  

 der er registreret efter § 3, stk. 1, i lov nr. 416 af 14. juni 1995 om  

 afgift af bekæmpelsesmidler, at mærke afgiftspligtige varer med de hidtil  

 benyttede prismærker.
Det er tilladt de nævnte virksomheder i 3 måneder fra  

 lovens ikrafttræden at udlevere bekæmpelsesmidler, som er prismærket før  

 lovens ikrafttræden.
Stk. 3. De i stk. 2 nævnte virksomheder skal opgøre  

 lagerbeholdningen af prismærkede og ikke prismærkede afgiftspligtige varer  

 omfattet af afgiftsforhøjelsen samt beholdningen af ikke påklæbede prismærker  

 ved lovens ikrafttræden.
Virksomhederne skal indsende opgørelsen over den  

 samlede lagerbeholdning af de nævnte afgiftspligtige varer og beholdningen af  

 ikke påklæbede prismærker til de statslige told- og skattemyndigheder senest  

 15 dage efter lovens ikrafttræden.
De statslige told- og skattemyndigheder  

 fastsætter de nærmere regler for opgørelsen.
Stk. 4. Virksomheder, der med henblik på videresalg ved lovens  

 ikrafttræden har en lagerbeholdning, hvis samlede prismærkeværdi udgør 2000  

 kr. eller derover, skal senest 15 dage efter lovens ikrafttræden til de  

 statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
De statslige told- og  

 skattemyndigheder fastsætter de nærmere regler for opgørelsen.
Stk. 5. Andre virksomheder end de i stk. 2-4 nævnte, der ved  

 lovens ikrafttræden har en lagerbeholdning, hvis samlede prismærkeværdi udgør  

 2000 kr. eller derover, og som er indkøbt fra og med datoen for lovforslagets  

 fremsættelse i Folketinget, skal senest 15 dage efter lovens ikrafttræden til  

 de statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
De statslige told- og  

 skattemyndigheder fastsætter de nærmere regler for opgørelsen.
Stk. 6. Virksomheder, der er omfattet af stk. 3-5, skal give de  

 statslige told- og skattemyndigheder adgang til at kontrollere de indsendte  

 opgørelser ved eftersyn af lagre, forretningsbøger m.v.
Virksomhedernes  

 indehavere og de i virksomhederne beskæftigede personer skal yde de statslige  

 told- og skattemyndigheder fornøden vejledning og hjælp ved eftersynet.
Stk. 7. Virksomheder, der er omfattet af stk. 4 og 5, skal senest  

 15 dage efter fristen for indsendelsen af lageropgørelsen indbetale  

 afgiftsforhøjelsen af lagerbeholdningen til de statslige told- og  

 skattemyndigheder.
Afgiftsforhøjelsen udgør 9,84 pct. af prismærkeprisen for  

 varer omfattet af § 1, stk. 1, nr. 1 og 2, i lov nr. 416 af 14. juni 1995 om  

 afgift af bekæmpelsesmidler og 12,8 pct. af prismærkeprisen for varer  

 omfattet af § 1, stk.1, nr. 3-6, i den nævnte lov.
Betales afgiften ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af virksomheden.
Stk. 8. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen efter denne paragraf eller 2) overtræder stk. 2-6.
 Stk. 9. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Oprindeligt fremsat forslag § 1 I lov nr. 416 af 14. juni 1995 om afgift af bekæmpelsesmidler, som ændret  

 ved § 7 i lov nr. 1098 af 29. december 1997, foretages følgende ændringer:
 1. I § 1, stk. 2, ændres »27 pct.« til: »35  

 pct.«, og »13 pct.« ændres til: »25 pct.«.
 2. I § 26 ændres »27/73« til: »35/65«,  

 og »13/87« ændres til: »25/75«.
§ 2 I lov nr. 1107 af 29. december 1997 om ændring af forskellige  

 punktafgiftslove foretages følgende ændring:
 1. I § 9, stk. 8 , indsættes som 3. og 4. pkt.:
»Afgiften af flasker og dunke, der i henhold til § 6 i lov nr. 416 af  

 14. juni 1995 om afgift af bekæmpelsesmidler er påsat et af de statslige  

 told- og skattemyndigheder fremstillet prismærke, tilbagebetales efter  

 ansøgning til de nævnte virksomheder.
Ansøgning om tilbagebetaling sendes  

 senest den 15. maj 1998 til de statslige told- og skattemyndigheder vedlagt  

 en opgørelse over de i 3. pkt. nævnte prismærkede varer.« § 3 Stk. 1. Skatteministeren fastsætter tidspunktet for lovens  

 ikrafttræden. § 2 træder dog i kraft dagen efter bekendtgørelsen i  

 Lovtidende.
 Stk. 2. § 1 finder anvendelse på varer, der fra og med lovens  

 ikrafttræden udleveres fra virksomheder, der er registreret efter § 3, stk.  

 1, i lov nr. 416 af 14. juni 1995 om afgift af bekæmpelsesmidler, angives til  

 fortoldning, modtages eller medbringes fra udlandet.
§ 4 Stk. 1. Bekæmpelsesmidler, som er prismærket før lovens  

 ikrafttræden, og hvoraf der er betalt afgiftsforhøjelse, kan uanset  

 bestemmelsen i § 6, stk. 2, i lov nr. 416 af 14. juni 1995 om afgift af  

 bekæmpelsesmidler afsættes til priser, der overstiger prismærkeværdien.
For  

 varer omfattet af § 1, stk. 1, nr. 1 og 2, i den nævnte lov må prisen højst  

 udgøre prismærkeværdien forøget med 8/65, og for varer omfattet af § 1, stk.  

 1, nr. 3-6, i den nævnte lov må prisen højst udgøre prismærkeværdien forøget  

 med 12/75.
Stk. 2. Fra lovens ikrafttræden er det ikke tilladt virksomheder,  

 der er registreret efter § 3, stk. 1, i lov nr. 416 af 14. juni 1995 om  

 afgift af bekæmpelsesmidler, at mærke afgiftspligtige varer med de hidtil  

 benyttede prismærker.
Det er tilladt de nævnte virksomheder i 3 måneder fra  

 lovens ikrafttræden at udlevere bekæmpelsesmidler, som er prismærket før  

 lovens ikrafttræden.
Stk. 3. De i stk. 2 nævnte virksomheder skal opgøre  

 lagerbeholdningen af prismærkede og ikke prismærkede afgiftspligtige varer  

 omfattet af afgiftsforhøjelsen samt beholdningen af ikke påklæbede prismærker  

 ved lovens ikrafttræden.
Virksomhederne skal indsende opgørelsen over den  

 samlede lagerbeholdning af de nævnte afgiftspligtige varer og beholdningen af  

 ikke påklæbede prismærker til de statslige told- og skattemyndigheder senest  

 15 dage efter lovens ikrafttræden.
De statslige told- og skattemyndigheder  

 fastsætter de nærmere regler for opgørelsen.
Stk. 4. Virksomheder, der med henblik på videresalg ved lovens  

 ikrafttræden har en lagerbeholdning, hvis samlede prismærkeværdi udgør 2000  

 kr. eller derover, skal senest 15 dage efter lovens ikrafttræden til de  

 statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
De statslige told- og  

 skattemyndigheder fastsætter de nærmere regler for opgørelsen.
Stk. 5. Andre virksomheder end de i stk. 2-4 nævnte, der ved  

 lovens ikrafttræden har en lagerbeholdning, hvis samlede prismærkeværdi udgør  

 2000 kr. eller derover, og som er indkøbt fra og med datoen for lovforslagets  

 fremsættelse i Folketinget, skal senest 15 dage efter lovens ikrafttræden til  

 de statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
De statslige told- og  

 skattemyndigheder fastsætter de nærmere regler for opgørelsen.
Stk. 6. Virksomheder, der er omfattet af stk. 3-5, skal give de  

 statslige told- og skattemyndigheder adgang til at kontrollere de indsendte  

 opgørelser ved eftersyn af lagre, forretningsbøger m.v.
Virksomhedernes  

 indehavere og de i virksomhederne beskæftigede personer skal yde de statslige  

 told- og skattemyndigheder fornøden vejledning og hjælp ved eftersynet.
Stk. 7. Virksomheder, der er omfattet af stk. 4 og 5, skal senest  

 15 dage efter fristen for indsendelsen af lageropgørelsen indbetale  

 afgiftsforhøjelsen af lagerbeholdningen til de statslige told- og  

 skattemyndigheder.
Afgiftsforhøjelsen udgør 9,84 pct. af prismærkeprisen for  

 varer omfattet af § 1, stk. 1, nr. 1 og 2, i lov nr. 416 af 14. juni 1995 om  

 afgift af bekæmpelsesmidler, og 12,8 pct. af prismærkeprisen for varer  

 omfattet af § 1, stk.1, nr. 3-6, i den nævnte lov.
Betales afgiften ikke  

 rettidigt, skal der betales 1,3 pct. i månedlig rente for hver påbegyndt  

 måned fra den 1. i den måned, i hvilken beløbet skal betales af virksomheden.
Stk. 8. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen efter § 4, eller 2) overtræder stk. 2-6.
 Stk. 9. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Bemærkninger til lovforslaget Almindelige bemærkninger 1. Indledning Det foreslås, at afgiften af bekæmpelsesmidler forhøjes.
For midler til  

 bekæmpelse af insekter, mider, snegle, utøj, regnorme og lignende lavere  

 stående dyr samt jorddesinfektionsmidler foreslås afgiften forhøjet fra 27  

 pct. til 35 pct. af detailværdien med afgift, men uden moms, svarende til ca.  

 54 pct. af detailværdien uden afgift.
For midler til bekæmpelse af  

 plantevækst og plantesygdomme, vækstregulerings- og afskrækningsmidler  

 foreslås afgiften forhøjet fra 13 pct. til 25 pct. af detailværdien med  

 afgift, men uden moms, svarende til ca. 33 pct. af detailværdien uden afgift.  

 For de andre bekæmpelsesmidler, der typisk anvendes uden for jordbruget  

 (træbeskyttelsesmidler, slimbekæmpende midler, algemidler og rottemidler)  

 samt mikrobiologiske plantebeskyttelsesmidler, der udgør en mindre  

 miljøbelastning end andre plantebeskyttelsesmidler, foreslås den gældende  

 afgiftsbelastning videreført uændret med 3 pct. af grossistværdien.
 De foreslåede forhøjelser svarer til en gennemsnitlig forhøjelse med 100  

 pct. af den gældende afgift, dog således at satsen for ukrudtsmidler mv.  

 forhøjes relativt mere end satsen for insektmidler.
2. Baggrunden for forslaget Bekæmpelsesmidler anvendes i jordbruget med det formål at slå ukrudt,  

 skadedyr og sygdomsfremkaldende svampe ihjel eller for at regulere  

 kulturplanters vækst for at forhindre udbyttenedgang.
Alle bekæmpelsesmidler  

 har imidlertid enten direkte eller indirekte effekter på miljøet.
Når  

 bekæmpelsesmidlerne anvendes spredes en del i miljøet og medfører forurening  

 af jord, vand og luft såvel som skader på flora og fauna.
Der er gennem de  

 seneste år konstateret bekæmpelsesmiddelrester i både afgrøder, vandløb,  

 søer, grundvand, jord og regnvand.
 Pesticidhandlingsplanen fra 1986 har til formål at nedbringe forbruget af  

 bekæmpelsesmidler samt lede forbruget over på midler, der er mindre farlige  

 for sundheden og mindre skadelige for miljøet for derigennem at beskytte  

 mennesker, flora og fauna mod skadevirkningerne som følge af brugen af  

 bekæmpelsesmidlerne.
I den gældende lovgivning søges reduktionen af forbruget især nået via  

 afgiftsinstrumentet.
Påvirkningen af forbruget i retning af mindre farlige  

 midler sker især gennem godkendelsesprocedurerne for bekæmpelsesmidler.  

 Diverse former for uddannelse, oplysning og regulering medvirker endvidere  

 til opnåelse af såvel reduktioner i mængde som farlighed.
Allerede før loven om afgift af bekæmpelsesmidler - Lov nr. 416 af 14.  

 juni 1995 - trådte i kraft, eksisterede der to afgifter på bekæmpelsesmidler.  

 For det første en afgift på 20 pct. af engrosprisen på bekæmpelsesmidler  

 godkendt før medio 1982 pakket i pakninger, der rummede maksimalt 1 kg eller  

 1 liter.
For det andet en afgift med karakter af et gebyr for godkendelse til  

 det danske marked på 3 pct. af engrosprisen på bekæmpelsesmidler.
Den  

 tidligere afgift havde således ikke nogen betydning for jordbrugets  

 benyttelse af bekæmpelsesmidler, da man her får leveret midlerne i større  

 pakninger, og da de såkaldte minimidler var godkendt efter medio 1982.
Det er kun en mindre del (knap 5 pct.) af det samlede forbrug af  

 bekæmpelsesmidler, der forbruges af husholdningerne.
Landbruget står for  

 langt den største del af forbruget af bekæmpelsesmidler (90 pct.). Med den  

 gældende lov er der indført en generel afgift på bekæmpelsesmidler og dermed  

 også afgifter på jordbrugets brug af bekæmpelsesmidler.
Indtil den generelle afgift blev indført havde initiativerne til opnåelse  

 af pesticidhandlingsplanens reduktioner af forbruget af bekæmpelsesmidler  

 især været øget rådgivning, undervisning, vejledning og oplysning.
Man har  

 ydermere krævet, at der førtes journal over forbruget af bekæmpelsesmidler,  

 og man har støttet mindre belastende produktion; skovrejsning, økologisk  

 jordbrug, ekstensivering, sprøjtefri randzoner mm.
Det skønnedes i forslaget til Lov om afgift af bekæmpelsesmidler (L 186,  

 fremsat 7. marts 1995), at loven om afgift på bekæmpelsesmidler ville medføre  

 en reduktion i forbruget målt i mængder på 5-10 pct. i forhold til niveauet  

 før lovens ikrafttræden.
Med afgiften er det ønsket at fremme udviklingen af  

 alternative bekæmpelsesmetoder og dyrkningsmetoder, hvorved mængdereduktionen  

 kan blive større end de nævnte 5-10 pct.
Det er endnu for tidligt endeligt at  

 vurdere, hvorvidt afgiften af bekæmpelsesmidler med sikkerhed har medført en  

 reduktion i forbruget af den forventede størrelsesorden.
 Målsætningen fra pesticidhandlingsplanen er en reduktion i anvendelsen på  

 50 pct. inden 1. januar 1997 målt i behandlingshyppighed og antal kg anvendt  

 aktiv stof for alle typer af bekæmpelsesmidler i forhold til forbruget i  

 perioden 1981-85. Evalueringen af pesticidhandlingsplanen tyder imidlertid  

 på, at målsætningen om en 50 pct. reduktion af forbruget, især hvad angår  

 behandlingshyppigheden, ikke er nået i 1997. Det er derfor nødvendigt  

 allerede nu at foretage yderligere skridt i retning af at nedbringe forbruget  

 af bekæmpelsesmidler.
3. Indretningen af afgiften 3.1. Gældende lovgivning Den tidligere afgift på bekæmpelsesmidler blev som nævnt afløst af lov om  

 afgift af bekæmpelsesmidler.
Der er med lovens ikrafttræden ikke længere  

 nogen begrænsning af afgiftsgrundlaget i form af pakningsstørrelsen.
Afgiften  

 pålægges alle bekæmpelsesmidler omfattet af den nuværende definition af  

 bekæmpelsesmidler i lov om kemiske stoffer og produkter.
Afgiften indebærer i  

 forhold til de tidligere afgifter en forhøjelse af afgiftssatserne og en  

 udvidelse af afgiftsgrundlaget.
For træbeskyttelsesmidler, slimbekæmpende  

 midler, algemidler og rottemidler samt mikrobiologiske midler skete der dog  

 ikke nogen forhøjelse af afgiftssatserne.
Med loven indførtes en afgift baseret på detailværdien af  

 bekæmpelsesmidlerne på de områder, hvor afgiftsbelastningen forhøjes, mens  

 afgiften stadig er baseret på engrosværdien for de midler, hvor afgiften er  

 uændret.
Opkrævningen af afgiften sker af praktiske årsager og af hensyn til  

 kontrol og administration i fremstillings- og importleddet.
 For de forhøjede afgifters vedkommende har man valgt at basere sig på  

 detailværdien fremfor engrosværdien, da højere afgiftssatser giver en fare  

 for forvridninger af handlen f.eks. som følge af omkostningsforskelle mellem  

 forskellige grossister, hvis man baserede afgiften på engrosværdien.
En afgift af detailværdien kræver imidlertid, at detailværdien bindes  

 gennem faste detailpriser i et prismærkesystem eller lignende.
Varen må ikke  

 sælges til en pris, der er højere end prismærkeprisen.
Det er valgt at differentiere afgiftssatserne, hvilket har flere årsager.  

 For det første er der væsentlige omkostningsforskelle pr. behandling med de  

 forskellige midler, hvorved en afgiftsdifferentiering vil tilnærme virkningen  

 af en afgift pr. behandling.
Hermed vil afgiften skabe incitamenter til at nå  

 begge pesticidhandlingsplanens delmål: reduktion i mængde og reduktion i  

 antal behandlinger.
For det andet er der forskel på i hvor høj grad de  

 forskellige typer af bekæmpelsesmidler spredes i naturen og hvor skadelige de  

 er for miljøet.
Træbeskyttelsesmidler og slimmidler er industrikemikalier, der først og  

 fremmest benyttes uden for jordbruget, og som ikke spredes i naturen som  

 andre bekæmpelsesmidler.
Derfor blev den eksisterende afgiftssats videreført.  

 Den eksisterende afgiftssats blev ligeledes videreført for alge- og  

 rottemidler, som også er af en anden karakter end andre bekæmpelsesmidler.
 Mikrobiologiske midler beholdt også den lave afgift af engrosværdien, da  

 midlerne anses for at være mindre miljøbelastende end kemiske  

 bekæmpelsesmidler.
Insektmidler er ved gældende lov pålagt en ureduceret afgift på 27 pct. af  

 detailprisen med afgift (ca. 37 pct. af detailprisen uden afgift), da  

 midlerne er billige i forhold til andre bekæmpelsesmidler.
Midler mod utøj på  

 husdyr er ofte insektmidler og pålægges således den ureducerede afgift for at  

 undgå omgåelse af reglerne.
Kombinerede insekt- og svampemidler pålægges  

 afgiften for den højest afgiftsbelagte anvendelse.
Endelig pålægges  

 jorddesinfektionsmidler den høje afgift.
Vækstreguleringsmidler er relativt billige, men benyttes i stort omfang i  

 afgrænsede dele af jordbrugserhvervet, som således ville blive relativt hårdt  

 belastet ved den ureducerede afgift.
Derfor pålægges midlerne ved gældende  

 lov kun en afgift på 13 pct. af detailprisen med afgift (ca. 15 pct. af  

 detailprisen uden afgift). Svampemidler er relativt dyre og belægges derfor  

 også med en afgift på 13 pct.
Afskrækningsmidler er hovedsageligt myggeolier  

 og midler, der smøres på planter for at undgå bid fra gnavere og hjortevildt.  

 Ukrudtsmidler er også relativt dyre og den lavere afgift vil således give  

 mere ensartede omkostninger pr. behandling i forhold til insektmidler mv.
 Afgiftssatserne fremgår af nedenstående tabel 1, hvor også de foreslåede  

 satser er vist.
3.2. Alternative afgiftsgrundlag Grundlaget for en afgift på bekæmpelsesmidler kan i teorien bestå af en  

 række forskellige elementer eller kombinationer af elementer.
Nogle af disse  

 elementer vil alene kunne bære en afgift af et større omfang.
Andre vil ikke  

 ved nærmere overvejelse være hensigtsmæssige ud fra eksempelvis miljømæssige  

 eller administrative årsager.
 Afgiftsgrundlaget for en afgift på bekæmpelsesmidler kunne alternativt til  

 værdiafgiften bestå af et eller flere af følgende elementer:
A.
Belastningsindeks B.
Mængden af aktivt stof C.
Standarddosis (behandlingshyppigheden) Den ideelle afgift på bekæmpelsesmidler rammer bekæmpelsesmidlernes  

 miljøbelastning direkte.
Miljøbelastningen afhænger imidlertid af en lang  

 række forhold, som ikke direkte har noget med det enkelte  

 bekæmpelsesmiddel at gøre.
Således vil miljøbelastningen afhænge af hvordan  

 der sprøjtes, klimaet, jordbunden osv.
En sådan ideel afgift er med andre ord  

 ikke mulig, da der ville skulle være en ny sats for samme middel, hver gang  

 det blev benyttet.
A.
Belastningsindeks Den ideelle afgift kan tilnærmes ved at afgiftsbelægge bekæmpelsesmidlerne  

 efter et belastningsindeks.
Her opgøres miljøbelastningen for de enkelte  

 bekæmpelsesmidler under en gennemsnitlig eller standardiseret anvendelse i  

 Danmark.
Dette kræver imidlertid, at man er i stand til at vurdere et  

 bekæmpelsesmiddels samlede miljøbelastning på en lang række parametre som  

 f.eks. giftighed over for fisk eller fugle, nedbrydningstid, mobilitet etc.
Ved fremsættelsen af Forslag til lov om afgift af bekæmpelsesmidler (L 186  

 af 7. marts 1995) blev det lovet, at regeringen vil tage spørgsmålet om en  

 afgift baseret på belastningsindeks op, når arbejdet med disse var kommet  

 længere.
I forbindelse med udarbejdelsen af nærværende lovforslag er  

 mulighederne igen undersøgt.
Det hidtidige arbejde med at udvikle indeks for  

 bekæmpelsesmidlers belastning af miljøet har vist, at det næppe vil være  

 muligt at udarbejde et samlet indeks, bla. fordi det vil indebære, at en lang  

 række usammenlignelige størrelser i givet fald skulle sammenvejes, hvilket  

 der ikke er videnskabelig basis for at gøre.
I praksis vil det således næppe være muligt at opgøre et  

 bekæmpelsesmiddels samlede miljøbelastning i en gennemsnitlig anvendelse.
En  

 sammenvejning af alle eller flere miljøparametre vil endvidere ikke være  

 mulig på et objektivt grundlag, da det er et politisk spørgsmål, hvordan  

 samfundet skal værdisætte eksempelvis risikoen for kræft hos mennesker i  

 forhold til risikoen for reproduktionsskader hos fugle og risikoen for  

 akutgiftighed for fisk.
Da det i sidste ende er et politisk spørgsmål, hvordan enkelte  

 miljøparametre skal værdisættes i forhold til hinanden, er det dog også  

 muligt at udvælge enkelte miljøparametre.
Hvis det således er den politiske  

 holdning, at eksempelvis fundet af bekæmpelsesmidler i grundvandet og  

 drikkevandet er et meget væsentligt miljøproblem, kunne afgiften på  

 bekæmpelsesmidler differentieres efter stoffernes »farlighed« for  

 grundvandet.
Alternativt kunne man vælge at lade en del af afgiften afhænge  

 af sundhedsrisikoen eller bekæmpelsesmidlernes giftighed for dyr osv.
Det generelle belastningsindeks kan således ikke konstrueres på en  

 meningsfuld måde, men det har været overvejet om man kunne udvælge et eller  

 flere vigtige delområder og differentiere afgiften på bekæmpelsesmidler efter  

 bekæmpelsesmidlernes skadevirkning på dette eller disse områder.
Da der her  

 ville være tale om et partielt billede af miljøbelastningen ville det ikke  

 være hensigtsmæssigt at basere hele afgiften på bekæmpelsesmidler på en  

 enkelt eller nogle få parametre.
En enkelt parameter kunne derimod være  

 grundlag for et tillæg til den generelle værdiafgift.
Såfremt det var muligt  

 at udarbejde et generelt belastningsindeks kunne dette derimod godt tjene som  

 eneste grundlag for en afgift på bekæmpelsesmidler.
 Arbejdet med udarbejdelse af delindeks for bekæmpelsesmidlers påvirkning  

 af enkelte områder som f.eks. landorganismer og mobilitet har dog vist, at  

 dette også indebærer en række faglige problemer, som endnu ikke har kunnet  

 løses.
Problemet med brugen af et delindeks er, at man risikerer at fremme midler  

 der medfører en lille miljøbelastning på netop det område man vælger at  

 differentiere afgiften efter, men som i øvrigt er meget skadeligt på andre  

 områder.
Denne problemstilling er dog ikke anderledes for en værdiafgift,  

 hvor billige midler, der her favoriseres, ikke nødvendigvis er mindre  

 miljøbelastende end de dyrere midler.
Man må dog gå ud fra, at  

 prisfastsættelsen i et vist omfang afspejler konkurrenceforholdene på  

 markedet indenfor hovedafgrøderne.
Godkendelsesprocedurer I følge plantebeskyttelsesdirektivet, skal aktivstoffer optages på en  

 fælles EU-positivliste.
Produkter vil efter optagelse på positivlisten  

 fortsat skulle godkendes i nationalt regi, men efter fælles retningslinier,  

 som grundlag for en risikovurdering.
I de nationale risikovurderinger tages  

 der højde for landets miljø- og landbrugsmæssige forhold, dvs.  

 jordbundsforhold, hvornår og hvordan midlerne skal benyttes osv.
De  

 eksisterende EU-retningslinier for risikovurdering af produkterne er pt. på  

 et meget overordnet niveau.
Alle bekæmpelsesmidler skal inden markedsføring eller anvendelse være  

 godkendt af Miljøstyrelsen efter reglerne i lov om kemiske stoffer og  

 produkter.
På det miljømæssige område vurderes midlernes nedbrydningstid,  

 bioakkumulerbarhed og risiko for udvaskning til grundvandet ved normal  

 anvendelse.
Endvidere sammenholdes de forventede koncentrationer af  

 bekæmpelsesmidler i miljøet med midlernes giftighed overfor en række land- og  

 vandorganismer.
Miljøstyrelsens godkendelser er baseret på oplysninger og forsøg foretaget  

 dels af producenterne selv dels på uafhængige laboratorier mv. på  

 foranledning af producenterne.
Det er producenterne selv, der stiller  

 forsøgsresultater mv. til rådighed ved godkendelsen af bekæmpelsesmidlerne.
Det er imidlertid et spørgsmål, om det vil være muligt at basere en afgift  

 på indeks, idet udvælgelsen og vurderingen af de data, der danner grundlag  

 for indeks og dermed for afgiften altid vil rumme et vist element af skøn.  

 Der vil således altid være mulighed for at foretage andre forsøg, der giver  

 andre og måske lige så videnskabeligt rigtige resultater, som de der i givet  

 fald blev udvalgt af Miljøstyrelsen til at danne afgiftsgrundlaget.
Med  

 entydige EU-retningslinier for godkendelsesproceduren ville  

 afgiftsgrundlaget/afgiften derimod ikke længere i samme udstrækning kunne  

 mistænkes for at være påvirkelig fra den danske administrations side.
I henhold til lov om kemiske stoffer og produkter, jf. lovbekendtgørelse  

 nr. 21 af 16. juni 1996 skal de enkelte bekæmpelsesmidler klassificeres i  

 henhold til stoffernes farlighed.
Formålet med klassificeringen er at  

 identificere iboende toksikologiske og økotoksikologiske egenskaber, der kan  

 give anledning til risici under normal håndtering og brug.
Den  

 sundhedsmæssige klassificering omfatter dog også en klassificering af  

 produkterne.
På baggrund af klassificeringen skal emballagen påføres  

 tilhørende risiko- og sikkerhedssætninger, der advarer brugeren mod de  

 sundheds- og miljømæssige farer ved bekæmpelsesmidlerne.
Klassificeringen sker på baggrund af stoffernes iboende egenskaber,  

 hvorfor eksponeringen af mennesker og miljø ikke indgår.
Klassificeringen  

 omfatter en række humantoksikologiske egenskaber samt midlernes giftighed for  

 vandorganismer.
Baggrunden for vurderingen af eksempelvis midlernes giftighed  

 for vandorganismer er størrelsen af de skadelige koncentrationer mv.
Den sundhedsmæssige klassificering af aktivstoffer og produkter udtrykker,  

 hvorvidt og i hvilken grad stofferne er akut giftige, lokalirriterende,  

 kræftfremkaldende, mutagene og/eller reproduktionstoksiske mv.
Klassificering  

 kan udløses af en eller flere forskellige toksikologiske egenskaber.  

 Klassificeringen tilkendegives ved hjælp af faresymboler og farebetegnelse  

 samt tilhørende sikkerheds- og risikosætninger, S- og R-sætninger.
 Den miljømæssige klassificering, som kun omfatter aktivstoffer, vedrører  

 giftighed overfor vandlevende organismer, samt risiko for uønskede  

 langtidsvirkninger i vandmiljøet.
Bekæmpelsesmidlerne bliver i forbindelse med miljøklassificeringen bla.  

 vurderet ud fra deres giftighed for vandorganismer; fisk, krebsdyr og alger.  

 På disse områder bestemmes en koncentration målt i mg/l, der er skadelig.
Jo  

 lavere koncentration des mere virksom/skadelig er det enkelte  

 bekæmpelsesmiddel.
Stoffets fedtopløselighed angives ved en parameter Kow, der benyttes som  

 en grov indikator for, om stoffet er potentielt bioakkumulerende og for, om  

 der er behov for at udføre et egentligt bioakkumuleringsforsøg.
Store værdier  

 - værdier større end 1.000 - angiver, at stoffet er potentielt  

 bioakkumulerende.
 Miljømærkningen sker med R-sætninger, der angiver hvilke miljøfarer, der  

 er forbundet med brugen af det enkelte bekæmpelsesmiddel.
Det har ikke hidtil været muligt at rangordne bekæmpelsesmidler efter  

 deres belastning af grundvandet.
Undersøgelser viser således, at der er en  

 betydelig spredning i data vedrørende bekæmpelsesmidlernes mobilitet i jord.  

 Der er dermed ikke nogen entydig rangordning.
Afgiften baseret på miljøbelastning En mulighed er at pålægge bekæmpelsesmidler/aktivstoffer mærket med S-  

 og/eller R-sætninger et tillæg til afgiften på bekæmpelsesmidler.
Denne  

 løsning vil være administrativt relativt enkel, da man kan udnytte et  

 veletableret klassificeringssystem.
Afgiftsdifferentiering efter klassificeringssystemet er dog ikke uden  

 problemer.
Da der sker en løbende justering af klassificeringsgrundlaget er  

 ikke alle stoffer klassificeret efter samme grundlag.
Manglende data  

 vedrørende nedbrydelighed i vand medfører, at stoffer miljøklassificeres  

 indtil det modsatte er bevist og nye data kan ændre klassificeringen.
Endelig  

 er kun vandmiljøet omfattet af klassificeringen.
Hertil kommer, at en afgiftsdifferentiering efter klassificeringen er et  

 forholdsvis stumt instrument.
Mulighederne for substitution fra stoffer  

 pålagt høj afgift til mere miljøvenlige stoffer pålagt lav afgift er således  

 begrænsede.
Indenfor grupperne af stoffer med samme klassificering vil der  

 være stor variation mellem stoffernes faktiske miljøeffekt.
En afgiftsdifferentiering kunne også foretages efter de miljøparametre,  

 der ligger til grund for klassificeringen af bekæmpelsesmidlerne.
Såfremt den  

 politiske vurdering er, at der bør lægges vægt på, at bekæmpelsesmidlernes  

 farlighed for fisk, krebsdyr og/eller alger reduceres, kan man vælge at  

 benytte de data for disse parametre, som benyttes ved klassificeringen af  

 bekæmpelsesmidlerne.
Der kan således konstrueres belastningsindeks  

 indeholdende en eller flere af de nævnte parametre.
Det er fundet, at især  

 indeks for fisk og alger giver god mening for de undersøgte insekticider.
En afgiftsdifferentiering efter bekæmpelsesmidlernes farlighed for miljøet  

 kan være i overensstemmelse med delmålsætningen om, at lede forbruget over på  

 midler, der er mindre farlige for sundheden og mindre skadelige for miljøet.  

 Det kan dog ikke afvises, at stoffer, der er relativt uskadelige for  

 eksempelvis fisk, er meget skadelige overfor andre dyregrupper e.lign.
Det er  

 således ikke entydigt, at miljømålsætningen forfølges ved at benytte  

 delindeks.
Der vil kunne komme kritik af, at andre miljøparametre er udeladt.
Med de nuværende procedurer for godkendelse og klassificering af  

 bekæmpelsesmidler kan en afgift på bekæmpelsesmidler imidlertid ikke baseres  

 på data for bekæmpelsesmidlernes farlighed for miljøet eller klassificeringen  

 af bekæmpelsesmidlerne.
De data, der danner grundlaget for miljø- og  

 sundhedsklassificeringen, er som nævnt stillet til rådighed af producenterne.  

 I det omfang de data, der skal danne grundlag for afgiftsfastsættelsen  

 udvælges og vurderes i en administrativ procedure, er dette ikke i  

 overensstemmelse med de krav, der stilles til et afgiftsgrundlag.
Derfor skulle miljøbelastningen anføres i loven for hvert godkendt  

 produkt.
Ved godkendelse af nye produkter og fremkomsten af nye og ændrede  

 data skulle loven ændres.
Den der fremkommer med et nyt produkt vil endvidere  

 ikke på forhånd vide hvilken afgift produktet bliver pålagt.
Pt. er der  

 godkendt godt 800 bekæmpelsesmidler til brug i Danmark.
Endelig vil et miljøindeks skulle baseres på en sammenvejning af værdierne  

 for de enkelte miljøparametre og standarddosis, da man ellers vil ramme de  

 højaktive midler utilsigtet hårdt.
Benyttelsen af standarddosis i forbindelse  

 med en afgiftslovgivning er imidlertid problematisk, jf. nedenfor.
De nuværende problemer med at benytte miljøbelastningen som grundlag for  

 en afgift på bekæmpelsesmidler bør dog ikke afholde fra, at der arbejdes  

 videre med at overvinde de praktiske problemer.
Kan der skabes et mere  

 entydigt afgiftsgrundlag, vil de rent afgiftstekniske muligheder for at  

 benytte dette i en afgift være gode.
B.
Mængden af aktivt stof Den ene del af målsætningen i pesticidhandlingsplanen om at reducere  

 forbruget af bekæmpelsesmidler er at reducere forbruget af bekæmpelsesmidler  

 målt i mængden af aktivt stof.
En afgift pr. kg aktivt stof vil umiddelbart være let at administrere.
Der  

 er imidlertid ikke nogen entydig sammenhæng mellem mængden af det aktive  

 stof, der anvendes, og den miljøbelastning, der opstår.
Her spiller også det  

 enkelte stofs giftighed ind.
Det vil endda typisk være sådan, at højaktive  

 midler vil blive begunstiget på bekostning af mindre aktive midler, da der  

 skal benyttes mindre aktivt stof pr. behandlling ved brug af højaktive  

 stoffer.
I praksis vil et sådan afgiftsgrundlag reelt undtage  

 herbicidsprøjtninger med de såkaldte minimidler for afgift.
På samme måde vil  

 insekticidsprøjtninger med de såkaldte pyrethroider også i praksis blive  

 undtaget for afgift.
Da man ikke ved om de højaktive midler er mere eller mindre skadelige for  

 miljøet end de mindre aktive midler risikerer man således at skade miljøet  

 ved kun at differentiere efter mængden af aktivt stof.
En afgift alene på  

 mængden af aktivt stof vil derfor kunne stride mod målsætningen om, at lede  

 forbruget over på midler, der er mindre farlige for sundheden og mindre  

 skadelige for miljøet.
En sådan afgift kan derfor ikke anbefales.
En kombination af mængden af aktivt stof og det enkelte stofs giftighed  

 ville derimod miljømæssigt set give mening som afgiftsgrundlag.
Igen vil der  

 dog blive tale om en politisk afvejning mellem giftighed for mennesker,  

 planter og dyr.
Et samlet indeks for giftighed på alle parametre vil ikke  

 kunne konstrueres, men der vil skulle udvælges enkelte parametre.
Problemerne  

 ved dette er beskrevet ovenfor.
 Det vil derfor ligeledes ikke være muligt at basere en afgift på  

 bekæmpelsesmidler udelukkende på mængden af aktivt stof vægtet med et  

 giftighedsindeks.
C.
Standarddosis (behandlingshyppighed) Den anden del af målsætningen i pesticidhandlingsplanen om en reduktion i  

 forbruget er at reducere behandlingshyppigheden med bekæmpelsesmidler.  

 Behandlingshyppigheden er et statistisk mål baseret på antal standarddoser  

 delt med det samlede areal.
Behandlingshyppigheden angiver det gennemsnitlige  

 antal gange årligt, det er muligt at behandle det samlede dyrkede  

 landbrugsareal i omdrift med den mængde bekæmpelsesmidler, der er solgt til  

 formålet anvendt i standarddoser.
Behandlingshyppigheden udtrykker det forhold, at nogle bekæmpelsesmidler  

 er biologisk aktive i meget små mængder, og som følge deraf kan anvendes i  

 væsentlig lavere doser end andre midler.
Den miljømæssige påvirkning fra  

 bekæmpelsesmidler kan således forøges, selvom det mængdemæssige forbrug  

 reduceres.
Behandlingshyppigheden er imidlertid ikke et mål, der direkte kan  

 afgiftsbelægges.
Derimod kunne man evt. benytte standarddosis, der netop er  

 basis for beregningen af behandlingshyppigheden.
Mulighederne for dette  

 beskrives i det følgende.
For hvert produkt er der oplysninger om dosis ved behandlingen.
Denne  

 dosis er som udgangspunkt fastsat af producenten og er producentens vurdering  

 af, hvor meget der skal til, før midlet får den lovede effekt.
Dosis varierer  

 mellem forskellige afgrøder og angrebets styrke.
I praksis vil der blive  

 sprøjtet på gunstige tidspunkter, og der kan derfor ofte benyttes væsentligt  

 mindre end den anbefalede dosis.
Hvis sprøjtebetingelserne er optimale vil  

 det i mange situationer være muligt at opnå den samme bekæmpelseseffekt helt  

 ned til 1/3 standarddosis.
Een standarddosis kan endvidere splittes op i  

 flere sprøjtninger, men der ville kun blive betalt afgift een gang.
Den enhed en standarddosis angives i er imidlertid ikke entydig.
Det  

 normale er en angivelse af mængden i kg/ha eller l/ha, men standarddosis kan  

 også angives pr. træ etc. i forbindelse med f.eks. frugtavl.
En afgift pr. standarddosis vil reducere sprøjteintensiteten efter det  

 statistiske mål behandlingshyppigheden.
De midler, der vil blive anvendt, vil  

 dog tendere mod at være mere persistente og bredtvirkende, hvorved en større  

 del af floraen eller faunaen vil blive påvirket.
Dette betyder, at en afgift  

 direkte på standarddosis kan være miljømæssigt betænkelig.
Det er endvidere tvivlsomt, om standarddosis kan benyttes som  

 afgiftsgrundlag.
For det første kan en standarddosis ikke fastlægges  

 entydigt.
Afgiftsgrundlagets størrelse bliver derfor afhængigt af  

 administrative afgørelser, hvilket ikke er i overensstemmelse med de krav,  

 der stilles til et afgiftsgrundlag.
Derfor skulle standarddosis anføres i  

 loven for hvert af de godt 800 godkendte produkter.
Ved godkendelse af nye  

 produkter skulle loven ændres.
For det andet vil der være en tendens til, at producenterne vil  

 overvurdere, hvor meget aktivt stof, der skal anvendes pr. ha.
Derved kan man  

 reelt reducere afgiftsbetalingen, såfremt produkterne i praksis kan benyttes  

 i mindre dosis.
En kontrol af dette vil være vanskelig set fra myndighedernes  

 side.
 Hertil kommer, at der for nogle midler, der bruges i væksthuse, frugtavl  

 m.v. reelt ikke er fastsat standarddoser.
En afgift vil således kun vanskeligt kunne baseres på standarddosis.
For  

 det første kan de praktiske problemer ikke løses.
For hvert enkelt af de godt  

 800 godkendte bekæmpelsesmidler skal der træffes et valg om  

 afgiftsgrundlaget.
Dette valg vil påvirke størrelsen af afgiften for det  

 enkelte produkt og igen have fordelingsmæssige konsekvenser for de  

 forskellige bedriftstyper og leverandører af bekæmpelsesmidler.
For det andet  

 vil en sådan afgift kunne være direkte betænkelig ud fra et miljøhensyn, da  

 den tilskynder til brug af stærkere, mere bredt virkende og længerevarende  

 midler.
4. Den foreslåede afgiftsforhøjelse Da der endnu ikke er udviklet indikatorer, der med tilstrækkelig sikkerhed  

 kan rangordne bekæmpelsesmidlernes miljø- og sundhedsmæssige belastning, og  

 da behandlingshyppigheden ikke på nuværende tidspunkt vurderes at kunne  

 opfylde de krav, der må stilles til et afgiftsgrundlag, foreslås det i  

 nærværende forslag, at afgiften af bekæmpelsesmidler forhøjes og fortsat  

 baseres fuldt ud på værdien af bekæmpelsesmidlerne.
Regeringen er dog optaget  

 af, at afgiftsgrundlaget for pesticidafgiften skal være så  

 miljøbelastningsorienteret som muligt.
Mulighederne for en omlægning af  

 afgiftsgrundlaget vil derfor fortsat løbende blive vurderet, som det fremgår  

 af aftalen om en forhøjelse af afgiften af bekæmpelsesmidler i forbindelse  

 med forliget om finansloven for 1998.
En værdiafgift indeholder relativt få afgiftstekniske spørgsmål.
En afgift  

 af detailværedien giver et mindre manipulerbart afgiftsgrundlag, men er mere  

 belastende at administrere end en engrosafgift.
Ved høje afgifter bør man  

 benytte en afgift af detailværdien, da afgiften bliver mere robust, og de  

 højere administrative omkostninger står mål med den større adfærdsvirkning.
Værdiafgiften vil alt andet lige reducere forbruget af bekæmpelsesmidler,  

 hvilket umiddelbart giver en miljømæssig fordel.
En værdiafgift kan  

 imidlertid også have en modsatrettet (negativ) effekt på miljøet.
Det kan  

 således ikke afvises, at en værdiafgift kan komme til at favorisere midler  

 der generelt set er mere miljøbelastende på bekostning af mindre belastende  

 midler.
Det er ligeledes muligt, at man favoriserer midler der er gode på  

 nogle områder, men dårlige på andre områder.
Ved en værdiafgift kan der  

 således indirekte ske en tilfældig prioritering af de miljøparametre, der  

 påvirkes ved afgiften.
Dette problem er dog ikke anderledes end ved de andre  

 mulige grundlag for en afgift.
Det er endvidere blevet fremført, at værdiafgiften tenderer mod at  

 favorisere gamle midler på bekostning af nyere midler.
Såfremt der sker en  

 vis produktudvikling også med hensyn til miljøbelastningen af de enkelte  

 bekæmpelsesmidler, vil det miljømæssigt set være uheldigt, at evt.  

 meromkostninger ved brug af nye midler forstærkes af en værdiafgift.
 De nye midler er dog ikke i almindelighed anderledes end de gamle midler i  

 miljøvirkningen efter, at de værste gamle midler er blevet forbudt.
De ulemper, der er knyttet til en forhøjelse af værdiafgiften er de samme  

 ulemper, der er knyttet til en forhøjelse af afgiften på bekæmpelsesmidler  

 baseret på de andre af de beskrevne afgiftsgrundlag.
Derimod har  

 værdiafgiften en række fordele, som de øvrige alternativer ikke har.  

 Værdiafgiften fungerer i den gældende lov.
Beregningen af afgiften er til  

 forskel for de øvrige alternativer entydig og objektiv og er uden for kontrol  

 og påvirkning af administrative myndigheder og producenter.
Endelig kræver  

 værdiafgiften ikke en særskilt behandling af alle godt 800 bekæmpelsesmidler  

 samt nye midler der opnår godkendelse.
 I nedenstående tabel 1 er vist de foreslåede og gældende afgiftssatser.
 Tabel 1. Afgiftssatser for bekæmpelsesmidler - gældende og  

 foreslåede.
Provenumæssige konsekvenser Forbruget af bekæmpelsesmidler i 1997 gav et afgiftsprovenu på ca. 235  

 mill. kr., heraf ca. 65 mill. kr. vedrørende insektmidler mv. og ca. 170  

 mill. kr. vedrørende ukrudtsmidler mv.
Det skønnes, at et normalt år vil  

 medføre et provenu på ca. 230 mill. kr.
Forbruget af midlerne kan imidlertid forventes at falde fremover allerede  

 fordi, der er udsigt til faldende priser på korn mv. på i størrelsesordenen  

 25-35 pct.
Et sådant fald i prisen på korn vil i sig selv reducere forbruget  

 af bekæmpelsesmidler med måske 10 pct., således at provenuet efter faldet i  

 landbrugspriserne fra 1999 og frem vil falde til ca. 200 mill. kr., hvoraf  

 ca. 60 mill. kr. vedrørende insektmidler mv. og ca. 140 mill. kr. vedrørende  

 ukrudtsmidler mv.
Dette svarer til en behandlingshyppighed på ca. 2, og til  

 ca. 3.500 ton udtrykt i kg aktivt stof, heraf godt 3.000 ton i landbruget.  

 Det må dog understreges, at der er tale om usikre forudsigelser.
 Tabel 2. Provenu ved uændrede satser i 1997, 1998 og 1999,  

 finansåret.
 Yderligere afgiftsændringer kan antages at give en forbrugsreduktion  

 svarende til en elasticitet på mellem -0,5 og -1.
 En gennemsnitlig forhøjelse af de nuværende værdisatser med 100 pct.,  

 således at satsen for insektmidler m.v. forhøjes forholdsvis mindre, giver  

 provenu- og mængdemæssige effekter som angivet i tabel 3.
 Ved uændret forbrug ville provenuet skønsmæssigt stige fra 200 mill. kr.  

 til 400 mill. kr. fra 1999.
Afgiften vil dog få mængderne - dvs. forbruget af bekæmpelsesmidler - til  

 at falde.
Ved en elasticitet på -0,75 vil provenuet alene stige til 355 mill.  

 kr. på helårsbasis.
Der er som nævnt tale om usikkerhed i forbindelse med skønnet over  

 provenuet af afgiften af bekæmpelsesmidler.
Denne usikkerhed beror ikke kun  

 på usikkerheden om fremtidige landbrugspriser og de mængdemæssige  

 adfærdsvirkninger, men også på en øget tilskyndelse til omgåelse af afgiften  

 som følge af de relativt høje afgiftssatser.
Således vil de høje  

 afgiftssatser kombineret med lave effektive marginalskattesatser øge  

 tilskyndelsen til omgåelse af afgiften.
Tilskyndelsen til en omgåelse af  

 afgiften reduceres dog af, at dette kan medføre en overtrædelse af  

 afgiftslovgivningen.
For finansåret 1998 vil provenugevinsten som følge af forhøjelsen af  

 afgiften på bekæmpelsesmidler afhænge af, hvornår forhøjelsen kan træde i  

 kraft.
Dette afhænger af tidspunktet for godkendelsen fra EU-Kommissionen.
 Såfremt afgiftsforhøjelsen kan træde i kraft 1. juli 1998 bliver  

 finansårseffekten skønsmæssigt ca. 50 mill. kr.
 Da hovedparten af salget af bekæmpelsesmidler ligger i forårsmånederne,  

 vil provenugevinsten stige mere end proportionalt, såfremt  

 afgiftsforhøjelserne kan træde i kraft før 1. juli 1998. Såfremt  

 afgiftsforhøjelserne havde kunne træde i kraft den 1. april 1998, ville  

 provenugevinsten for finansåret 1998 være blevet ca. 130 mill. kr.  

 Ikrafttrædelse før 1. juli vil dog næppe være muligt.
Tabel 3. Provenu på helårsbasis før og efter mængdereaktion som følge  

 af afgiftsforhøjelse Det samlede provenu for finansåret 1998 kan således skønnes til ca. 280  

 mill. kr. ved ikrafttrædelse 1. juli 1998. Heraf vil ca. 180 mill. kr. blive  

 tilbageført automatisk som følge af nedsættelsen af den amtskommunale  

 grundskyld med 4,3 promille for landbrugsejendomme mv.
De gamle afgifter  

 vedrørende bekæmpelsesmidler gav tilsammen et provenu på 50 mill. kr., der på  

 forhånd er disponeret over.
Det kan således skønnes, at der i 1998 vil være  

 et restprovenu på ca. 50 mill. kr.
For 1999 og de følgende år kan den umiddelbare provenugevinst skønnes til  

 i størrelsesordenen 155 mill. kr.
Af det samlede provenu på i  

 størrelsesordenen 355 mill. kr. vil der forlods være disponeret over  

 skønsmæssigt 200 mill. kr. som følge af nedsættelsen af den amtskommunale  

 grundskyld med 4,3 promille for landbrugsejendomme mv. og 50 mill. kr. fra de  

 gamle afgifter på bekæmpelsesmidler.
Restprovenuet som følge af den  

 foreslåede forhøjelse af afgiften af bekæmpelsesmidler kan dermed skønnes at  

 udgøre i størrelsesordenen 100 mill. kr.
I lighed med den hidtidige praksis bogføres restprovenuet på  

 Skatteministeriets § 38 konto 38.81.04.20. »Overførsel til  

 Fødevareministeriet, restprovenu pesticidafgift«.
Restprovenuet, som i  

 1998 ligger ud over et samlet afgiftsprovenu på 230 mill. kr., overføres til  

 Fødevareministeriet § 24 konto 24.21.02.45 med henblik på udmøntning til  

 særlig indsats til begrænsning af forureningen med kvælstof og  

 bekæmpelsesmidler samt andre forurenende aktiviteter i landbruget.
I finanslov for 1998 er der afsat 70 mill. kr. til en yderligere indsats  

 til begrænsning af pesticidanvendelsen.
I hvert af årene 1999, 2000, 2001 vil  

 der blive afsat 50 mill. kr. og i hvert af årene 2002 og 2003 25 mill. kr.  

 Midlerne er forlods fordelt på enkelte initiativer i henhold til den såkaldte  

 pesticidaftale, indgået i forbindelse med finansloven for 1998, om en styrket  

 indsats for fremme og opretholdelse af økologisk omlægning og for  

 vandmiljøet.
Restprovenuet, der fremkommer efter fradrag for 50 mill. kr. fra de gamle  

 afgifter på bekæmpelsesmidler samt 4,3 promille af ejendomsværdierne for  

 landejendomme mv., overføres til Ministeriet for Fødevarer, Landbrug og  

 Fiskeri.
Såfremt restprovenuet skønnes at overstige de forlods udmøntede  

 midler, vil dette provenu blive udmøntet i forbindelse med fremtidige  

 forhandlinger om finanslov.
Miljømæssige konsekvenser Målsætningen i pesticidhandlingsplanen fra 1986 er, at det samlede forbrug  

 af bekæmpelsesmidler skal nedbringes med mindst 25 pct. inden 1. januar 1990  

 og yderligere 25 pct. inden 1. januar 1997 målt i forhold til det  

 gennemsnitlige forbrug i perioden 1981-1985. Forbruget af bekæmpelsesmidler  

 måles ved hhv. mængden af aktivt stof og behandlingshyppigheden.
I nedenstående tabel 4 og 5 er udvikling i forbruget samt målsætningerne  

 illustreret for bekæmpelsesmidler til landbrugsformål.
Bemærk at tallene for  

 1995 og 1996 er usikre.
Forbruget af bekæmpelsesmidler målt ved salget er generelt faldende over  

 perioden 1990-1996, dog med 1995 som en undtagelse.
Trods det faldende  

 forbrug er målsætningen om en halvering af forbruget i 1997 ikke nået.
Især  

 behandlingshyppigheden overskrider målsætningen betydeligt.
 Tabel 4. Behandlingshyppigheden opdelt på bekæmpelsesmidler,  

 1990-1996.
Konsekvenser af forslaget Udviklingen i mængderne som følge af den foreslåede afgiftsforhøjelse er  

 skønnet i ovenstående tabel 3. Under forudsætning om en priselasticitet på  

 -0,75 vil forbruget af bekæmpelsesmidler blive reduceret med 8-10 pct. i  

 forhold til forbruget i 1999 uden afgiftsforhøjelser.
Det skønnes desuden, at forbruget vil falde med måske henved ca.10 pct.  

 fra 1998 til 1999, alene fordi priserne på korn skønnes at falde med 25-35  

 pct.
Den samlede reduktion af forbruget af pesticider kan således med  

 forsigtighed skønnes at blive henved ca.18 - 20 pct. i forhold til det  

 gældende normalforbrug.
Heraf tegner afgiftsforhøjelsen sig således for knap  

 halvdelen af den samlede reduktion.
Det kan med usikkerhed skønnes, at  

 behandlingshyppigheden vil blive knap 2, og at mængden af aktivt stof vil  

 blive reduceret til knap 3.500 tons.
Det reducerede forbrug af bekæmpelsesmidler vil på kortere eller længere  

 sigt reducere fundene af bekæmpelsesmiddelrester i afgrøder, vandløb, søer,  

 grundvand, jord og regnvand.
Dermed mindskes risikoen for sundheds- og  

 miljømæssige skader.
Konsekvenser af gældende lovgivning Det er endnu vanskeligt at sige, hvordan den gældende afgift på  

 bekæmpelsesmidler har virket på forbruget af bekæmpelsesmidler.
På grundlag  

 af tallene for provenuet af afgiften er det dog muligt at give et skøn over  

 effekterne.
Det skal imidlertid bemærkes, at der er forskel på udviklingen i  

 værdien af bekæmpelsesmidlerne, som måles ved afgiftsprovenuet, og mængden af  

 bekæmpelsesmidlerne, som er af miljømæssig interesse.
En af grundene til, at  

 det er vanskeligt at skønne over udviklingen i forbruget er, at det første år  

 med afgiften var præget af hamstring af bekæmpelsesmidler før afgiften trådte  

 i kraft.
Dette har givet en unormal fordeling af salget i 1995 og 1996,  

 hvorfor der endnu ikke findes et helt normalår med afgift, som  

 sammenligningsgrundlag ved en vurdering af afgiftens effekter.
Undersøges udviklingen i provenuet nærmere, er det sandsynlige resultat  

 dog, at forbruget er faldet fra 1996 til 1997. Faldet i forhold til 1996 er  

 på måske 10 pct.
Om dette fald er forårsaget af afgiften eller andre forhold  

 kan imidlertid ikke afgøres med sikkerhed.
Betragtes statistikken for forbruget af bekæmpelsesmidler er gennemsnittet  

 af 1995/96 højere end 1994 på såvel aktivt stof som behandlingshyppighed i  

 landbruget.
Det er meget vanskeligt entydigt at kunne omsætte statistikkens  

 oplysninger om salget i 1995 og 1996 til oplysninger om forbruget.
Meget  

 kunne dog tyde på, at forbruget af insektmidler mv. var noget mindre i 1996  

 end i 1995, mens forbruget af ukrudtsmidler mv. godt kan have vist sig at  

 være større.
Faldet i salget fra 1995 til 1996 afspejler sandsynligvis i en  

 vis udstrækning et samlet fald i forbruget på ca. 10 pct., men som nævnt er  

 usikkerheden betydelig.
Man kan derfor ikke ud af statistikken entydigt afgøre om afgiften har  

 haft den ønskede virkning på forbruget i mængde.
Man kan dog heller ikke  

 udfra statistikken afvise at afgiften har haft den skønnede miljøeffekt i  

 1996. Hvis man tager udviklingen i 1997 med, kunne meget tyde på, at effekten  

 har været større end oprindeligt skønnet, men dette kan ikke afgøres med  

 sikkerhed.
Konklusionen er, at afgiften sandsynligvis har haft en virkning på  

 forbruget i mængder.
På grund af usikkerheden kan man næppe afgøre, om  

 elasticiteten har været i den lave ende af det spænd, der oprindelig blev  

 angivet i bemærkningerne på mellem -0,5 og -1, eller om den har været i den  

 høje ende.
Erfaringen med afgiften på bekæmpelsesmidler viser, at afgiften  

 har en effekt, og at en forhøjelse af afgiften vil bringe forbruget af  

 bekæmpelsesmidler nærmere miljømålsætningen.
Økonomiske og administrative konsekvenser for erhvervslivet Økonomiske konsekvenser Den generelle virkning af en forhøjelse af afgiften på bekæmpelsesmidler  

 er, at producenter, importører og forhandlere af bekæmpelsesmidler overvælter  

 en større del af afgiftsforhøjelsen på køberne af bekæmpelsesmidler.
Dermed  

 stiger prisen på bekæmpelsesmidler og efterspørgslen falder i den  

 udstrækning, en del af sprøjtningen ikke længere kan skabe et merudbytte, der  

 overstiger de forøgede udgifter til sprøjtningen.
Forhøjelsen af afgiften på bekæmpelsesmidler bæres dog ikke kun af  

 jordbruget og udbyderne af bekæmpelsesmidler.
Bekæmpelsesmidler anvendes også  

 i husholdningerne og andre erhverv.
Antages det, at afgiftsforhøjelsen fuldt ud overvæltes på forbrugerne kan  

 det skønnes, at andelen af det samlede merprovenu på 155 mill. kr. på  

 helårsbasis fra 1999 og frem der belaster jordbruget udgør ca. 90 pct.  

 svarende til knap 140 mill. kr.
Husholdningerne belastes tilsvarende med godt  

 7,5 mill. kr. og øvrige erhverv med knap 7,5 mill. kr.
I praksis vil en del  

 af afgiften dog blive båret af udbyderne af bekæmpelsesmidler.
Endelig tilbageføres en del af afgiftsprovenuet automatisk gennem den  

 gældende tilbageførselsordning, hvor den amtskommunale grundskyld er  

 reduceret med 4,3 promille for landbrugsejendomme mv.
Nettobelastningen af  

 erhvervene (og husholdningerne) efter afgiftsforhøjelsen er således kun ca.  

 100 mill. kr. fra 1999 og frem.
Dette beløb udmøntes som beskrevet under  

 provenubemærkningerne.
En del af afgiftsprovenuet føres således ikke tilbage til landbruget  

 generelt, men benyttes mere specifikt til en styrkelse af de økologiske  

 producenters økonomiske forhold.
Traditionelle producenter vil dermed få en  

 merbelastning svarende hertil.
Usikkerheden om afgiftsforhøjelsens endelige ikrafttrædelsestidpunkt  

 spiller også ind på de erhvervsmæssige konsekvenser for 1998. I 1998 skønnes  

 tilbageførslen af afgiftsprovenuet at svare til det samlede provenu af  

 afgiften af bekæmpelsesmidler ved uændrede satser.
Såfremt afgiftsforhøjelsen  

 træder i kraft 1. juli 1998 vil den umiddelbare belastning af erhvervslivet  

 blive ca. 50 mill. kr. før tilbageføring, svarende til provenugevinsten.
Administrative konsekvenser Med forslaget fastholdes systemet med at afgiftsberigtigede  

 bekæmpelsesmidler omfattet af § 1, stk. 1, i lov om afgift af  

 bekæmpelsesmidler skal forsynes med et prismærke, der angiver afgiftskategori  

 samt varens højeste detailpris til den endelige forbruger (prismærkeprisen)  

 inklusive afgift og moms.
Grunden til, at afgiften baseres på detailværdien,  

 er, at man derved bl.a. undgår, at afgiften omgås ved handel mellem forbundne  

 virksomheder.
Det er blevet anført, at anvendelsen af prismærker medfører unødig  

 administration for de registrerede virksomheder, som det påhviler at påsætte  

 de nævnte prismærker.
Prismærket har imidlertid til formål at inddrage  

 forbrugeren i kontrollen med, at varen ikke sælges til en højere pris end  

 den, hvortil varen er beskattet.
Desuden indebærer prismærket, at det er nemt  

 for de statslige told- og skattemyndigheder at kontrollere, at varerne  

 afgiftsberigtiges korrekt.
Efter Skatteministeriets vurdering forekommer der  

 på nuværende tidspunkt ikke alternativer til prismærkerne, som opfylder  

 hensynet til kontrol på en tilfredsstillende måde, hvorfor prismærkesystemet  

 fastholdes.
Forslaget vil indebære en mindre administrativ byrde for virksomheder, der  

 fremstiller og importerer bekæmpelsesmidler, der er omfattet af  

 afgiftsforhøjelsen, i forbindelse med opgørelsen af af lagerbeholdningen ved  

 lovens ikrafttræden.
Andre virksomheder (forhandlere og jordbrugere mv.) vil  

 ligeledes skulle opgøre lagerbeholdningen af varer omfattet af  

 afgiftsforhøjelsen.
Fremstillingsvirksomheder og importører vil herudover  

 evt. blive pålagt en ekstra administrativ byrde ved en ommærkning af en  

 lagerbeholdning af afgiftspligtige varer som er prismærket før lovens  

 ikraftræden og som ikke er solgt 3 måneder efter lovens ikrafttræden.
Forholdet til EU-retten I forbindelse med indførelsen af den gældende pesticidafgift blev såvel  

 afgiften som tilbageførselsordningen notificeret for Europa-Kommissionen  

 efter statsstøttereglerne og godkendt af denne.
Som følge heraf skal såvel en  

 ændring af afgiftsniveauet som en ændring af tilbageførselsordningen  

 notificeres for Kommissionen.
Loven vil derfor først blive sat i kraft, når  

 Kommissionens godkendelse af den foreslåede afgiftsforhøjelse mv. foreligger.
Administrative konsekvenser for det offentlige Forslaget skønnes for ToldSkat at medføre engangsudgifter i 1998 på 1  

 mill. kr., der hovedsageligt vedrører information, samt 2 årsværk til kontrol  

 af beholdninger.
Heruover skønnes forslaget ikke at medføre nævneværdige  

 administrative konsekvenser.
Bemærkninger til lovforslagets enkelte bestemmelser Til § 1 Til nr. 1 Det foreslås, at afgiften for insektmidler mv. forhøjes fra 27 pct. til 35  

 pct. af den afgiftspligtige værdi, og at afgiften for ukrudtsmidler mv.  

 forhøjes fra 13 pct. til 25 pct. af den afgiftspligtige værdi.
Til nr. 2 Det foreslås, at afgiften af varer, der erhverves i udlandet af  

 virksomheder m.v., der ikke er registreret efter lov om afgift af  

 bekæmpelsesmidler forhøjes tilsvarende.
For varer omfattet af § 1, stk. 1,  

 nr. 1 og 2, i lov om afgift af bekæmpelsesmidler foreslås afgiften forhøjet  

 fra 27/73 af den afgiftspligtige værdi til 35/65 af værdien.
For varer  

 omfattet af § 1, stk. 1, nr. 3-6, i loven foreslås afgiften forhøjet fra  

 13/87 af værdien til 25/75.
Til § 2 Med lov nr. 1107 af 29. december 1997 om ændring af forskellige  

 punktafgiftslove blev detailsalgspakningloven, jf. lovbekendtgørelse nr. 623  

 af 30. juni 1994, ændret således, at der fra den 1. april 1998 skal svares  

 afgift af alle flasker og dunke.
På grund af prismærkesystemet i lov om  

 afgift af bekæmpelsesmidler vil det ikke være muligt for f.eks.  

 detailhandlere at forhøje prisen på flasker og dunke med indhold af  

 bekæmpelsesmidler.
Det foreslås som følge deraf, at der ydes godtgørelse af  

 afgift af flasker og dunke i virksomhedernes lagerbeholdning.
Til § 3 Ændringen af lov om afgift af bekæmpelsesmidler skal notificeres for  

 Europa-Kommissionen.
Da Kommissionens godkendelse således skal foreligge, før  

 loven kan træde i kraft, foreslås det, at skatteministeren fastsætter lovens  

 ikrafttrædelsestidspunkt.
 Bestemmelsen i § 2 er imidlertid ikke notifikationspligtig og det  

 foreslås, at den træder i kraft dagen efter bekendtgørelse i lovtidende.
Til § 4 Ifølge § 6 i lov nr. 416 af 14. juni 1995 om afgift af bekæmpelsesmidler  

 skal registrerede virksomheder påsætte varer, der afgiftsberigtiges på  

 grundlag af detailsalgsprisen, et prismærke, der skal angive varens højeste  

 detailsalgspris (prismærkepris) incl. afgift og moms.
Varen må ikke sælges  

 til højere pris end prismærkeprisen.
 For at undgå, at varelagre hos detailhandlere mv. med gamle prismærker  

 skal ommærkes, foreslås det, at bekæmpelsesmidler, hvoraf der er betalt  

 afgiftsforhøjelse, og som er prismærket før lovens ikrafttræden, kan sælges  

 til priser svarende til prismærkeværdien forøget med afgiftsforhøjelsen incl.  

 moms.
Det foreslås endvidere, at de registrede virksomheder efter lovens  

 ikrafttræden ikke længere må påsætte de gamle prismærker, og at de i 3  

 måneder fra lovens ikrafttræden må udlevere bekæmpelsesmidler med gamle  

 prismærker.
Dette indebærer, at hvis loven eksempelvis træder ikraft den 1.  

 maj, vil forslaget medføre, at det er tilladt de registrerede virksomheder at  

 udlevere varer med gamle prismærker til udgangen af juli måned, og følgelig  

 at det ikke er tilladt at udlevere varer med gamle prismærker fra og med den  

 1. august.
Samtidig indebærer forslaget, at et eventuelt varelager med gamle  

 prismærker efter udløbet af de 3 måneder skal påsættes nye prismærker.
For at undgå konkurrenceforvridning som følge af hamstring foreslås det,  

 at virksomheder (forhandlere m.v.), der ved lovens ikrafttræden med henblik  

 på videresalg har en lagerbeholdning af varer omfattet af den foreslåede  

 afgiftsforhøjelse, hvis samlede prismærkeværdi udgør 2000 kr. eller derover,  

 senest 15 dage efter lovens ikrafttræden skal indsende en opgørelse over  

 lagerbeholdningen til ToldSkat.
De skal desuden senest 15 dage herefter  

 indbetale forskellen mellem den afgift, der allerede er betalt af varerne, og  

 den forhøjede afgift.
Denne forskel udgør for insektmidler mv., nævnt i § 1,  

 stk. 1, nr. 1 og 2, i lov om afgift af bekæmpelsesmidler, 9,84 pct. af  

 prismærkeværdien og for ukrudtsmidler mv., nævnt i § 1, stk. 1, nr. 3-6, i  

 den nævnte lov, 12,8 pct. af prismærkeværdien.
 Tilsvarende foreslås for andre virksomheder (jordbrugere m.v.). Disse  

 virksomheder skal dog alene betale afgiftsforhøjelsen for lagerbeholdningen  

 af varer, som er købt efter fremsættelsesdatoen, og som endnu ikke er  

 forbrugt på ikrafttrædelsesdatoen.
Skriftlig fremsættelse (1. april 1998) Skatteministeren (Ole Stavad):
 Jeg skal herved tillade mig at fremsætte:
 Forslag til lov om ændring af lov om afgift af bekæmpelsesmidler og  

 lov om ændring af forskellige punktafgiftslove (Afgiftsforhøjelse m.v.).
 (Lovforslag L 44).
Efter lovforslaget forhøjes afgiften af bekæmpelsesmidler svarende til en  

 fordobling af den nuværende afgift.
For midler til bekæmpelse af insekter  

 m.v. foreslås afgiften forhøjet fra 27 til 35 pct. af detailprisen incl.  

 afgift (ca. 54 pct. af detailprisen før afgift), mens der for midler til  

 regulering af plantevækst og bekæmpelse af plantesygdomme m.v. foreslås en  

 forhøjelse af afgiften fra 13 til 25 pct. af detailværdien incl. afgift (ca.  

 33 pct. af detailprisen før afgift).
 Lovforslaget skal ses i sammenhæng med regeringens ønske om at iværksætte  

 foranstaltninger til gavn for miljøet.
 Den foreslåede forhøjelse af afgiften af bekæmpelsesmidler skønnes at  

 kunne reducere forbruget af disse midler med en størrelsesorden på 8-10 pct.  

 isoleret set.
 Det er regeringens målsætning, at afgiften sammen med administrative  

 reguleringer mv., herunder støtte til mere økologisk jordbrug, skal reducere  

 forbruget af bekæmpelsesmidler med 50 pct. sammenholdt med niveauet for  

 1981-85.
Regeringen skønner, at afgiftsforhøjelsen efter mængdetilpasning vil give  

 statsskassen et merprovenu fra afgiften af bekæmpelsesmidler på ca. 150 mill.  

 kr. i 1999. Dette merprovenu anvendes til at finansiere øgede udgifter til  

 styrkelse af indsatsen for at reducere pestcidforbruget, øge omlægningen til  

 økologisk jordbrug og øge forsknings- og overvågningsindsatsen på  

 miljøområdet.
For 1998 er afsat i alt 70 mill. kr. til sådanne initiativer.
Forslaget indeholder også en ændring af overgangsordningen for den  

 udvidelse af afgiften af flasker og dunke, der trådte i kraft her pr. 1.  

 april 1998. Med den foreslåede ændring godtgøres flaske/dunkeafgift for  

 flasker og dunke, der er omfattet af bekæmpelsesmiddelafgiften.
Det skyldes,  

 at emballageafgiften af flasker og dunke, der er omfattet af  

 bekæmpelsesmiddelafgiften på grund af prismærkesystemet for bekæmpelsesmidler  

 ikke kan lægges på prisen, når det gælder de flasker og dunke, der allerede  

 er ude i detailhandlen.
 Idet jeg i øvrigt henviser til lovforslaget og de ledsagende bemærkninger,  

 skal jeg anbefale forslaget til Tingets hurtige og velvillige behandling.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov nr. 416 af 14. juni 1995 om afgift af bekæmpelsesmidler, som ændret  

 ved § 7 i lov nr. 1098 af 29. december 1997, foretages følgende ændringer:
 1. I § 1, stk. 2, ændres »27 pct.« til: »35  

 pct.«, og »13 pct.«, ændres til: »25 pct.«.
§ 1. - - - Stk. 2. Afgiften udgør for de i stk. 1, nr. 1 og 2, nævnte midler  

 27 pct. af den afgiftspligtige værdi og for de i stk. 1, nr. 3-6, nævnte  

 midler 13 pct. af den afgiftspligtige værdi.
Er et middel omfattet af flere  

 kategorier, betales den højeste afgiftssats.
 2. I § 26 ændres »27/73« til: »35/65«,  

 og »13/87«, ændres til: »25/75«.
 § 26. Hvor afgift skal betales i forbindelse med erhvervelsen i  

 udlandet, udgør afgiften for de i § 1, stk. 1, nr. 1 og 2, nævnte varer  

 27/73, for de i § 1, stk. 1, nr. 3-6, nævnte varer 13/87 og for de i § 7,  

 stk. 1, nævnte varer 3/97 af en i overensstemmelse med reglerne om  

 toldværdien for værditoldpligtige varer fastsat værdi tillagt eventuel told.  

 For beregningen af den nævnte værdi gælder de i § 31, stk. 1, 2. pkt., i  

 merværdiafgiftsloven fastsatte bestemmelser.
§ 2 I lov nr. 1107 af 29. december 1997 om ændring af forskellige  

 punktafgiftslove foretages følgende ændring:
 1. I § 9, stk. 8 , indsættes som 3. og 4. pkt.:
»Afgiften af flasker og dunke, der i henhold til § 6 i lov nr. 416 af  

 14. juni 1995 om afgift af bekæmpelsesmidler er påsat et af de statslige  

 told- og skattemyndigheder fremstillet prismærke, tilbagebetales efter  

 ansøgning til de nævnte virksomheder.
Ansøgning om tilbagebetaling sendes  

 senest den 15. maj 1998 til de statslige told- og skattemyndigheder vedlagt  

 en opgørelse over de i 3. pkt. nævnte prismærkede varer.« § 9. - - - Stk. 2-7. - - - Stk. 8. Andre virksomheder end de i stk. 7 nævnte, der den 1.  

 april 1998 har en lagerbeholdning på 5.000 stk. eller derover af varer, der  

 bliver afgiftspligtige efter § 1, stk. 2, i lov om afgift af visse  

 detailsalgspakninger og visse poser af papir eller plast m.v. som affattet  

 ved denne lovs § 7, nr. 1, skal senest den 15. april 1998 til de statslige  

 told- og skattemyndigheder fremsende en opgørelse over deres samlede  

 lagerbeholdning pr. 1. april 1998. Virksomhederne skal senest den 30. april  

 1998 indbetale afgift af den nævnte lagerbeholdning til de statslige told- og  

 skattemyndigheder.
