Nr LSF 81 Forslag til Lov om ændring af selskabsskatteloven og realrenteafgiftsloven  

 (Forsikringsselskabers fradrag) Fremsat af skatteministeren (Ole Stavad) den 29. april 1998 Vedtaget ved tredjebehandling den 26. juni 1998 Lov nr. 420 af 26/06/1998 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved § 2  

 i lov nr. 277 af 13. maj 1998, foretages følgende ændringer:
 1. I § 13, stk. 2, 1. pkt., indsættes efter  

 »indkomst«: »efter reglerne i stk. 11-13«.
 2. I § 13 indsættes som stk. 11-13:
»Stk. 11. Udbytter og aktie- og ejendomsavancer, som ikke  

 skal medregnes til et forsikringsselskabs eller til et dermed sambeskattet  

 datterselskabs skattepligtige indkomst, og derefter udbytter omfattet af §  

 17, stk. 2, eller en dobbeltbeskatningsoverenskomst anses i størst muligt  

 omfang for medgået til udbetalinger til de forsikrede, til de i stk. 2, 1.  

 pkt., nævnte hensættelser og til realrenteafgift, før disse beløb fragår i  

 den skattepligtige indkomst.
Udbytter og avancer vedrørende aktier i de af  

 sambeskatningen omfattede datterselskaber medregnes ikke ved  

 forsikringsselskabets, moderselskabets, opgørelse af de i 1. pkt. nævnte  

 udbytter og avancer.
For det indkomstår, hvori aktier eller fast ejendom  

 sælges, reduceres summen af udbytter og avancer som opgjort efter 1. og 2.  

 pkt. med den skattepligtige fortjeneste ved salget.
Hvis et  

 forsikringsselskab er sambeskattet med et eller flere andre  

 forsikringsselskaber, foretages en samlet opgørelse af skattefri og  

 lempelsesberettigede udbytter og avancer m.m. efter reglerne i 1.-3. pkt., og  

 beløbet fordeles mellem forsikringsselskaberne i forhold til summen af det  

 enkelte forsikringsselskabs egne skattefri og lempelsesberettigede udbytter  

 og avancer.
Stk. 12. Hvis summen af udbytter og avancer som opgjort efter stk.  

 11 er negativ, fragår beløbet ved opgørelsen af de pågældende udbytter og  

 avancer for efterfølgende indkomstår.
Overstiger summen udbetalinger,  

 hensættelser og realrenteafgift som nævnt i stk. 11, 1. pkt., medregnes det  

 overskydende beløb i efterfølgende indkomstår.
Stk. 13. Aktie- og ejendomsavancer, som medgår til udbetalinger  

 til de forsikrede, til hensættelser efter stk. 2, 1. pkt., og til  

 realrenteafgift, og de i stk. 11 nævnte avancer opgøres som forskellen mellem  

 værdien ved indkomstårets udløb og værdien ved indkomstårets begyndelse  

 (lagerprincippet). Ved køb og salg i løbet af indkomståret indgår henholdsvis  

 anskaffelsessum og afståelsessum ved opgørelsen af aktie- og ejendomsavancer  

 som nævnt i 1. pkt.« § 2 I lov om en realrenteafgift af visse pensionskapitaler m.v.  

 (realrenteafgiftsloven), jf. lovbekendtgørelse nr. 726 af 4. september 1995,  

 som ændret senest ved § 4 i lov nr. 440 af 10. juni 1997, foretages følgende  

 ændring:
 1. § 6, stk. 1, 3. pkt., affattes således:
»Afkastet som nævnt i § 3, stk. 3, opgøres efter  

 selskabsskattelovgivningens regler, dog således at skattefrie udbytter og  

 aktie- og ejendomsavancer, som efter selskabsskattelovens § 13, stk. 11-13, i  

 afgiftsåret anses for medgået til udbetalinger til de forsikrede, til  

 hensættelser og til afgift efter denne lov, ved beregningen efter 2. pkt.  

 medregnes ved opgørelsen af det afgiftsfrie formueafkast.« § 3 Stk. 1. Loven træder i kraft dagen efter bekendtgørelsen i  

 Lovtidende og har virkning fra og med indkomståret 1998. § 2 har virkning fra  

 og med afgiftsåret 1998.
 Stk. 2. Ved opgørelsen af aktie- og ejendomsavancer som nævnt i  

 selskabsskattelovens § 13, stk. 13, 1. pkt., som affattet ved denne lovs § 1,  

 nr. 2, indgår aktier og fast ejendom, som ejes ved begyndelsen af  

 indkomståret 1998, med handelsværdien på dette tidspunkt.
 Stk. 3. Ved opgørelsen af fortjenesten som nævnt i  

 selskabsskattelovens § 13, stk. 11, 3. pkt., som affattet ved denne lovs § 1,  

 nr. 2, medregnes alene den del af den skattepligtige fortjeneste, der  

 overstiger aktiens eller ejendommens værdi pr. 1. januar 1998.
 Stk. 4. Ubenyttede underskud, der før indkomståret 1998 er opstået  

 i forsikringsselskaber omfattet af den hidtil gældende bestemmelse i  

 selskabsskattelovens § 13, stk. 2, kan ikke fradrages i overskud hos  

 selskaber, der er sambeskattet med det pågældende forsikringsselskab.
Oprindeligt fremsat forslag § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved § 3  

 i lov nr. 1106 af 29. december 1997, foretages følgende ændringer:
 1. I § 13, stk. 2, 1. pkt., indsættes efter  

 »indkomst«: »efter reglerne i stk. 11-13«.
 2. I § 13 indsættes som stk. 11-13:
» Stk. 11. Udbytter og aktie- og ejendomsavancer, som ikke  

 skal medregnes til et forsikringsselskabs eller til et dermed sambeskattet  

 datterselskabs skattepligtige indkomst, og derefter udbytter omfattet af §  

 17, stk. 2, eller en dobbeltbeskatningsoverenskomst, anses i størst muligt  

 omfang for medgået til udbetalinger til de forsikrede, til de i stk. 2, 1.  

 pkt., nævnte hensættelser og til realrenteafgift, før disse beløb fragår i  

 den skattepligtige indkomst.
Udbytter og avancer vedrørende aktier i de af  

 sambeskatningen omfattede datterselskaber medregnes ikke ved  

 forsikringsselskabets, moderselskabets, opgørelse af de i 1. pkt. nævnte  

 udbytter og avancer.
For det indkomstår, hvori aktier eller fast ejendom  

 sælges, reduceres summen af udbytter og avancer som opgjort efter 1. og 2.  

 pkt. med den skattepligtige fortjeneste ved salget.
Hvis et  

 forsikringsselskab er sambeskattet med et eller flere andre  

 forsikringsselskaber, foretages en samlet opgørelse af skattefri og  

 lempelsesberettigede udbytter og avancer m.m. efter reglerne i 1.-3. pkt., og  

 beløbet fordeles mellem forsikringsselskaberne i forhold til summen af det  

 enkelte forsikringsselskabs egne skattefri og lempelsesberettigede udbytter  

 og avancer.
Stk. 12. Hvis summen af udbytter og avancer som opgjort efter stk.  

 11 er negativ, fragår beløbet ved opgørelsen af de pågældende udbytter og  

 avancer for efterfølgende indkomstår.
Overstiger summen udbetalinger,  

 hensættelser og realrenteafgift som nævnt i stk. 11, 1. pkt., medregnes det  

 overskydende beløb i efterfølgende indkomstår.
 Stk. 13. Aktie- og ejendomsavancer, som medgår til udbetalinger  

 til de forsikrede, til hensættelser efter stk. 2, 1. pkt., og til  

 realrenteafgift, og de i stk. 11 nævnte avancer opgøres som forskellen mellem  

 værdien ved indkomstårets udløb og værdien ved indkomstårets begyndelse  

 (lagerprincippet). Ved køb og salg i løbet af indkomståret indgår henholdsvis  

 anskaffelsessum og afståelsessum ved opgørelsen af aktie- og ejendomsavancer  

 som nævnt i 1. pkt.«.
 3. Efter § 13 C indsættes:
» § 13 D.
Et livsforsikringsselskab kan ved opgørelsen af den  

 skattepligtige indkomst vælge at fradrage den del af indkomstårets stigning i  

 basiskapitalen, som er tilvejebragt gennem forsikringsdriften, i det omfang  

 stigningen kan indeholdes i det beløb, hvormed selskabets solvensmargen  

 forøges fra og med 1. januar 1998, fratrukket saldoen på fradragskontoen  

 efter stk. 2. Fradraget kan ikke overstige indkomstårets skattepligtige  

 indkomst.
 Stk. 2. Hvis livsforsikringsselskabet vælger at fradrage  

 stigningen i solvensmargenen, skal der føres en fradragskonto, hvis saldo  

 repræsenterer den del af livsforsikringsselskabets basiskapital, der er givet  

 fradrag for efter stk. 1.
Stk. 3. Hvis der sker reduktion af basiskapitalen eller  

 solvensmargenen, skal saldoen på fradragskontoen nedsættes med et tilsvarende  

 beløb.
I de tilfælde, hvor både basiskapitalen og solvensmargenen reduceres,  

 nedsættes saldoen på fradragskontoen med det største af de to beløb.
Saldoen  

 på fradragskontoen sættes til nul, hvis nedsættelsesbeløbet overstiger  

 saldoen på fradragskontoen.
 Stk. 4. Et beløb svarende til det beløb, hvormed saldoen på  

 fradragskontoen nedsættes efter reglerne i stk. 3, skal tillægges ved  

 opgørelsen af livsforsikringsselskabets skattepligtige indkomst i  

 nedsættelsesåret.
 Stk. 5. Saldoen på fradragskontoen forrentes med en helårlig  

 rente, der svarer til afkastsatsen i virksomhedsskattelovens § 9. Renten  

 føres på en selvstændig konto, som også forrentes med en helårlig rente, der  

 svarer til afkastsatsen i virksomhedsskattelovens § 9. Den forholdsmæssige  

 del af rentesaldoen, der svarer til nedsættelsens del af fradragssaldoen,  

 fragår rentesaldoen og tillægges ved opgørelsen af livsforsikringsselskabets  

 skattepligtige indkomst i nedsættelsesåret som nævnt i stk. 4.«.
§ 2 I lov om en realrenteafgift af visse pensionskapitaler m.v.  

 (realrenteafgiftsloven), jf. lovbekendtgørelse nr. 726 af 4. september 1995,  

 som ændret senest ved § 4 i lov nr. 440 af 10. juni 1997, foretages følgende  

 ændring:
 1. § 6, stk. 1, 3. pkt. , affattes således:
 »Afkastet som nævnt i § 3, stk. 3, opgøres efter  

 selskabsskattelovgivningens regler, dog således at skattefrie udbytter og  

 aktie- og ejendomsavancer, som efter selskabsskattelovens § 13, stk. 11-13, i  

 afgiftsåret anses for medgået til udbetalinger til de forsikrede, til  

 hensættelser og til afgift efter denne lov, ved beregningen efter 2. pkt.  

 medregnes ved opgørelsen af det afgiftsfrie formueafkast.«.
§ 3 Stk. 1. Loven træder i kraft dagen efter bekendtgørelsen i  

 Lovtidende og har virkning fra og med indkomståret 1998. § 2 har virkning fra  

 og med afgiftsåret 1998.
 Stk. 2. Ved opgørelsen af aktie- og ejendomsavancer som nævnt i  

 selskabsskattelovens § 13, stk. 13, 1. pkt., som affattet ved denne lovs § 1,  

 nr. 2, indgår aktier og fast ejendom, som ejes ved begyndelsen af  

 indkomståret 1998, med handelsværdien på dette tidspunkt.
 Stk. 3. Ved opgørelsen af fortjenesten som nævnt i  

 selskabsskattelovens § 13, stk. 11, 3. pkt., som affattet ved denne lovs § 1,  

 nr. 2, medregnes alene den del af den skattepligtige fortjeneste, der  

 overstiger aktiens eller ejendommens værdi pr. 1. januar 1998.
 Stk. 4. Ubenyttede underskud, der før indkomståret 1998 er opstået  

 i forsikringsselskaber omfattet af den hidtil gældende bestemmelse i  

 selskabsskattelovens § 13, stk. 2, kan ikke fradrages i overskud hos  

 selskaber, der er sambeskattet med det pågældende forsikringsselskab.
Bemærkninger til lovforslaget Almindelige bemærkninger 1. Formålet med loven De gældende regler om indkomstopgørelsen for forsikringsselskaber medfører  

 den uhensigtsmæssighed, at forsikringsselskaber fuldt ud kan fradrage  

 udbetalinger og hensættelser til dækning af forpligtelserne over for de  

 forsikrede og fradrage betaling af realrenteafgift, mens den indkomst, der  

 medgår hertil, kun beskattes delvis.
Indkomstopgørelsen for forsikringsselskaber fører derfor til, at disse som  

 oftest vil have et skatteteknisk underskud.
Dette underskud kan anvendes til  

 at nedbringe selskabsbeskatningen i andre selskaber, som forsikringsselskabet  

 er sambeskattet med.
På denne baggrund foreslås det at begrænse forsikringsselskabers fradrag  

 for udbetalinger og hensættelser til de forsikrede og fradrag for  

 realrenteafgift.
Endvidere foreslås, at et ubenyttet underskud, der er  

 opstået i et forsikringsselskab før indkomståret 1998, ikke kan fradrages i  

 overskuddet hos andre selskaber, der er sambeskattet med det pågældende  

 forsikringsselskab.
Formålet med forslagene er ud over at rette op på den  

 uhensigtsmæssige indkomstopgørelse at skabe mere lige konkurrencemæssige  

 forhold i den finansielle sektor, idet der ikke er en tilsvarende  

 uhensigtsmæssig indkomstopgørelse for pengeinstitutter og pensionskasser m.v.
Herudover foreslås et valgfrit skattemæssigt fradrag for midler, der er  

 medgået til opfyldelse af forsikringslovgivningens solvenskrav.
Formålet  

 hermed er at sikre, at stigninger i den lovpligtige solvensmargen ikke  

 udløser selskabsbeskatning i livsforsikringsselskaber - herunder de  

 selskaber, som er blevet oprettet i forbindelse med opbygningen af  

 arbejdsmarkedspensionerne.
 Økonomiministeren vil endvidere overveje, om der i tilsynslovgivningen  

 skal fastsættes regler for behandlingen af skattemæssige underskud, der  

 overføres mellem forsikringsselskaber inden for en finansiel koncern.
2. Forsikringsselskabernes indkomstopgørelse Udbytter, som forsikringsselskaber og andre selskaber modtager fra deres  

 danske datterselskaber, er skattefri.
Udbytter fra udenlandske  

 datterselskaber er også skattefri, hvis den udenlandske indkomst, der ligger  

 til grund for udbyttet, er beskattet efter regler, der ikke afviger  

 væsentligt fra de danske.
Det er imidlertid alene forsikringsselskaber, som  

 har adgang til skattemæssige fradrag, som kan svare til hele det skattefri  

 udbytte.
Forsikringsselskabers og andre selskabers udbytte fra deres  

 porteføljeaktier er delvis skattefri, idet udbyttet kun indgår i den  

 skattepligtige indkomst med 66 pct.
I grundlaget for beregning af  

 forsikringsselskabers udbetalinger og hensættelser til de forsikrede og  

 betalinger af realrenteafgift kan udbyttet imidlertid indgå med 100 pct.
Ejendomsavancer giver et ejertidsafhængigt nedslag på op til 30 pct. af  

 avancen.
Forsikringsselskabet har imidlertid fuldt fradrag, når avancen  

 hensættes eller udbetales til de forsikrede eller medgår til betaling af  

 realrenteafgift.
Aktieavancer er skattefri efter en ejertid på tre år. Årets værdistigning  

 på selskabets aktiebeholdning indgår således ikke i den skattepligtige  

 indkomst.
Det gælder, hvadenten der er tale om porteføljeaktier eller aktier  

 i datterselskaber.
I forsikringsselskaber kan årets værdistigning imidlertid  

 anvendes til fuldt fradragsberettigede udbetalinger eller hensættelser til de  

 forsikrede eller til betaling af realrenteafgift og giver dermed adgang til  

 fradrag, der svarer til hele værdistigningen.
Efter de gældende regler kan fradragene således af flere grunde overstige  

 den skattepligtige del af den indkomst, som medgår til udbetalingen,  

 hensættelsen eller betalingen af realrenteafgift.
Når der sker udbetaling  

 eller hensættelse til de forsikrede, og når der betales realrenteafgift,  

 medfører det med andre ord med de gældende fradragsregler en form for dobbelt  

 skattefrihed for indkomster, der efter art allerede er skattefri for  

 forsikringsselskabet.
3. Skattetekniske underskud De gunstige regler om, at forsikringsselskaber også kan fradrage  

 udbetalinger, hensættelser og betaling af realrenteafgift, som foretages af  

 ikke beskattede indkomster, medfører, at forsikringsselskaber som oftest vil  

 have et systematisk underskud.
 Hensigten med fradragsreglerne for forsikringsselskaber er, at den  

 indtjening, der tilgår de forsikrede, ikke skal pålægges selskabsskat.
 I livsforsikringsselskaber undergives den del af afkastet, der udbetales  

 eller hensættes til de forsikrede, ikke selskabsskat, men i stedet  

 realrenteafgift, der kan fradrages som en driftsomkostning.
Hensigten med selskabsskattefritagelsen for forsikringsselskabers  

 hensættelser og udbetalinger til de forsikrede og for betaling af  

 realrenteafgift opfyldes kun, hvis årets fradrag herfor går ud mod den  

 indkomst, som fradragene foretages på grundlag af.
Nettovirkningen af fradrag  

 og indkomst, der ligger til grund herfor, bør altså være 0.
 Hvis fradragene overstiger den skattepligtige indkomst, er nettovirkningen  

 ikke 0. I stedet fremkommer et skatteteknisk underskud.
 Forsikringsselskabernes systematiske, skattetekniske underskud kan  

 anvendes til via sambeskatning at nedbringe selskabsskatten hos et  

 moderselskab eller hos andre selskaber, som det pågældende forsikringsselskab  

 er sambeskattet med.
4. Konkurrenceforvridningen Efter selskabsskatteloven er pensionskasser m.v. helt fritaget for  

 selskabsskat.
Det skyldes, at midlerne tilhører de forsikrede.
Der er ingen  

 aktionærer, og der er derfor ikke behov for regler om, at pensionskasser er  

 skattepligtige og har fradrag for udbetalinger og hensættelser.
I pengeinstitutterne er midler til pensionsopsparing i puljer skilt ud fra  

 resten af virksomheden.
De pågældende puljer er skattefri og kan derfor  

 opfattes som pensionskasser inde i pengeinstitutterne.
For  

 pengeinstitutternes kontantkonti gælder, at pengeinstitutterne er fuldt  

 næringsbeskattede af deres finansielle indtægter og dermed fuldt beskattet af  

 finansieringsgrundlaget for de renter, der med fradragsvirkning for  

 pengeinstituttet tilskrives kontantkontoen.
Efter selskabsskatteloven beskattes forsikringsselskaber efter  

 skattelovgivningens almindelige regler.
Det indebærer, at der er fradragsret  

 for beløb, der tilgår de forsikrede.
Efter selskabsskattelovens § 13, stk. 2,  

 er der fradragsret allerede, når indtjeningen hensættes til de forsikrede.  

 Det sikrer, at afkastet af blandt andet pensionsopsparing, som før eller  

 siden udbetales til pensionsopsparerne, friholdes for skat.
Selskabsskatten  

 kommer på denne måde alene til at hvile på den del af afkastet af  

 forsikringsvirksomheden, der går til aktionærerne.
Skattelovgivningen fører således umiddelbart til, at forsikringsselskabers  

 hensættelser og udbetalinger til de forsikrede er skattefri, ligesom det er  

 tilfældet for pensionskasser m.v. og pensionsopsparing i pengeinstitutter.
I  

 livsforsikringsselskaber, pensionskasser m.v. og pensionsopsparing i  

 pengeinstitutter betales til gengæld realrenteafgift.
Formålet med hensættelsesfradraget m.v. er som nævnt, at den indtjening,  

 der tilgår de forsikrede, ikke skal pålægges selskabsskat.
Via det  

 systematiske underskud vil fradragene imidlertid også komme aktionærerne til  

 gode enten via en lempeligere beskatning af afkast af egenkapitalen eller via  

 en overførsel af underskud til sambeskattede selskaber.
Underskuddet kan  

 endvidere give selskabet en konkurrencefordel, hvis skattefordelen for ejerne  

 resulterer i højere afkast til de forsikrede.
 Dette er ikke i overensstemmelse med hensigten med fradragene og forvrider  

 konkurrenceforholdene mellem forsikringsselskaber, banker og pensionskasser  

 og mellem forsikringsselskaberne indbyrdes.
5. Lovforslaget Det foreslås at ændre reglerne om forsikringsselskabers indkomstopgørelse  

 således, at fradragene for hensættelser og udbetalinger til de forsikrede og  

 fradraget for realrenteafgift i højere grad udligner den indkomst, der danner  

 grundlag for udbetalingerne, hensættelserne og betalingen af realrenteafgift.  

 Herved begrænses mulighederne for skattetekniske underskud, og fradragene vil  

 som tilsigtet alene komme de forsikrede til gode.
For forsikringsselskabet  

 vil dette kunne medføre en mere reel beskatning af egenkapitalen.
Herudover  

 vil det kunne få betydning for sambeskattede selskaber, der ikke længere vil  

 kunne få overført de underskud, der ville hidrøre fra de særlige fradrag.  

 Forsikringstagernes midler vil dog være undtaget fra selskabsbeskatning som  

 hidtil.
Hovedprincippet i forslaget om at udligne fradrag og indkomst er, at  

 selskabernes fradrag for hensættelser og udbetalinger til de forsikrede og  

 fradrag for realrenteafgift reduceres med et beløb svarende til summen af  

 skattefri udbytter og skattefri aktie- og ejendomsavancer.
Virkningen af at  

 reducere forsikringsselskabets fradrag efter dette princip er, at der herved  

 ikke gives fradrag for udbetalinger, hensættelser og betaling af  

 realrenteafgift, som er foretaget på grundlag af ikke beskattede udbytter og  

 ikke beskattede aktie- og ejendomsavancer.
Der gives med andre ord ikke  

 længere som med de gældende fradragsregler en form for dobbelt skattefrihed  

 for indkomster, der efter art allerede er skattefri for forsikringsselskabet.
For at begrænse andre selskabers mulighed for via sambeskatningsreglerne  

 fortsat at drage nytte af ubenyttede  skattetekniske underskud, der er  

 opstået under de gunstige fradragsmuligeder for forsikringsselskaberne,  

 foreslås det også, at et ubenyttet underskud, der er opstået i et  

 forsikringsselskab før indkomståret 1998, ikke kan fradrages i overskud hos  

 selskaber, der er sambeskattet med forsikringsselskabet.
Både sambeskattede  

 og ikke sambeskattede forsikringsselskaber vil imidlertid fortsat kunne  

 fremføre deres egne underskud, også selv om de er opstået før indkomståret  

 1998.
 For hverken forsikringsselskaber eller andre selskaber foreslås der  

 ændringer i de gældende regler om beskatning af avancer og udbytter.  

 Lovforslaget ændrer heller ikke moder-/datterselskabsreglerne.
Med den foreslåede korrektion af forsikringsselskabers fradrag fjernes en  

 uhensigtsmæssighed i den skattemæssige indkomstopgørelse for  

 forsikringsselskaber.
Da der ikke er tilsvarende forhold i indkomstopgørelsen  

 for andre selskaber i den finansielle sektor, medfører forslaget mere lige  

 konkurrencemæssige vilkår mellem opsparing i livsforsikringsselskaber og  

 opsparing i pensionskasser og pengeinstitutter.
 For at sikre at opbygningen af den lovpligtige solvensmargen i  

 livsforsikringsselskaber ikke udløser selskabsbeskatning, foreslås et særligt  

 fradrag, som disse selskaber frit kan vælge, om de vil anvende.
Det foreslås, at livsforsikringselskaberne skattemæssigt kan fradrage,  

 hvad der svarer til væksten i det lovpligtige solvenskrav over året, forudsat  

 at egenkapitalen (basiskapitalen) forøges med dette beløb.
I det omfang  

 midler, der skattefrit er henlagt til dækning af vækst i solvensmargenen,  

 senere tilbageføres til den frie del af egenkapitalen eller hensættes eller  

 udbetales til de forsikrede, skal der ske beskatning, herunder beskatning af  

 rentefordelen ved den skattemæssige udskydelse.
Hvis midlerne tilgår de  

 forsikrede, bliver de igen skattefri via fradraget for hensættelser og  

 udbetalinger til de forsikrede.
Ved fald i solvenskrav tilbageføres  

 eventuelle henlæggelser.
Forslaget har baggrund i, at pensionsmarkedet er i  

 en opbygningsfase - herunder arbejdsmarkedspensionerne.
Det er fundet  

 hensigtsmæssigt at give den foreslåede fradragsmulighed, så selskabsskatten  

 ikke hæmmer muligheden for at tilvejebringe et tilstrækkeligt kapitalgrundlag  

 til væksten.
Dette svarer til, at også pensionskasser, som er skattefri, kan  

 spare op til solvenskravet med ubeskattede midler.
Almindelige principper  

 tilsiger ikke et sådant fradrag.
Derfor foreslås rentefordelen ved fradraget  

 inddraget, når solvenskravet ikke længere er til stede, eller når kapitalen  

 anvendes til andre formål.
 Realrenteafgiftslovens § 6 foreslås tilrettet de foreslåede ændringer i  

 selskabsskatteloven.
6. Provenumæssige konsekvenser Formålet med lovforslaget er ikke at opnå en provenugevinst, men på sigt  

 at undgå en udhuling af selskabsskatten på grund af udnyttelse af  

 forsikringsselskabernes asymmetriske indkomstopgørelse.
Forslagets provenuvirkning vil afhænge af forsikringsselskabernes  

 fremtidige aktieavancer m.v., som efter de hidtil gældende regler helt eller  

 delvist ville være skattefri.
Disse avancer vil efter forslaget reducere det  

 skattemæssige fradrag for hensættelser m.v. og dermed forøge den  

 skattepligtige indkomst.
En opgørelse heraf forudsætter et nærmere kendskab  

 dels til det fremtidige årlige afkast af aktiebeholdningen i selskaberne dels  

 til, hvor stor en andel heraf der fremkommer som ubeskattede avancer eller  

 delvist skattefri udbytter og endelig forsikringsselskabernes  

 hensættelsesomfang.
De stærkt stigende aktieporteføljer i forsikringsselskaber og de voldsomme  

 aktiekursstigninger i især 1996 og 1997 giver grundlag for meget betydelige  

 skattetekniske underskud i forsikringsselskaber, fordi helt eller delvis  

 skattefri aktiegevinster giver mulighed for fuldt fradragsberettigede  

 hensættelser til de forsikrede.
Skønsmæssigt anslås underskud i  

 størrelsesordenen 10 mia. kr. realiseret i 1996 og afhængig af  

 aktiekursudviklingen beløb i mindst samme størrelsesorden i 1997. Kun en del  

 heraf skønnes dog at være eller kunne blive udnyttet.
Det vurderes, at  

 udnyttelse af asymmetrien i de gældende regler har udhulet  

 selskabsskatteprovenuet i 1996 i størrelsesordenen omkring 1 - 1 1/2 mia. kr.
Med forslaget standses denne udhuling, hvilket målt i forhold til gældende  

 regler indebærer en provenugevinst for 1998 i størrelsesordenen 1 1/2 mia.  

 kr. og på langt sigt op imod 2 mia. kr. i takt med, at forsikringsselskaberne  

 ved indgåelse af nye sambeskatningsforhold ville have kunnet udnytte gældende  

 reglers asymmetri.
Den kommunale andel heraf andrager henholdsvis ca. 200  

 mill. kr. og 275 mill. kr.
 Gennemførelse af forslaget indebærer således på sigt, at provenuet af  

 selskabsskatten kan fastholdes, hvorved bemærkes, at den nævnte  

 provenugevinst i hovedsagen viser sig ved, at forslaget forhindrer en  

 udhuling af selskabsskatteprovenuet i den nævnte størrelsesorden.
Skønnet er i 1998-niveau og baseret på en beregningsmæssig forudsætning om  

 et gennemsnitligt årligt afkast på ca. 8 pct. af aktieporteføljen.
For så  

 vidt forsikringsselskaberne har positive skattepligtige indkomster, gives der  

 efter de gældende regler mulighed for et fradrag i  

 realrenteafgiftsgrundlaget.
7. Erhvervsøkonomiske konsekvenser Forslaget har betydning for beskatningen af den del af  

 forsikringsselskabernes indkomst, som ikke tilfalder de forsikrede, og for  

 beskatningen af moderselskaber og andre selskaber, som indgår i koncern med  

 og er sambeskattede med forsikringsselskaber.
Forslaget skaber en mere lige  

 konkurrence imellem forsikringsselskaber, banker og pensionskasser og mellem  

 forsikringsselskaberne indbyrdes, jf. ovenfor.
8. Administrative konsekvenser for skattemyndighederne Forslaget skønnes ikke at medføre nævneværdige administrative konsekvenser  

 for skattemyndighederne.
9. Administrative konsekvenser for virksomhederne Forslaget har betydning for et lille antal meget store skatteydere og  

 realrenteafgiftspligtige.
De berørte virksomheder har adgang til en høj grad  

 af ekspertise i tilrettelæggelsen af deres administration.
Lovforslaget må  

 forventes at indebære en vis administrativ belastning for  

 forsikringsselskaberne, især i de første år.
10. Miljømæssige konsekvenser Forslaget har ingen miljømæssige konsekvenser.
11. Forholdet til EU-retten Forslaget skønnes ikke at have EU-retlige aspekter.
Bemærkninger til de enkelte bestemmelser Til § 1 Til nr. 1 Der er tale om en konsekvensændring af selskabsskattelovens § 13, stk.  

 2, som følge af lovforslagets § 1, nr. 2, hvorefter forsikringsselskabers  

 fradrag for hensættelser og udbetalinger til de forsikrede og fradrag for  

 realrenteafgift reduceres.
 Ved opgørelsen af den skattepligtige indkomst kan forsikringsselskaber  

 efter de gældende regler i selskabsskattelovens § 13, stk. 2, 1. pkt.,  

 fradrage beløb, der hensættes til dækning af forpligtelserne over for de  

 forsikrede (præmiehensættelser, livsforsikringshensættelser,  

 erstatningshensættelser, udjævningshensættelser og  

 bonusudjævningshensættelser). Der kan dog efter § 13, stk. 2, 2. pkt.,  

 ikke foretages fradrag for beløb, der hensættes til dækning af  

 forpligtelserne vedrørende opsparing i investeringsfonde.
Til nr. 2 Formålet med forslaget til affattelse af selskabsskattelovens § 13,  

 stk. 11-13, er at reducere forsikringsselskabers fradrag for hensættelser  

 og udbetalinger til de forsikrede og fradrag for realrenteafgift således, at  

 der ikke gives fradrag for indkomster, som ikke beskattes.
Der henvises herom  

 til de almindelige bemærkninger.
Til stk. 11 Efter det foreslåede 1. pkt. anses udbytter og aktie- og  

 ejendomsavancer, som ikke skal medregnes til et forsikringsselskabs eller til  

 et dermed sambeskattet datterselskabs skattepligtige indkomst, og derpå  

 udbytter omfattet af selskabsskattelovens § 17, stk. 2, eller en  

 dobbeltbeskatningsoverenskomst i størst muligt omfang for medgået til  

 udbetalinger til de forsikrede, til de i § 13, stk. 2, 1. pkt., nævnte  

 hensættelser og til realrenteafgift, før disse beløb fragår i den  

 skattepligtige indkomst.
En lignende bestemmelse om fradragsbeskæring findes  

 i fondsbeskatningslovens § 6.
Det foreslåede 1. pkt. indebærer, at fradragene for hensættelser og  

 udbetalinger til de forsikrede og fradrag for realrenteafgift  først  

 begrænses med et beløb svarende til summen af indtægter i form af skattefri  

 udbytter og skattefri aktie- og ejendomsavancer hos forsikringsselskabet  

 eller hos et eller flere datterselskaber, som indgår i sambeskatningsforhold  

 med forsikringsselskabet.
Derefter begrænses fradragene med et beløb  

 svarende til eventuelle skattepligtige udbytter, som forsikringsselskabet  

 eller et dermed sambeskattet datterselskab modtager fra udenlandske  

 datterselskaber, hvis udbyttet er omfattet af lempelsesreglerne i  

 selskabsskattelovens § 17, stk. 2, eller en dobbeltbeskatningsoverenskomst.  

 Hvis de således opgjorte skattefri og lempelsesberettigede udbytter og  

 avancer overstiger fradragene for udbetalinger og hensættelser til de  

 forsikrede og fradraget for realrenteafgift opgjort før  

 fradragsbegrænsningen, kan der ikke opnås fradrag for udbetalinger,  

 hensættelser eller realrenteafgift ved opgørelsen af den skattepligtige  

 indkomst for det pågældende indkomstår.
 Begrundelsen for også at inddrage de skattefri udbytter og avancer hos  

 datterselskaber, som er sambeskattet med et forsikringsselskab, er, at  

 forsikringsselskaber ellers ville kunne undgå den tilsigtede begrænsning af  

 fradragene ved at placere aktier m.v. i sambeskattede datterselskaber, som  

 ikke er forsikringsselskaber.
 Baggrunden for de foreslåede regler er, at fradragene for udbetalinger og  

 hensættelser til de forsikrede og fradraget for realrenteafgift - opgjort før  

 begrænsningen af fradragene - anses for at fragå i forsikringsselskabets  

 indkomst i følgende rækkefølge:
 1. Den skattefri del af danske og udenlandske udbytter og aktie- og  

 ejendomsavancer.
 2. Skattepligtige udenlandske, lempelsesberettigede udbytter.
 3. Øvrig skattepligtig indkomst.
Hensættelsesfradrag efter § 13, stk. 2, 1. pkt., udlignes i øvrigt ved den  

 faktiske udbetaling for forhold omfattet af hensættelsen, således at der ikke  

 opnås dobbeltfradrag.
I denne udligning indgår det faktisk hensatte beløb,  

 d.v.s. uden hensyn til den skattemæssige begrænsning med skattefri  

 indkomster.
Efter det foreslåede 2. pkt. medregnes udbytter og avancer  

 vedrørende datterselskabsaktier ikke ved forsikringsselskabets,  

 moderselskabets, opgørelse af de skattefri udbytter og avancer, som reducerer  

 forsikringsselskabets fradrag for udbetalinger og hensættelser til de  

 forsikrede og fradrag for realrenteafgift efter reglerne i det foreslåede 1.  

 pkt.
Det er en betingelse herfor, at selskaberne er sambeskattet.
 Baggrunden for den foreslåede bestemmelse er for det første, at  

 skattepligtig indtjening i et sambeskattet datterselskab efter gældende  

 regler indgår i sambeskatningsindkomsten for den pågældende koncern samtidig  

 med, at indtjeningen i datterselskabet fratrukket dette selskabs del af  

 koncernens skat fremkommer som skattefri aktieindkomst hos  

 forsikringsselskabet (moderselskabet). Uden den foreslåede bestemmelse ville  

 sådan indtjening i datterselskabet, der efter gældende regler allerede indgår  

 i sambeskatningsindkomsten, også indgå i den opgørelse af skattefri  

 indtægter, som foreslås i 1. pkt.
 For det andet skal den foreslåede bestemmelse ses på baggrund af,  

 at  skattefri indtjening i et sambeskattet datterselskab til  

 forsikringsselskabet ville blive talt med to gange uden bestemmelsen, nemlig  

 først ved opgørelsen af skattefri indtægter i datterselskabet og derpå som  

 værdistigning på og udbytter af datterselskabsaktierne ved opgørelsen af  

 skattefri indtægter i moderselskabet.
 Retten til at bortse fra avancer og udbytter fra sambeskattede  

 datterselskaber er en parallel til udbyttefradraget i sambeskatningsreglerne.
Efter det foreslåede 3. pkt. reduceres summen af skattefri udbytter  

 og avancer, som er opgjort efter reglerne om fradragsbeskæringen i 1. og 2.  

 pkt., med den skattepligtige fortjeneste ved salg af aktier eller fast  

 ejendom.
Reduktionen sker for det indkomstår, hvori aktien eller ejendommen  

 sælges.
Baggrunden for denne regel er de gældende regler om ejertidsafhængig  

 beskatning af aktie- og ejendomsavancer.
For eksempel er aktieavancer  

 skattefri ved salg efter mindst tre års ejertid, og ejendomsavancer giver et  

 ejertidsafhængigt nedslag på op til 30 pct. af avancen.
Det vil sige, at  

 disse avancer ved fradragsbeskæringen er medregnet som skattefri indtægter  

 efter reglerne i 1. og 2. pkt., selv om avancernes skattemæssige status som  

 enten beskattede eller skattefri indtægter først kendes på et senere  

 tidspunkt.
Efter den foreslåede regel korrigeres der herfor ved i salgsåret  

 at modregne den skattepligtige fortjeneste ved salg af aktier eller fast  

 ejendom i de indtægter, som ligger til grund for fradragsbeskæringen.
Uden  

 den foreslåede regel ville der være tale om en form for dobbeltbeskatning af  

 de pågældende avancer.
Ved reduktionen af indtægterne, der anvendes til  

 fradragsbegrænsningen, medregnes alene den del af den skattepligtige  

 fortjeneste, der overstiger aktiens eller ejendommens værdi pr. 1. januar  

 1998, jf. lovforslagets § 3, stk. 3.
I 4. pkt. foreslås, at der for forsikringsselskaber, som indgår i  

 sambeskatningsforhold med hinanden, foretages en samlet opgørelse af  

 de skattefri og lempelsesberettigede udbytter og avancer m.m., der anvendes  

 til fradragsbegrænsningen efter reglerne i 1.-3. pkt.
Det således fremkomne  

 beløb fordeles herefter mellem forsikringsselskaberne i forhold til summen af  

 det enkelte forsikringsselskabs egne skattefri og lempelsesberettigede  

 udbytter og avancer.
Formålet med denne regel er at undgå dobbeltbeskatning i  

 en kæde af sambeskattede forsikringsselskaber.
Til stk. 12 I 1. pkt. foreslås, at en negativ sum af de skattefri og  

 lempelsesberettigede udbytter og avancer, som efter reglerne i stk. 11  

 anvendes til at reducere fradragene med, fragår ved opgørelsen af de  

 pågældende indtægter for efterfølgende indkomstår.
Dermed opnår  

 forsikringsselskabet den fordel, at et sådant negativt beløb vil fragå ved  

 opgørelsen af de pågældende udbytter og avancer i det efterfølgende år og  

 således reducere fradragsbegrænsningen for dette år.
Hvis summen af de  

 tilsvarende udbytter og avancer for dette år inklusive det fremførte beløb  

 også bliver negativ, fremføres det således fremkomne negative beløb  

 tilsvarende til det derpå følgende år.
Summen af de skattefri og lempelsesberettigede udbytter og avancer, som  

 anvendes til reduktionen af fradragene for hensættelser og udbetalinger til  

 de forsikrede og fradraget for realrenteafgift, kan overstige de pågældende  

 fradrag i et indkomstår opgjort før reduktion.
På den baggrund foreslås i  

2. pkt., at det overskydende beløb i så fald tillægges ved opgørelsen  

 af de skattefri og lempelsesberettigede udbytter og avancer i efterfølgende  

 indkomstår.
Dermed øges reduktionen af fradragene for det efterfølgende år.  

 Hvis summen af de tilsvarende udbytter og avancer for dette år inklusive det  

 fremførte beløb fortsat overstiger fradragene opgjort før reduktion,  

 fremføres det således fremkomne overskydende beløb tilsvarende til det derpå  

 følgende år.
Til stk. 13 Efter det foreslåede 1. pkt. opgøres skattefri aktie- og  

 ejendomsavancer, som indgår ved beregningen af fradragsbegrænsningen for  

 hensættelser og udbetalinger til de forsikrede og fradraget for  

 realrenteafgift, efter lagerprincippet som forskellen mellem værdien ved  

 indkomstårets udløb og værdien ved indkomstårets begyndelse.
Det foreslås  

 endvidere, at aktie- og ejendomsavancer, som medgår til hensættelser og  

 udbetalinger til de forsikrede og til realrenteafgift, ligeledes ved nævnte  

 beregning skal opgøres efter lagerprincippet.
Dermed opnås der konsistens  

 mellem på den ene side opgørelsen af de aktie- og ejendomsavancer, som medgår  

 til hensættelser og udbetalinger til de forsikrede og til realrenteafgift og  

 på den anden side de skattefri aktie- og ejendomsavancer, som indgår ved  

 begrænsningen af de dertil svarende fradrag.
 Skattefri og lempelsesberettigede udbytter, som indgår ved begrænsningen  

 af fradragene for hensættelser og udbetalinger til de forsikrede og fradraget  

 for realrenteafgift, skal opgøres efter gældende skatteregler i § 13, stk. 1,  

 nr. 2, og stk. 3-5. Tilsvarende regler gælder ved opgørelsen af udbytter, som  

 medgår til udbetalinger til de forsikrede, til hensættelser efter § 13, stk.  

 2, 1. pkt., og til realrenteafgift.
 I 2. pkt. foreslås, at anskaffelssum og afståelsessum træder i  

 stedet for værdien ved indkomstårets begyndelse henholdsvis værdien ved  

 indkomstårets udløb, når aktier eller fast ejendom købes henholdsvis sælges i  

 løbet af et indkomstår.
Til nr. 3 Efter forslaget til selskabsskattelovens § 13 D indføres der nye  

 regler om den skattemæssige behandling af livsforsikringsselskabers  

 hensættelser til basiskapitalen som følge af stigninger i den lovpligtige  

 solvensmargen.
Baggrunden for forslaget er, at de foreslåede regler om at  

 begrænse forsikringsselskabernes fradrag for hensættelser og udbetalinger til  

 de forsikrede og fradrag for realrenteafgift vil kunne gøre det vanskeligere  

 for livsforsikringsselskaber under opbygning at tilvejebringe en stigning i  

 solvensmargenen, som krævet i henhold til kapitel 4 i lov om  

 forsikringsvirksomhed.
 For at gøre det lettere for livsforsikringsselskaber at spare op til  

 solvensmargenen over driften kan selskaberne efter forslaget vælge at  

 fradrage stigninger i basiskapitalen, når stigninger svarer til stigninger i  

 den lovpligtige solvensmargen.
Fradraget er derfor ikke begrænset til påbudte forøgelser af  

 solvensmargenen.
Dette skyldes, at der ellers ville skabes et incitament til  

 altid at have den mindst mulige kapital.
Selskaber, hvis basiskapital  

 overstiger deres lovpligtige solvensmargen, kan derfor få fradraget, når de  

 faktisk forøger deres basiskapital.
 I det omfang midler, der skattefrit er henlagt til dækning af stigningen i  

 solvensmargenen, senere udloddes til aktionærerne eller hensættes eller  

 udbetales til de forsikrede, skal der ske beskatning, herunder beskatning af  

 rentefordelen ved den skattemæssige udskydelse.
I stk. 1 foreslås, at et livsforsikringsselskab ved opgørelsen af  

 den skattepligtige indkomst kan vælge at fradrage et beløb svarende til  

 indkomstårets stigning i selskabets basiskapital, når stigningen kan  

 indeholdes i stigningen i selskabets solvensmargen fra og med 1. januar 1998.  

 Ved at knytte fradragsretten til stigningen i basiskapitalen - og ikke til  

 stigningen i solvensmargenen - sikres, at fradraget, når selskabet har en  

 højere solvensdækning end krævet, kan anvendes på det tidspunkt, hvor der  

 sker en faktisk forøgelse af basiskapitalen.
Fradragsretten er således ikke  

 begrænset til det indkomstår, hvor solvensmargenen stiger.
For selskaber, der  

 ikke har en højere solvensdækning end krævet, og som derfor er forpligtet til  

 at øge basiskapitalen, når solvensmargenen stiger, vil der være sammenfald  

 mellem fradrag og indbetaling.
Fradraget gives kun for opbygning af basiskapital, der er tilvejebragt via  

 livsforsikringsselskabets drift.
Der gives således ikke fradrag for den del,  

 som aktionærerne eventuelt indbetaler.
 Fradraget kan ikke overstige årets skattepligtige indkomst, hvorved  

 fradraget i sig selv ikke kan medføre et skattemæssigt underskud hos  

 livsforsikringsselskabet.
I stk. 2 foreslås, at et livsforsikringsselskab, som vælger at  

 anvende fradragsordningen, skal føre en fradragskonto, hvis saldo  

 repræsenterer den del af livsforsikringsselskabets basiskapital, der er givet  

 fradrag for.
Dette foreslås af hensyn til »regnskabet« med  

 bevægelser i de midler, som selskabet har henlagt under ordningen, jf.  

 nedenfor.
I stk. 3 foreslås det, at saldoen på fradragskontoen ved reduktion  

 af den lovpligtige solvensmargen eller ved reduktion af basiskapitalen skal  

 nedsættes med et tilsvarende beløb.
I de tilfælde, hvor både solvensmargenen  

 og basiskapitalen reduceres, lægges det største af de to beløb til grund for  

 nedsættelsen af saldoen på fradragskontoen.
Dermed sker der ikke  

 dobbeltbeskatning af samme reduktion.
Hvis reduktionen overstiger saldoen på  

 fradragskontoen, sættes saldoen til nul.
Der kan derfor ikke ske beskatning  

 af mere, end der er givet fradrag for.
 I stk. 4 foreslås det, at et beløb svarende til det beløb, hvormed  

 saldoen på fradragskontoen er nedsat efter reglerne i stk. 3, skal tillægges  

 ved opgørelsen af livsforsikringsselskabets skattepligtige indkomst i  

 nedsættelsesåret.
Efter det foreslåede stk. 5 forrentes saldoen på fradragskontoen  

 med en helårlig rente, der svarer til afkastsatsen i virksomhedsskattelovens  

 § 9, jf. nedenfor.
Rentetilskrivningen føres på en separat konto, der  

 ligeledes forrentes med afkastsatsen i virksomhedsskattelovens § 9. En  

 forholdsmæssig del af den således beregnede rente fragår rentesaldoen og  

 tillægges ved opgørelsen af livsforsikringsselskabets skattepligtige indkomst  

 i det indkomstår, hvor der sker nedsættelse af saldoen på fradragskontoen som  

 følge af fald i den lovpligtige solvensmargen eller basiskapitalen, jf. stk.  

 3. Da rentefordelen ved den foreslåede fradragsordning således foreslås  

 neutraliseret, har forslaget ingen EU-retlige aspekter.
Afkastsatsen efter virksomhedsskattelovens § 9 beregnes på grundlag af et  

 simpelt gennemsnit opgjort med to decimaler af en af Københavns Fondsbørs  

 dagligt udregnet effektiv obligationsrente for de første 6 måneder af det til  

 indkomståret svarende kalenderår.
Den effektive obligationsrente opgøres med  

 to decimaler for fast forrentede kroneobligationer i åbne serier, der noteres  

 på Københavns Fondsbørs, bortset fra indeksregulerede obligationer.
Satsen  

 udgør den beregnede gennemsnitsrente nedrundet til nærmeste hele antal  

 procentpoint.
Til § 2 Realrenteafgiften er ikke en særlig afgift på livsforsikringsvirksomhed,  

 men en afgift på pensionsopsparernes renteafkast.
For at sikre dette og for  

 at undgå, at realrenteafgiften pålægges afkast af livsforsikringsselskabernes  

 egenkapital, som der skal svares selskabsskat af, gives der i  

 realrenteafgiftslovens § 6 fradrag i afgiftsgrundlaget med en procentdel af  

 livsforsikringsselskabernes selskabsskattepligtige indkomst.
Denne procentdel  

 beregnes som forholdet mellem på den ene side det realrenteafgiftspligtige  

 formueafkast og på den anden side summen af det nævnte formueafkast og det  

 realrenteafgiftsfri afkast ganget med 100.
Ved den nævnte beregning følger opgørelsen af det afgiftsfrie afkast  

 selskabsskattelovens regler.
Det vil sige, at det afgiftsfrie afkast skal  

 medregnes med det beløb, hvormed det indgår i den selskabsskattepligtige  

 indkomst.
 Det foreslås, at bestemmelsen i § 6 tilpasses lovforslagets regler om  

 opgørelsen af den skattepligtige indkomst i livsforsikringsselskaber.
Ændringerne i lovforslagets § 1 vil indebære, at livsforsikringsselskabers  

 skattefri udbytter og skattefri aktie- og ejendomsavancer vil kunne udligne  

 eller begrænse selskabernes fradrag for hensættelser, for udbetalinger til de  

 forsikrede og for betaling af realrenteafgift.
De skattefri indtægter vil  

 således - selv om de ikke er skattepligtige - få indvirkning på opgørelsen af  

 selskabernes skattepligtige indkomst.
Dermed vil indtægterne også få  

 indvirkning på nedslaget i realrenteafgiftsgrundlaget, jf.  

 realrenteafgiftslovens § 6, idet grundlaget som nævnt ovenfor nedsættes med  

 en procentdel af den skattepligtige indkomst.
Denne virkning må - for at give et retvisende billede - tillige indbygges  

 i beregningen af den procentdel, hvormed selskabets skattepligtige indkomst  

 nedsætter realrenteafgiftsgrundlaget.
Som nævnt ovenfor beregnes denne  

 procentdel med udgangspunkt i forholdet mellem på den ene side det  

 realrenteafgiftspligtige formueafkast og på den anden side summen af det  

 nævnte formueafkast og det realrenteafgiftsfri afkast.
Når de skattefri  

 indtægter får indvirkning på den skattepligtige indkomst, bør indtægterne  

 tillige få indvirkning ved opgørelsen af den procentdel, hvormed den  

 skattepligtige indkomst nedsætter realrenteafgiftsgrundlaget.
 Det foreslås således, at de i lovforslagets § 1 nævnte skattefri udbytter  

 og avancer, der anses for medgået til udbetalinger til de forsikrede, til  

 hensættelser og til betaling af realrenteafgift, medregnes ved opgørelsen af  

 det afgiftsfri formueafkast ved beregningen efter realrenteafgiftslovens § 6,  

 uanset at de ikke direkte indgår ved opgørelsen af den skattepligtige  

 indkomst.
Til § 3 Det foreslås i stk. 1, at loven træder i kraft dagen efter  

 bekendtgørelsen i Lovtidende med virkning fra og med 1998.
 Efter det foreslåede stk. 2 er det handelsværdien, der udgør  

 indgangsværdien i begyndelsen af indkomståret 1998 ved opgørelsen af de  

 aktie- og ejendomsavancer, som medgår til udbetalinger til de forsikrede, til  

 hensættelser efter selskabsskattelovens § 13, stk. 2, 1. pkt., og til  

 realrenteafgift, samt ved opgørelsen af de skattefri aktie- og  

 ejendomsavancer, som indgår ved begrænsningen af fradragene for hensættelser  

 og udbetalinger til de forsikrede og fradraget for realrenteafgift.
 I stk. 3 foreslås, at der ved opgørelsen af fortjenesten ved salg  

 af aktier eller fast ejendom efter reglerne i selskabsskattelovens § 13, stk.  

 11, 3. pkt., om modregning af skattepligtig fortjeneste i de skattefri  

 indtægter, som anvendes til fradragsbegrænsningen, alene skal medregnes den  

 del af den skattepligtige fortjeneste, der overstiger aktiens eller  

 ejendommens værdi pr. 1. januar 1998. Baggrunden herfor er, at det kun er  

 denne del af fortjenesten, der efter lagerprincippet har givet anledning til  

 fradagsbegrænsning, jf. ikrafttrædelsesbestemmelsen i stk. 1.
I stk. 4 foreslås, at ubenyttede underskud, der før indkomståret  

 1998 er opstået i forsikringsselskaber omfattet af selskabsskattelovens § 13,  

 stk. 2, ikke kan fradrages i overskud hos selskaber, der er sambeskattet med  

 det pågældende forsikringsselskab.
Baggrunden for alene at afgrænse forslaget  

 til underskud, der er opstået før indkomståret 1998, er, at  

 forsikringsselskabernes mulighed for at oparbejde skattetekniske underskud  

 efter lovforslagets øvrige bestemmelser ophører med virkning fra og med  

 indkomståret 1998. Med den foreslåede regel ændres der i øvrigt ikke i et  

 forsikringsselskabs adgang til at fradrage tidligere års ubenyttede underskud  

 i egen skattepligtig indkomst, selv om underskuddet er opstået før  

 indkomståret 1998.
Skriftlig fremsættelse (29. april 1998) Skatteministeren (Ole Stavad) Jeg skal herved tillade mig at fremsætte:
 Forslag til lov om ændring af selskabsskatteloven og  

 realrenteafgiftsloven. (Forsikringsselskabers fradrag).
(Lovforslag nr.
L 81).
Forsikringsselskaber kan fuldt ud fradrage hensættelser og udbetalinger  

 til de forsikrede og betaling af realrenteafgift, mens den indkomst, der  

 medgår hertil, kun beskattes delvis.
Formålet med fradragene er, at der ikke  

 skal ske selskabsbeskatning af midler, som tilgår de forsikrede.
Virkningen af fradragsreglerne er imidlertid, at forsikringsselskaber også  

 kan fradrage udbetalinger, hensættelser og betalinger af realrenteafgift, som  

 foretages på grundlag af ubeskattede indkomster.
Der gives med andre ord med  

 de gældende fradragsregler en form for dobbelt skattefrihed for indkomster,  

 der efter art allerede er skattefri.
Dette bevirker, at forsikringsselskaber som oftest har et skatteteknisk  

 underskud.
Sådanne underskud kan via sambeskatning - ud over at medføre, at  

 forsikringsselskaberne selv bliver ubeskattede - anvendes til utilsigtet at  

 nedbringe selskabsbeskatningen i selskaber, som driver anden form for  

 virksomhed.
De skattetekniske underskud giver livsforsikringsselskaberne en  

 konkurrencefordel i forhold til pensionskasser og pengeinstitutordninger.
 På den baggrund foreslås det at fjerne forsikringsselskabernes mulighed  

 for at danne skattetekniske underskud ved at begrænse deres  

 hensættelsesfradrag m.v. med virkning fra og med indkomståret 1998.  

 Princippet er, at forsikringsselskabernes fradrag for hensættelser og  

 udbetalinger til de forsikrede og fradrag for realrenteafgift reduceres med  

 et beløb, som svarer til summen af selskabets skattefri udbytter og skattefri  

 aktie- og ejendomsavancer.
Virkningen heraf er, at forsikringsselskaberne som udgangspunkt kun kan  

 fradrage udbetalinger, hensættelser og betalinger af realrenteafgift i det  

 omfang, de foretages på grundlag af beskattede indkomster.
Der gives med  

 andre ord ikke længere som med de gældende fradragsregler en form for dobbelt  

 skattefrihed for indkomster, som efter art allerede er skattefri for  

 forsikringsselskaberne.
Efter lovforslaget ændres reglerne således at der  

 »kun« gives skattefrihed for de pågældende indkomster een gang,  

 hvorved det sikres, at de midler, der går til de forsikrede, fortsat er  

 fritaget for selskabsskat.
Forsikringsselskabers ubenyttede skattetekniske underskud, som er opstået  

 før indkomståret 1998, kan efter lovforslaget ikke fradrages i overskuddet  

 hos selskaber, som forsikringsselskabet er sambeskattet med.
Sådanne  

 underskud vil kun forsikringsselskaberne selv kunne fremføre efter de  

 almindelige regler herom.
Lovforslaget indeholder også en valgfri regel med det formål at sikre, at  

 den del af egenkapitalen, der dækker den lovpligtige solvensmargen, ikke  

 udløser selskabsbeskatning i livsforsikringsselskaberne, sålænge pengene er  

 bundet i forsikringsvirksomheden.
Denne regel retter sig særligt imod  

 selskaber, der er under opbygning - herunder de selskaber, som er blevet  

 oprettet i forbindelse med opbygningen af arbejdsmarkedspensionerne.
Reglen  

 svarer til, at også pensionskasser, som er skattefri, kan spare op til  

 solvenskravet med ubeskattede midler.
 Lovforslaget sikrer konkurrencemæssig ligestilling imellem de forskellige  

 udbydere af pensionsordninger.
 Idet jeg i øvrigt henviser til bemærkningerne til lovforslaget, skal jeg  

 anbefale forslaget til Tingets velvillige behandling.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved § 3  

 i lov nr. 1106 af 29. december 1997, foretages følgende ændringer:
 1. I § 13, stk. 2, 1. pkt., indsættes efter  

 »indkomst«: »efter reglerne i stk. 11-13«.
 2. I § 13 indsættes som stk. 11-13:
» Stk. 11. Udbytter og aktie- og ejendomsavancer, som ikke  

 skal medregnes til et forsikringsselskabs eller til et dermed sambeskattet  

 datterselskabs skattepligtige indkomst, og derefter udbytter omfattet af §  

 17, stk. 2, eller en dobbeltbeskatningsoverenskomst, anses i størst muligt  

 omfang for medgået til udbetalinger til de forsikrede, til de i stk. 2, 1.  

 pkt., nævnte hensættelser og til realrenteafgift, før disse beløb fragår i  

 den skattepligtige indkomst.
Udbytter og avancer vedrørende aktier i de af  

 sambeskatningen omfattede datterselskaber medregnes ikke ved  

 forsikringsselskabets, moderselskabets, opgørelse af de i 1. pkt. nævnte  

 udbytter og avancer.
For det indkomstår, hvori aktier eller fast ejendom  

 sælges, reduceres summen af udbytter og avancer som opgjort efter 1. og 2.  

 pkt. med den skattepligtige fortjeneste ved salget.
Hvis et  

 forsikringsselskab er sambeskattet med et eller flere andre  

 forsikringsselskaber, foretages en samlet opgørelse af skattefri og  

 lempelsesberettigede udbytter og avancer m.m. efter reglerne i 1.-3. pkt., og  

 beløbet fordeles mellem forsikringsselskaberne i forhold til summen af det  

 enkelte forsikringsselskabs egne skattefri og lempelsesberettigede udbytter  

 og avancer.
Stk. 12. Hvis summen af udbytter og avancer som opgjort efter stk.  

 11 er negativ, fragår beløbet ved opgørelsen af de pågældende udbytter og  

 avancer for efterfølgende indkomstår.
Overstiger summen udbetalinger,  

 hensættelser og realrenteafgift som nævnt i stk. 11, 1. pkt., medregnes det  

 overskydende beløb i efterfølgende indkomstår.
 Stk. 13. Aktie- og ejendomsavancer, som medgår til udbetalinger  

 til de forsikrede, til hensættelser efter stk. 2, 1. pkt., og til  

 realrenteafgift, og de i stk. 11 nævnte avancer opgøres som forskellen mellem  

 værdien ved indkomstårets udløb og værdien ved indkomstårets begyndelse  

 (lagerprincippet). Ved køb og salg i løbet af indkomståret indgår henholdsvis  

 anskaffelsessum og afståelsessum ved opgørelsen af aktie- og ejendomsavancer  

 som nævnt i 1. pkt.«.
 § 13. Til den skattepligtige indkomst medregnes ikke:
 1) Overkurs, som et selskab opnår ved udstedelse af aktier eller ved  

 udvidelse af sin aktiekapital.
2) Udbytte, som de i § 1, stk. 1, nr. 1-2 c, og 3 a-5 og 5 b, nævnte  

 selskaber og foreninger m.v. modtager af aktier eller andele i selskaber  

 omfattet af § 1, stk. 1, nr. 1 og 2, for så vidt disse er hjemmehørende her i  

 landet.
Dette gælder dog kun, hvis det udbyttemodtagende selskab,  

 moderselskabet, ejer mindst 25 pct. af aktie- eller andelskapitalen i det  

 udbyttegivende selskab, datterselskabet, i en sammenhængende periode på  

 mindst et år, inden for hvilken periode udbytteudlodningstidspunktet skal  

 ligge.
Bestemmelsen i 1. pkt. omfatter ikke udbytte vedrørende aktier som  

 nævnt i aktieavancebeskatningslovens § 2 a.
 3) Udbytte, som de i § 1, stk. 1, nr. 1, nævnte selskaber modtager af  

 aktier i andre sådanne selskaber, for så vidt disse er hjemmehørende her i  

 landet, når det udbyttemodtagende selskab er børsnoteret og dets formål og  

 faktiske virke udelukkende er at eje og administrere aktier i andre selskaber  

 omfattet af § 1, stk. 1, nr. 1, samt når selskabet ifølge sine vedtægter er  

 forpligtet til inden fristen for indgivelse af selvangivelse for det  

 pågældende indkomstår at udlodde de i indkomståret indtjente udbytter.
 4) Beløb, som et her i landet hjemmehørende selskab, jf. § 1, stk. 1, nr.  

 1 og 2, oppebærer som udbytte af egne aktier eller andele.
 Stk. 2. Forsikringsselskaber kan ved opgørelsen af den  

 skattepligtige indkomst fradrage beløb, der hensættes til dækning af  

 forpligtelserne over for de forsikrede (præmiehensættelser,  

 livsforsikringshensættelser, erstatningshensættelser, udjævningshensættelser  

 og bonusudjævningshensættelser). Dog kan der ikke foretages fradrag for  

 beløb, der hensættes til dækning af forpligtelserne vedrørende opsparing i  

 investeringsfonde, jf. § 13 B, stk. 2.
Stk. 3. Reglerne i stk. 1, nr. 2, 1. og 2. pkt., anvendes også på  

 udbytte fra selskaber, der er hjemmehørende i udlandet, såfremt det  

 udbyttemodtagende selskab m.v., moderselskabet, godtgør, at udbyttet hidrører  

 fra et eller flere selskaber, hvori den til grund for det modtagne udbytte  

 liggende selskabsindkomst beskattes efter regler, der ikke i væsentlig grad  

 afviger fra reglerne her i landet.
Skatteministeren fastsætter de nærmere  

 regler om betingelserne for, at dette krav kan anses for opfyldt.
Hidrører en  

 del af udbyttet til moderselskabet fra et selskab, hvor beskatningen ikke  

 opfylder det nævnte krav, kan der ikke indrømmes skattefritagelse for denne  

 del.
 Stk. 4. Udbytte, der ikke er omfattet af stk. 1, og som modtages  

 fra selskaber m.v., der er skattepligtige efter § 1, stk. 1, nr. 1, 2, 4  

 eller 5 a, medregnes ved opgørelsen af den skattepligtige indkomst med 66  

 pct. af udbyttebeløbet, når aktierne i det udbyttegivende selskab ikke er  

 omfattet af aktieavancebeskatningslovens § 3.
Stk. 5. Stk. 4 finder tilsvarende anvendelse på udbytte, som  

 modtages fra selskaber, der er hjemmehørende i udlandet, og som ikke er  

 omfattet af stk. 3. Dette gælder dog kun, såfremt det udbyttemodtagende  

 selskab godtgør, at udbyttet hidhører fra et eller flere selskaber, hvori den  

 til grund for det modtagne udbytte liggende selskabsindkomst beskattes efter  

 regler, der ikke i væsentlig grad afviger fra reglerne her i landet.
Stk. 3,  

 2. og 3. pkt., finder tilsvarende anvendelse.
Stk. 6 - 10. - - - 3. - - - § 2 I lov om en realrenteafgift af visse pensionskapitaler m.v.  

 (realrenteafgiftsloven), jf. lovbekendtgørelse nr. 726 af 4. september 1995,  

 som ændret senest ved § 4 i lov nr. 440 af 10. juni 1997, foretages følgende  

 ændring:
 1. § 6, stk. 1, 3. pkt. , affattes således:
 »Afkastet som nævnt i § 3, stk. 3, opgøres efter  

 selskabsskattelovgivningens regler, dog således at skattefrie udbytter og  

 aktie- og ejendomsavancer, som efter selskabsskattelovens § 13, stk. 11-13, i  

 afgiftsåret anses for medgået til udbetalinger til de forsikrede, til  

 hensættelser og til afgift efter denne lov, ved beregningen efter 2. pkt.  

 medregnes ved opgørelsen af det afgiftsfrie formueafkast.«.
§ 6. For skattepligtige livsforsikringsselskaber nedsættes  

 afgiftsgrundlaget med en procentdel af den skattepligtige indkomst for det  

 indkomstår, der svarer til afgiftsåret.
Denne procentdel udgør forholdet  

 mellem på den ene side det afgiftspligtige formueafkast efter § 3, stk. 1, og  

 §§ 3 a og 3 f og på den anden side summen af det nævnte formueafkast efter §  

 3, stk. 3, ganget med 100. Afkastet som nævnt i § 3, stk. 3, opgøres efter  

 selskabsskattelovgivningens regler.
Stk. 2. - - - Stk. 3. I år, hvor afgiftssatsen efter § 10 overstiger 34 pct.,  

 kan den skattepligtige indkomst ved beregningen efter stk. 1 og 2 ikke indgå  

 med et større beløb end gennemsnittet af de skattepligtige indkomster i de  

 forudgående tre indkomstår.
 Stk. 4. Skattepligtige livsforsikringsselskaber, der som følge af  

 reglerne i kursgevinstlovens § 28, jf. § 41, stk. 13, overgår til at anvende  

 reglerne i § 4, stk. 3 og 4, eller reglerne i kursgevinstlovens § 28, stk. 2,  

 i stedet for realisationsprincippet ved opgørelsen af gevinst og tab, kan ved  

 opgørelsen efter stk. 3 for afgiftsåret 1998 til gennemsnittet af de  

 skattepligtige indkomster i de forudgående tre indkomstår lægge et beløb  

 svarende til forskellen mellem de berørte fordringers skattemæssige  

 anskaffelsessum og deres regnskabsmæssige værdi ved begyndelsen af  

 indkomståret 1998.
Efter 2. behandling den 24. juni 1998 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved § 2  

 i lov nr. 277 af 13. maj 1998, foretages følgende ændringer:
 1. I § 13, stk. 2, 1. pkt., indsættes efter  

 »indkomst«: »efter reglerne i stk. 11-13«.
 2. I § 13 indsættes som stk. 11-13:
»Stk. 11. Udbytter og aktie- og ejendomsavancer, som ikke  

 skal medregnes til et forsikringsselskabs eller til et dermed sambeskattet  

 datterselskabs skattepligtige indkomst, og derefter udbytter omfattet af §  

 17, stk. 2, eller en dobbeltbeskatningsoverenskomst anses i størst muligt  

 omfang for medgået til udbetalinger til de forsikrede, til de i stk. 2, 1.  

 pkt., nævnte hensættelser og til realrenteafgift, før disse beløb fragår i  

 den skattepligtige indkomst.
Udbytter og avancer vedrørende aktier i de af  

 sambeskatningen omfattede datterselskaber medregnes ikke ved  

 forsikringsselskabets, moderselskabets, opgørelse af de i 1. pkt. nævnte  

 udbytter og avancer.
For det indkomstår, hvori aktier eller fast ejendom  

 sælges, reduceres summen af udbytter og avancer som opgjort efter 1. og 2.  

 pkt. med den skattepligtige fortjeneste ved salget.
Hvis et  

 forsikringsselskab er sambeskattet med et eller flere andre  

 forsikringsselskaber, foretages en samlet opgørelse af skattefri og  

 lempelsesberettigede udbytter og avancer m.m. efter reglerne i 1.-3. pkt., og  

 beløbet fordeles mellem forsikringsselskaberne i forhold til summen af det  

 enkelte forsikringsselskabs egne skattefri og lempelsesberettigede udbytter  

 og avancer.
Stk. 12. Hvis summen af udbytter og avancer som opgjort efter stk.  

 11 er negativ, fragår beløbet ved opgørelsen af de pågældende udbytter og  

 avancer for efterfølgende indkomstår.
Overstiger summen udbetalinger,  

 hensættelser og realrenteafgift som nævnt i stk. 11, 1. pkt., medregnes det  

 overskydende beløb i efterfølgende indkomstår.
Stk. 13. Aktie- og ejendomsavancer, som medgår til udbetalinger  

 til de forsikrede, til hensættelser efter stk. 2, 1. pkt., og til  

 realrenteafgift, og de i stk. 11 nævnte avancer opgøres som forskellen mellem  

 værdien ved indkomstårets udløb og værdien ved indkomstårets begyndelse  

 (lagerprincippet). Ved køb og salg i løbet af indkomståret indgår henholdsvis  

 anskaffelsessum og afståelsessum ved opgørelsen af aktie- og ejendomsavancer  

 som nævnt i 1. pkt.« § 2 I lov om en realrenteafgift af visse pensionskapitaler m.v.  

 (realrenteafgiftsloven), jf. lovbekendtgørelse nr. 726 af 4. september 1995,  

 som ændret senest ved § 4 i lov nr. 440 af 10. juni 1997, foretages følgende  

 ændring:
 1. § 6, stk. 1, 3. pkt., affattes således:
»Afkastet som nævnt i § 3, stk. 3, opgøres efter  

 selskabsskattelovgivningens regler, dog således at skattefrie udbytter og  

 aktie- og ejendomsavancer, som efter selskabsskattelovens § 13, stk. 11-13, i  

 afgiftsåret anses for medgået til udbetalinger til de forsikrede, til  

 hensættelser og til afgift efter denne lov, ved beregningen efter 2. pkt.  

 medregnes ved opgørelsen af det afgiftsfrie formueafkast.« § 3 Stk. 1. Loven træder i kraft dagen efter bekendtgørelsen i  

 Lovtidende og har virkning fra og med indkomståret 1998. § 2 har virkning fra  

 og med afgiftsåret 1998.
 Stk. 2. Ved opgørelsen af aktie- og ejendomsavancer som nævnt i  

 selskabsskattelovens § 13, stk. 13, 1. pkt., som affattet ved denne lovs § 1,  

 nr. 2, indgår aktier og fast ejendom, som ejes ved begyndelsen af  

 indkomståret 1998, med handelsværdien på dette tidspunkt.
 Stk. 3. Ved opgørelsen af fortjenesten som nævnt i  

 selskabsskattelovens § 13, stk. 11, 3. pkt., som affattet ved denne lovs § 1,  

 nr. 2, medregnes alene den del af den skattepligtige fortjeneste, der  

 overstiger aktiens eller ejendommens værdi pr. 1. januar 1998.
 Stk. 4. Ubenyttede underskud, der før indkomståret 1998 er opstået  

 i forsikringsselskaber omfattet af den hidtil gældende bestemmelse i  

 selskabsskattelovens § 13, stk. 2, kan ikke fradrages i overskud hos  

 selskaber, der er sambeskattet med det pågældende forsikringsselskab.
