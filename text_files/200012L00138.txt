Fremsat den 10. januar 2001 af  

 erhvervsministeren (Ole Stavad) Forslag til Lov om erhvervsdrivende virksomheders  

 aflæggelse af årsregnskab m.v. (årsregnskabsloven)1) Afsnit I Lovens anvendelsesområde, grundlæggende krav  

 m.v.
Kapitel 1 Lovens anvendelsesområde m.v.
De omfattede virksomheder § 1. Denne lov gælder for alle erhvervsdrivende  

 virksomheder, jf. dog stk. 3.
Stk. 2. I henhold til denne lov anses en virksomhed for  

 at være erhvervsdrivende, hvis den yder varer, rettigheder,  

 pengemidler, tjenester eller lignende, for hvilke den normalt modtager  

 vederlag.
En virksomhed anses dog altid for erhvervsdrivende, hvis den er  

 omfattet af lov om aktieselskaber, lov om anpartsselskaber, lov om  

 erhvervsdrivende fonde, lov om visse erhvervsdrivende virksomheder eller i  

 øvrigt er erhvervsdrivende i henhold til lov.
Dette gælder  

 uanset, om virksomhederne helt eller delvist er undtaget fra kravene i de  

 nævnte love.
Stk. 3. Loven gælder ikke for virksomheder,  

 som 1)	er omfattet af regnskabsregler udstedt af Finanstilsynet, 2)	er omfattet af lov om statens regnskabsvæsen, eller 3)	udelukkende er omfattet af regnskabsregler fastsat ved eller i  

 henhold til lov om kommunernes styrelse.
Årsrapporten § 2. For hvert regnskabsår skal de virksomheder, der er  

 nævnt i § 3, stk. 1, aflægge et årsregnskab efter denne  

 lov.
Medmindre andet følger af §§ 18, 22, 78, 102 eller 109, skal  

 årsregnskabet suppleres med:
1)	årsregnskab for en af virksomheden ledet koncern  

 (koncernregnskab), 2)	ledelsesberetning for virksomheden og for en af virksomheden ledet  

 koncern og 3)	ledelsespåtegning.
 Stk. 2. Herudover kan virksomheden tilføje  

 eventuelle supplerende beretninger, jf. § 14.
 Stk. 3. Fællesbetegnelsen for de i stk. 1 og 2  

 omhandlede regnskaber, beretninger og påtegninger er  

 "årsrapport".
 Stk. 4. Et regnskab, som en virksomhed udelukkende  

 udarbejder til eget brug, er ikke en årsrapport efter denne lov.  

 Aflægger en virksomhed et regnskab, der ikke er en årsrapport  

 efter denne lov, må det ikke betegnes som årsrapport, og det skal  

 såvel i form som indhold fremstå, så det ikke kan  

 forveksles med en sådan årsrapport.
De omfattede virksomhedsformer § 3. Følgende erhvervsdrivende virksomheder skal  

 aflægge årsrapport efter reglerne i denne lov, medmindre de er  

 undtaget herfra efter reglerne i §§ 4   6:
1)	aktieselskaber, partnerselskaber (kommanditaktieselskaber) og  

 anpartsselskaber, 2)	interessentskaber og kommanditselskaber, hvori alle interessenterne  

 henholdsvis komplementarerne er a)	aktieselskaber, partnerselskaber (kommanditaktieselskaber),  

 anpartsselskaber eller selskaber med en tilsvarende retsform, eller b)	interessentskaber eller kommanditselskaber, i hvilke alle  

 interessenter henholdsvis komplementarer er omfattet af litra a, 3)	erhvervsdrivende fonde, jf. lov om erhvervsdrivende fonde § 1, stk.  

 2, jf. dog stk. 3 - 5, og 4)	virksomheder med begrænset ansvar, som er omfattet af lov om  

 visse erhvervsdrivende virksomheder § 3 (virksomheder og foreninger med  

 begrænset ansvar) og § 4 (andelsselskaber med begrænset ansvar),  

 medmindre virksomheden er undtaget efter nærværende lovs §  

 4.
 Stk. 2. Vælger en af loven omfattet virksomhed, som  

 ikke er forpligtet til at aflægge årsrapport efter stk. 1,  

 frivilligt at aflægge en årsrapport, der ikke udelukkende  

 anvendes til virksomhedens eget brug, skal den i det mindste følge  

 reglerne for regnskabsklasse A, jf. § 7, stk. 1, nr. 1.
Undtagelse for virksomheder omfattet af lov om visse  

 erhvervsdrivende virksomheder § 4. Virksomheder, som er omfattet af lov om visse  

 erhvervsdrivende virksomheder § 3 (virksomheder og foreninger med  

 begrænset ansvar) og § 4 (andelsselskaber med begrænset ansvar),  

 kan undlade at aflægge årsrapport efter denne lov, jf. dog stk. 4  

 - 6, hvis virksomheden i to på hinanden følgende  

 regnskabsår på balancetidspunktet ikke overskrider to af  

 følgende størrelser:
1)	en balancesum på 4 mio. kroner, 2)	en nettoomsætning på 10 mio. kroner og 3)	et gennemsnitligt antal heltidsbeskæftigede i løbet af  

 regnskabsåret på 10.
 Stk. 2. Ved beregningen af størrelserne i stk. 1  

 finder § 7, stk. 3, anvendelse.
 Stk. 3. Vælger en virksomhed at udnytte undtagelsen i  

 stk. 1, skal den indsende undtagelseserklæring til Erhvervs- og  

 Selskabsstyrelsen i overensstemmelse med § 145.
 Stk. 4. Undtagelsen i stk. 1 gælder dog ikke for en  

 virksomhed, der er modervirksomhed for en koncern, for hvilken den skal  

 aflægge koncernregnskab efter denne lov, jf. § 7, stk. 4.
 Stk. 5. Vælger en virksomhed, som er omfattet af  

 undtagelsen i stk. 1, at aflægge en årsrapport, der ikke  

 udelukkende skal anvendes til virksomhedens eget brug, skal virksomheden i  

 det mindste følge reglerne for regnskabsklasse A, jf. § 7, stk. 1, nr.  

 1.
 Stk. 6. Ønsker virksomheden en årsrapport,  

 som er aflagt frivilligt efter stk. 5, offentliggjort i Erhvervs- og  

 Selskabsstyrelsen, skal virksomheden indsende årsrapporten til  

 styrelsen som bilag til den i stk. 3 nævnte undtagelseserklæring.  

 Undtagelseserklæring skal dog ikke indsendes, hvis virksomheden  

 vælger at lade årsrapporten udarbejde og revidere efter reglerne  

 for lovpligtige årsrapporter, jf. § 7, stk. 1, nr. 2.
Undtagelse for visse interessent- og  

 kommanditselskaber § 5. Et interessent- eller kommanditselskab, der er omfattet  

 af § 3, stk. 1, nr. 2, kan undlade at aflægge årsrapport og i  

 stedet indsende undtagelseserklæring i henhold til § 146, stk. 1,  

 hvis 1)	dets regnskab ved fuld konsolidering, pro rata konsolidering eller  

 ved indregning og måling til regnskabsmæssig indre værdi  

 indgår i et koncernregnskab, der er aflagt af en interessent eller  

 komplementar eller af en af disses modervirksomheder i stedet, 2)	interessenten eller komplementaren har hjemsted her i landet eller  

 henhører under lovgivningen i et andet EU-land eller i et andet land,  

 hvormed Fællesskabet har indgået aftale, 3)	koncernregnskabet er udarbejdet efter reglerne i denne lov eller,  

 hvis interessenten, komplementaren eller den pågældende  

 modervirksomhed er udenlandsk, efter reglerne i Rådets direktiv  

 83/349/EØF med senere ændringer, og det er revideret og  

 offentliggjort efter de nævnte regler, og 4)	det oplyses i det omhandlede koncernregnskab, at interessentskabet  

 henholdsvis kommanditselskabet har undladt at aflægge årsrapport  

 under henvisning til denne paragraf.
Stk. 2. Et interessent- eller kommanditselskab,  

 der er omfattet af § 3, stk. 1, nr. 2, kan undlade selv at  

 aflægge årsrapport og i stedet indsende  

 undtagelseserklæring i henhold til § 146, stk. 2, hvis 1)	en af virksomhedens interessenter henholdsvis komplementarer har  

 hjemsted her i landet og 2)	interessenten eller komplementaren aflægger årsrapporten  

 for interessent- eller kommanditselskabet, og herunder lader den revidere og  

 offentliggøre efter reglerne i denne lov sammen med sin egen  

 årsrapport i en fælles årsrapport eller som to  

 særskilte årsrapporter.
Stk. 3. Et interessent- eller kommanditselskab, der er  

 omfattet af § 3, stk. 1, nr. 2, i hvilket ingen interessent eller  

 komplementar har hjemsted her i landet, kan undlade selv at aflægge  

 årsrapport og i stedet indsende undtagelseserklæring i henhold  

 til § 146, stk. 3, hvis 1)	en interessent henholdsvis en komplementar henhører under  

 lovgivningen i et EU-land eller i et andet land, hvormed Fællesskabet  

 har indgået aftale, og 2)	interessenten eller komplementaren aflægger årsrapporten  

 for interessent- eller kommanditselskabet, og herunder lader den revidere og  

 offentliggøre i overensstemmelse med den i nr. 1 omtalte lovgivning  

 sammen med sin egen årsrapport i en fælles  

 årsrapport eller som to særskilte årsrapporter.
 Stk. 4. Interessentskaber og kommanditselskaber, der  

 anvender undtagelserne i stk. 2 og 3, skal efter anmodning oplyse enhver om  

 navn, CVR-nummer eller registreringsnummer samt hjemsted for den virksomhed,  

 der har aflagt årsrapporten.
Undtagelse for dattervirksomheder uden aktivitet § 6. En dattervirksomhed, der i regnskabsåret ikke har  

 haft aktivitet, kan undlade at aflægge årsrapport for dette  

 år og i stedet indsende undtagelseserklæring i henhold til § 146,  

 stk. 4, hvis 1)	dattervirksomhedens regnskab ved fuld konsolidering eller ved  

 indregning og måling til regnskabsmæssig indre værdi  

 indgår i et koncernregnskab, der er aflagt af en modervirksomhed eller  

 af en højere liggende modervirksomhed i stedet, 2)	modervirksomheden eller den højere modervirksomhed  

 henhører under lovgivningen i et EU-land eller i et andet land,  

 hvormed Fællesskabet har indgået aftale, 3)	koncernregnskabet er udarbejdet efter reglerne i denne lov eller,  

 hvis den pågældende modervirksomhed er udenlandsk, efter reglerne  

 i Rådets direktiv 83/349/EØF med senere ændringer, og det  

 er revideret og offentliggjort efter de nævnte regler, 4)	alle dattervirksomhedens virksomhedsdeltagere har erklæret sig  

 indforstået med fremgangsmåden for det pågældende  

 regnskabsår, 5)	modervirksomheden har erklæret, at den indestår for  

 dattervirksomhedens forpligtelser, indtil dattervirksomheden har indsendt  

 årsrapport for et senere regnskabsår, og denne er modtaget og  

 offentliggjort efter reglerne i kapitel 19 og 20, og 6)	det oplyses i det omhandlede koncernregnskab, at dattervirksomheden  

 har undladt at aflægge årsrapport under henvisning til denne  

 paragraf.
 Stk. 2. En virksomhed anses for at være uden  

 aktivitet i regnskabsåret, hvis den ikke udøver erhvervsdrivende  

 aktiviteter direkte eller indirekte, ikke besidder kapitalandele i en anden  

 virksomhed og ikke har påtaget sig risici.
Regnskabsklasser § 7. Reglerne i denne lov for udarbejdelse af  

 årsrapporter opdeles i regnskabsklasserne A, B, C og D, jf. afsnit II -  

 V.
Ved afgørelsen af, hvilken regnskabsklasse en virksomhed skal  

 følge, gælder nedenstående:
 1)	Virksomheder omfattet af loven, som ikke har pligt til at  

 aflægge årsrapport efter § 3, stk. 1, men som frivilligt  

 aflægger årsrapport, jf. § 3, stk. 2, skal i det mindste  

 følge reglerne for regnskabsklasse A i afsnit II.
 2)	Små virksomheder, som har pligt til at aflægge  

 årsrapport efter § 3, stk. 1, skal i det mindste følge reglerne  

 for regnskabsklasse B i afsnit III.
 3)	Mellemstore og store virksomheder, som har pligt til at  

 aflægge årsrapport efter § 3, stk. 1, skal i det mindste  

 følge reglerne for regnskabsklasse C i afsnit IV.
 4)	Statslige aktieselskaber og selskaber, hvis aktier eller  

 obligationer er optaget til notering på en fondsbørs  

 ("børsnoterede selskaber") i et EU-land eller i et andet land, hvormed  

 Fællesskabet har indgået aftale, og som har pligt til at  

 aflægge årsrapport efter § 3, stk. 1, nr. 1, skal uanset  

 størrelse følge reglerne for regnskabsklasse D i afsnit  

 V.
 Stk. 2. Ved afgørelsen af, hvilken regnskabsklasse  

 en virksomhed skal følge, anvendes følgende  

 størrelsesgrænser:
 1)	Små virksomheder:  

 Virksomheder, som i to på hinanden følgende regnskabsår  

 på balancetidspunktet ikke overskrider to af følgende  

 størrelser:
a)	en balancesum på 20 mio. kroner, b)	en nettoomsætning på 40 mio. kroner og c)	et gennemsnitligt antal heltidsbeskæftigede i løbet af  

 regnskabsåret på 50.
 2)	Mellemstore virksomheder:  

 Virksomheder, der ikke er små virksomheder, og som i to på  

 hinanden følgende regnskabsår på balancetidspunktet ikke  

 overskrider to af følgende størrelser:
a)	en balancesum på 75 mio. kroner, b)	en nettoomsætning på 150 mio. kroner og c)	et gennemsnitligt antal heltidsbeskæftigede i løbet af  

 regnskabsåret på 250.
 3)	Store virksomheder:  

 Virksomheder, der ikke er små eller mellemstore virksomheder.
 Stk. 3. Ved beregning af størrelserne i stk. 2  

 gælder følgende:
 1)	Balancesummen er summen af alle aktivposter.
 2)	Nettoomsætningen er defineret i bilag 1, C, nr. 11. Er et  

 regnskabsår kortere eller længere end 12 måneder,  

 forhøjes eller formindskes nettoomsætningen  

 forholdsmæssigt, således at der opnås et beløb  

 svarende til beløbet for en periode på 12 måneder.
 3)	Det gennemsnitlige antal heltidsbeskæftigede beregnes så  

 vidt muligt efter de regler, der er fastsat i medfør af  

 aktieselskabslovens § 178.
 Stk. 4. Uanset stk. 1 skal modervirksomheder for  

 koncerner, der efter §§ 109 og 110 skal aflægge koncernregnskab, i  

 deres årsrapport i det mindste følge reglerne for  

 regnskabsklasse C, medmindre de i det mindste skal følge  

 regnskabsklasse D i henhold til stk. 1, nr. 4.
 Stk. 5. I stedet for at følge reglerne i det  

 afsnit, som virksomheden i det mindste skal følge i henhold til stk. 1  

 og 4, kan virksomheden vælge systematisk og konsekvent at følge  

 alle eller nogle af reglerne i et eller flere efterfølgende afsnit  

 (regnskabsklasser).
Kapitel 2 Ledelsens ansvar for aflæggelse af  

 årsrapporten § 8. De ledelsesorganer, der efter den for virksomheden  

 gældende lovgivning, vedtægter, aftale eller sædvane har  

 den øverste henholdsvis den daglige ledelse, skal aflægge  

 årsrapport for virksomheden.
Er der ikke et særskilt  

 ledelsesorgan, anses de personligt ansvarlige ejere i fællesskab for at  

 udgøre det ansvarlige ledelsesorgan i denne lovs forstand.
Stk. 2. Hvert enkelt medlem af de pågældende  

 ledelsesorganer har ansvar for, at årsrapporten udarbejdes i  

 overensstemmelse med lovgivningen og eventuelle yderligere krav til  

 regnskaber i vedtægter eller aftale.
Ved udarbejdelsen skal de  

 endvidere iagttage de for virksomheden gældende standarder, jf. § 136.  

 Endvidere har hvert enkelt medlem ansvar for, at årsrapporten, hvis  

 revision er krævet, kan revideres og godkendes i tide.
Hvert enkelt  

 medlem af det øverste ledelsesorgan har ansvar for, at  

 årsrapporten indsendes til Erhvervs- og Selskabsstyrelsen inden for de  

 i loven fastsatte frister.
§ 9. Når årsrapporten er udarbejdet, skal alle  

 medlemmerne af de ansvarlige ledelsesorganer underskrive den og datere  

 underskriften.
De skal give deres underskrift i tilknytning til en  

 ledelsespåtegning, hvori de erklærer 1)	hvorvidt årsrapporten er aflagt i overensstemmelse med  

 lovgivningens og eventuelle standarders krav samt eventuelle krav i  

 vedtægter eller aftale og 2)	hvorvidt årsrapporten giver et retvisende billede af  

 virksomhedens og   hvis der er udarbejdet koncernregnskab   koncernens  

 aktiver og passiver, finansielle stilling samt resultatet.
 Stk. 2. Har ledelsen indføjet supplerende  

 beretninger i årsrapporten, skal medlemmerne af de ansvarlige  

 ledelsesorganer i ledelsespåtegningen erklære, hvorvidt  

 beretningen giver et retvisende billede inden for rammerne af almindeligt  

 anerkendte retningslinier for sådanne beretninger.
§ 10. Selvom et ledelsesmedlem er helt eller delvist uenig i  

 en årsrapport eller har indvendinger mod, at den skal godkendes med det  

 indhold, der er besluttet, kan medlemmet ikke undlade at underskrive  

 årsrapporten.
Ledelsesmedlemmet kan dog tilkendegive sine indvendinger  

 med konkret og fyldestgørende begrundelse i tilknytning til sin  

 underskrift og ledelsespåtegningen.
Kapitel 3 Grundlæggende krav til årsrapporten Retvisende billede § 11. Årsrapporten skal give et retvisende billede af  

 virksomhedens og   hvis der er udarbejdet koncernregnskab   koncernens  

 aktiver og passiver, finansielle stilling samt resultatet.
 Stk. 2. Hvis anvendelsen af bestemmelserne i denne lov  

 ikke er tilstrækkelig til at give et retvisende billede som nævnt  

 i stk. 1, skal der gives yderligere oplysninger i årsrapporten.
Stk. 3. Hvis anvendelse af bestemmelserne i denne lovs §§  

 19 - 21, 23 - 77, 79 - 101, 103 - 107 og 114 - 134 i særlige  

 tilfælde vil stride mod kravet i stk. 1, skal de fraviges,  

 således at dette krav opfyldes.
En sådan fravigelse skal hvert  

 år oplyses i noterne, hvor den skal begrundes konkret og  

 fyldestgørende med oplysning om, hvilken indvirkning ~ herunder  

 så vidt muligt den beløbsmæssige indvirkning ~ fravigelsen  

 har på virksomhedens henholdsvis koncernens aktiver og passiver,  

 finansielle stilling samt resultatet.
 Stk. 4. Kravene i stk. 1 - 3 gælder tilsvarende,  

 når der anvendes standarder, der er udstedt inden for rammerne af denne  

 lov, jf. § 136.
Kvalitetskrav § 12. For at de lovpligtige dele af en årsrapport kan  

 give et retvisende billede efter § 11, skal reglerne i stk. 2 og 3  

 opfyldes.
Stk. 2. Årsrapporten skal udarbejdes således,  

 at den støtter regnskabsbrugerne i deres økonomiske  

 beslutninger.
De omhandlede regnskabsbrugere er personer, virksomheder,  

 organisationer og offentlige myndigheder m.v., hvis økonomiske  

 beslutninger normalt må forventes at blive påvirket af en  

 årsrapport, herunder nuværende og mulige virksomhedsdeltagere,  

 kreditorer, medarbejdere, kunder, alliancepartnere, lokalsamfundet samt  

 tilskudsgivende og fiskale myndigheder.
De omhandlede beslutninger  

 vedrører 1)	placering af regnskabsbrugerens egne ressourcer, 2)	ledelsens forvaltning af virksomhedens ressourcer og 3)	fordeling af virksomhedens ressourcer.
 Stk. 3. Årsrapporten skal udarbejdes således,  

 at den oplyser om forhold, der normalt er relevante for regnskabsbrugerne,  

 jf. stk. 2. Oplysningerne skal desuden være pålidelige i forhold  

 til, hvad regnskabsbrugerne normalt forventer.
Grundlæggende forudsætninger § 13. Årsrapporten skal udarbejdes efter  

 nedenstående grundlæggende forudsætninger:
 1)	Den skal udarbejdes på en klar og overskuelig måde  

 (klarhed).
 2)	Der skal tages hensyn til de reelle forhold fremfor formaliteter  

 uden reelt indhold (substans).
 3)	Alle relevante forhold skal indgå i årsrapporten,  

 medmindre de er ubetydelige (væsentlighed). Anses flere ubetydelige  

 forhold tilsammen for at være betydelige, skal de dog indgå.
4)	Driften af en aktivitet formodes at fortsætte (going concern),  

 medmindre den ikke skal eller ikke antages at kunne fortsætte.
Afvikles  

 en aktivitet, skal klassifikation og opstilling samt indregning og  

 måling tilpasses med denne afvikling.
 5)	Enhver værdiændring skal vises, uanset indvirkningen  

 på egenkapital og resultatopgørelse (neutralitet).
 6)	Transaktioner, begivenheder og værdiændringer skal  

 indregnes, når de indtræffer, uanset tidspunktet for betaling  

 (periodisering).
 7)	Indregningsmetoder og målegrundlag skal anvendes ensartet  

 på samme kategori af forhold (konsistens).
 8)	Hver transaktion, begivenhed og værdiændring skal  

 indregnes og måles hver for sig, ligesom de enkelte forhold ikke  

 må modregnes med hinanden (bruttoværdi).
 9)	Primobalancen for regnskabsåret skal svare til ultimobalancen  

 for det foregående regnskabsår (formel kontinuitet).
 Stk. 2. Regnskabsår, opstilling og klassifikation,  

 konsolideringsmetode, indregningsmetode og målegrundlag samt den  

 anvendte monetære enhed må ikke ændres fra år til  

 år (reel kontinuitet). Ændring kan dog ske, hvis der derved bedre  

 opnås et retvisende billede eller, hvis ændringen er  

 nødvendig for at overholde nye regler ved overgang til ny  

 regnskabsklasse, ved lovændring, ved nye forskrifter i henhold til lov  

 eller ved nye standarder efter § 136.
Stk. 3. Bestemmelserne i stk. 1, nr. 6 - 9, og stk. 2 kan  

 fraviges i særlige tilfælde.
I så fald finder § 11, stk. 3,  

 2. pkt., tilsvarende anvendelse.
§ 14. Supplerende beretninger om f.eks. virksomhedens  

 sociale ansvar, viden og medarbejderforhold, miljøforhold samt etiske  

 målsætning og opfølgning herpå skal give et  

 retvisende billede inden for rammerne af almindeligt anerkendte  

 retningslinier for sådanne beretninger.
De skal opfylde  

 kvalitetskravene i § 12, stk. 3, og med de lempelser, der følger af  

 forholdets natur, de grundlæggende forudsætninger i § 13, stk. 1  

 og 2.
 Stk. 2. Af de supplerende beretninger skal fremgå  

 de metoder og målegrundlag, efter hvilke beretningerne er  

 udarbejdet.
 § 15. Regnskabsåret skal omfatte 12 måneder, der  

 altid skal begynde og slutte på en bestemt dato i året.  

 Næste regnskabsår begynder dagen efter foregående  

 regnskabsårs balancedato.
 Stk. 2. Første regnskabsperiode kan omfatte et  

 kortere eller længere tidsrum end 12 måneder, dog højst 18  

 måneder.
Stk. 3. Ændres regnskabsåret, må  

 omlægningsperioden ikke overstige 12 måneder.  

 Omlægningsperioden kan dog omfatte op til 18 måneder, hvis det er  

 nødvendigt at ændre regnskabsår for at opnå samme  

 regnskabsår i flere virksomheder i tilfælde af 1)	etablering af koncernforhold, 2)	etablering af deltagelse i fælles ledelse over en anden  

 virksomhed, eller 3)	fusion.
 Stk. 4. Modervirksomheder og dattervirksomheder skal  

 sikre, at dattervirksomhederne har samme regnskabsår som  

 modervirksomheden, medmindre det ikke er muligt på grund af forhold,  

 som er ude af modervirksomhedens og dattervirksomhedens kontrol.
§ 16. Indregning, måling og oplysninger i monetære  

 enheder skal foretages i danske kroner eller i euro.
Erhvervs- og  

 Selskabsstyrelsen kan ved bekendtgørelse tillade, at beløbene  

 anføres i andre fremmede valutaer, der er relevante for virksomheden  

 henholdsvis virksomhedens koncern.
Kapitel 4 Rækkefølge m.v. af årsrapportens  

 bestanddele § 17. Årsrapporten skal indeholde de for hver  

 regnskabsklasse foreskrevne bestanddele, jf. §§ 18, 22, 78 og 102, samt  

 tilsvarende bestanddele for koncernregnskaber.
Redegørelsen for  

 anvendt regnskabspraksis skal placeres samlet.
Opgørelsen over  

 bevægelser på egenkapitalen kan placeres som en  

 regnskabsopstilling eller under noterne.
 Stk. 2. Ledelsesberetningen for modervirksomheden og  

 koncernen kan sammendrages, hvis de oplysninger, der er forskellige for  

 modervirksomheden og koncernen, fremgår hver for sig af den samlede  

 beretning.
 Stk. 3. Supplerende beretninger, der knyttes til  

 årsrapporten, skal placeres særskilt i denne efter de lovpligtige  

 bestanddele.
Afsnit II Regnskabsklasse A Kapitel 5 Udarbejdelse af årsrapport Generelle bestemmelser § 18. En virksomhed, der aflægger årsrapport efter  

 reglerne i regnskabsklasse A, skal i det mindste udarbejde en  

 årsrapport bestående af ledelsespåtegning, balance,  

 resultatopgørelse og noter, herunder redegørelse for anvendt  

 regnskabspraksis og opgørelse over bevægelserne i egenkapitalen.  

 Hvis en statsautoriseret eller registreret revisor har underskrevet en  

 påtegning eller erklæring til årsrapporten, skal  

 påtegningen henholdsvis erklæringen indgå i denne.
Klassifikation og opstilling § 19. Virksomheden skal medtage de aktiver og forpligtelser,  

 der skal indregnes for regnskabsklassen, samt egenkapitalen i en  

 åbningsbalance pr. tidspunktet for påbegyndelsen af dens  

 aktiviteter.
Hvor intet andet er bestemt i lovgivningen, anses virksomhedens  

 aktiviteter for påbegyndt på tidspunktet for stiftelsen eller det  

 tidligere tidspunkt, hvor en erhvervsmæssig aktivitet skal henregnes  

 til virksomheden.
Stk. 2. Posterne i resultatopgørelsen skal  

 klassificeres efter virksomhedens art og aktiviteternes omfang.
Balancen skal  

 i det mindste vise de i bilag 2, skema 1 opregnede, relevante hovedposter og  

 romertalsposter.
Opstillingerne skal i øvrigt vise de poster, der er  

 nødvendige for at vise virksomhedsdeltagernes indskud og andel i  

 overskud eller underskud.
 Stk. 3. Indregnede forhold, der ikke vedrører de  

 erhvervsmæssige aktiviteter, skal klassificeres således, at de  

 tydeligt fremstår adskilt fra de erhvervsmæssige aktiviteter i  

 balance og resultatopgørelse.
Indregning og måling § 20. Virksomhedens aktiver og forpligtelser samt  

 indtægter og omkostninger indregnes og måles systematisk og  

 konsekvent i overensstemmelse med almindeligt anerkendte retningslinier under  

 hensyntagen til virksomhedens art og omfang.
 Stk. 2. En virksomhed, der ejes personligt af en eller flere  

 indehavere, kan undlade at indregne de af indehaverens aktiver og  

 forpligtelser, som ikke vedrører de erhvervsmæssige  

 aktiviteter.
Oplysninger § 21. Virksomheden skal redegøre for de  

 indregningsmetoder og målegrundlag (værdiansættelse), der  

 er anvendt for posterne i alle årsrapportens bestanddele.
Stk. 2. Virksomheden skal særskilt oplyse 1)	bevægelser på egenkapitalen  

 (egenkapitalopgørelse), 2)	eventualforpligtelser, 3)	pantsætninger og anden sikkerhed i aktiver, 4)	renter af indskud på egenkapitalen, 5)	hvor meget, der er uddelt eller udloddet til ejere eller andre  

 virksomhedsdeltagere, 6)	hvorledes underskud er dækket og 7)	hvorvidt uddelinger eller udlodninger er sket kontant eller på  

 anden måde.
Stk. 3. En virksomhed, der ejes personligt af en enkelt  

 indehaver eller af ægtefæller i fællesskab, og hvor  

 indehaveren henholdsvis ægtefællerne ejer aktiver, forpligtelser,  

 eventualforpligtelser eller pantsætninger, som ikke vedrører de  

 erhvervsdrivende aktiviteter, skal særskilt oplyse 1)	om den undlader at indregne de pågældende aktiver og  

 forpligtelser, 2)	om den undlader at indregne eller oplyse om de  

 pågældende eventualforpligtelser, 3)	om den undlader at oplyse om de pågældende  

 pantsætninger og 4)	hvorledes, der er taget hensyn til indehaverens og  

 ægtefællens indbyrdes formueforhold.
Afsnit III Regnskabsklasse B Kapitel 6 Udarbejdelse af årsrapport Generelle bestemmelser § 22. En virksomhed, der er omfattet af regnskabsklasse B,  

 skal udarbejde en årsrapport, der i det mindste består af en  

 ledelsespåtegning, balance, resultatopgørelse, noter, herunder  

 redegørelse for anvendt regnskabspraksis og opgørelse over  

 bevægelserne i egenkapitalen, samt en ledelsesberetning.
Når en  

 årsrapport er revideret, indgår revisionspåtegningen i  

 denne.
Udover reglerne i §§ 11   17 finder § 19, stk. 1 og 3, § 20, stk. 2,  

 samt §§ 23   77 anvendelse.
 Stk. 2. Hvis en modervirksomheds oplysninger er de samme  

 som koncernens oplysninger, kan modervirksomheden undlade at give  

 oplysningerne i sit eget årsregnskab og ledelsesberetning.
 Stk. 3. Første gang en virksomhed, der har  

 været omfattet af regnskabsklasse A, aflægger årsrapport  

 efter reglerne i regnskabsklasse B, kan virksomheden benytte sig af  

 følgende lempelser:
1)	Ved indregning af aktiver, der efter reglerne i regnskabsklasse A  

 ikke skulle indregnes eller skulle indregnes til et andet målegrundlag  

 end i regnskabsklasse B, kan aktivets værdi på det forrige  

 års balancedag anses for kostpris.
Forrige års indregningsmetode  

 og målegrundlag for aktivet skal oplyses i noterne.
 2)	For de poster i årsregnskabet, som påvirkes af  

 ændringer i indregningsmetoder og målegrundlag, kan  

 sammenligningstal efter § 24 for perioder, der ligger før  

 regnskabsåret, opgøres efter de hidtil anvendte  

 metoder.
Klassifikation og opstilling Generelle bestemmelser § 23. Balance og resultatopgørelse skal opstilles i  

 skematisk form i overensstemmelse med bilag 2, skema 1 eller 2 og skema 3  

 eller 4.
Stk. 2. Posterne skal anføres særskilt og i  

 den rækkefølge, som er angivet i skemaerne.
Poster, der er  

 betegnet med arabertal (1, 2, 3 o.s.v.), kan opdeles.
Nye arabertalsposter  

 kan tilføjes, hvis deres indhold ikke er dækket af en  

 eksisterende post.
 Stk. 3. Arabertalsposterne kan sammendrages, hvis  

 sammendragningen fremmer overskueligheden.
 Stk. 4. Opstilling og benævnelse af  

 arabertalsposter skal tilpasses, når virksomhedens særlige  

 karakter gør det påkrævet.
 Stk. 5. Erhvervs- og Selskabsstyrelsen kan ændre  

 bilag 2, herunder foreskrive særlige skemaer, hvis der er behov herfor  

 for virksomheder, hvis struktur og postbehov ikke kan tilgodeses ved lovens  

 regler om tilpasning af skemaer eller som følge af ændringer i  

 markedsvilkår eller internationale standarder.
§ 24. Ved hver post i balance og resultatopgørelse  

 anføres de tilsvarende beløb for det foregående  

 regnskabsår.
Er posterne ikke direkte sammenlignelige med  

 foregående års poster, skal sidstnævnte tilpasses.  

 Virksomheden kan dog undlade at tilpasse sammenligningstal, hvis den  

 manglende sammenlignelighed skyldes ændringer i virksomhedens  

 aktiviteter.
 Stk. 2. Poster i balance og resultatopgørelse, som  

 ikke indeholder noget beløb, skal kun medtages, hvis det  

 foregående årsregnskab indeholder en sådan post.
 Stk. 3. Stk. 1 og 2 finder tilsvarende anvendelse for  

 noteoplysninger, i det omfang sammenligningstal er foreskrevet i denne lov.
Balancen § 25. Balancen består af indregnede aktiver, indregnede  

 forpligtelser, herunder hensatte forpligtelser, og egenkapitalen, der  

 udgør forskellen mellem disse aktiver og forpligtelser.
Ved passiver  

 forstås summen af egenkapital og indregnede forpligtelser.
§ 26. Tilgodehavender under omsætningsaktiver, der  

 forfalder til betaling mere end et år efter regnskabsårets  

 udløb, anses som langfristede.
De skal klassificeres særskilt  

 for hver arabertalspost, medmindre tilsvarende oplysninger gives i  

 noterne.
 Stk. 2. Forudbetalinger fra kunder kan på en synlig  

 måde modregnes inden for aktivposten "Varebeholdninger" henholdsvis  

 posten "Igangværende arbejder for fremmed regning", i det omfang  

 forudbetalingerne vedrører de pågældende poster.
Stk. 3. Forpligtelser, der forfalder til betaling inden  

 for et år efter regnskabsårets udløb, er kortfristede.  

 Andre forpligtelser er langfristede.
Forpligtelserne skal klassificeres i  

 overensstemmelse med disse kriterier for hver arabertalspost, medmindre  

 tilsvarende oplysninger gives i noterne.
§ 27. Omkostninger, der er afholdt senest på  

 balancedagen, men som vedrører de efterfølgende år, skal  

 klassificeres som periodeafgrænsningsposter under  

 omsætningsaktiver.
Indtægter, der vedrører  

 regnskabsåret, men som først forfalder til betaling efter  

 balancedagen, skal klassificeres som tilgodehavender.
Stk. 2. Betalinger, der er indgået senest på  

 balancedagen, men som vedrører indtægter i de  

 efterfølgende år, skal klassificeres som  

 periodeafgrænsningsposter under forpligtelser.
Omkostninger, der  

 vedrører regnskabsåret, men som først vil blive betalt i  

 de efterfølgende år, skal klassificeres som  

 gældsforpligtelser.
Resultatopgørelsen § 28. Resultatopgørelsen består af indregnede  

 indtægter og omkostninger.
 § 29. Under posten "Produktionsomkostninger" i den  

 funktionsopdelte resultatopgørelse indregnes de omkostninger, der i  

 produktionen er medgået for at opnå omsætningen.
 Stk. 2. I posterne "Produktionsomkostninger",  

 "Distributionsomkostninger" og "Administrationsomkostninger" i den  

 funktionsopdelte resultatopgørelse medregnes af- og nedskrivninger  

 på aktiver samt personaleomkostninger, som er knyttet til de  

 nævnte funktioner.
 § 30. Indtægter og omkostninger, der hidrører fra  

 begivenheder, som ikke hører under den ordinære drift, og som  

 derfor ikke forventes at være tilbagevendende, skal klassificeres som  

 ekstraordinære indtægter og omkostninger.
 § 31. Ledelsens forslag til beslutning om anvendelse af  

 virksomhedens overskud eller dækning af underskud skal placeres i  

 tilknytning til resultatopgørelsen og som en særlig post i  

 egenkapitalen under "Overført overskud eller underskud", jf. bilag 2,  

 skema 1 eller 2, jf. dog § 48.
 § 32. Når særlige konkurrencemæssige hensyn  

 tilsiger det, kan virksomheden sammendrage følgende poster og i stedet  

 indføre en post benævnt Bruttofortjeneste eller  

 Bruttotab:
1)	posterne nr. 1 - 5 i bilag 2, skema 3, og 2)	posterne nr. 1 - 3 i bilag 2, skema 4.
 Stk. 2. § 11, stk. 2, finder ikke anvendelse på  

 poster, der er sammendraget efter stk. 1.
 Stk. 3. Det første år virksomheden ikke  

 længere benytter stk. 1, kan sammenligningstal, jf. § 24, for de  

 omhandlede poster undlades.
Kapitel 7 Indregning og måling Generelle bestemmelser § 33. Et aktiv skal indregnes i balancen, når det er  

 sandsynligt, at fremtidige økonomiske fordele vil tilflyde  

 virksomheden, og aktivets værdi kan måles pålideligt.  

 Virksomheden kan dog undlade at indregne udviklingsprojekter og internt  

 oparbejdede immaterielle rettigheder, såsom patenter, koncessioner,  

 varemærker og lignende rettigheder.
Virksomheden kan ikke indregne  

 andre internt oparbejdede immaterielle aktiver.
 Stk. 2. En forpligtelse skal indregnes i balancen,  

 når det er sandsynligt, at fremtidige økonomiske fordele vil  

 fragå virksomheden, og forpligtelsens værdi kan måles  

 pålideligt.
 Stk. 3. Ved indregning og måling af aktiver og  

 forpligtelser skal der tages hensyn til alle forhold, herunder forudsigelige  

 risici og tab, der fremkommer inden det tidspunkt, hvor årsrapporten  

 udarbejdes, og som bekræfter eller afkræfter forhold, som er  

 opstået senest på balancedagen.
§ 34. Virksomheden kan indregne kapitalandele i virksomheder  

 ved pro rata konsolidering, jf. § 124, hvis den leder disse virksomheder  

 sammen med en eller flere andre virksomheder, og den hæfter fuldt ud  

 for alle eller kun for en forholdsmæssig del af den fælles ledede  

 virksomheds forpligtelser.
Virksomheden medtager posterne i den fælles  

 ledede virksomheds regnskab i forhold til dens ejerandel af den fælles  

 ledede virksomheds egenkapital.
Virksomheden skal indregne og måle  

 posterne efter sin egen regnskabspraksis.
§ 35. Uanset definitionen på aktiver i bilag 1, C, nr.  

 1, kan virksomheden indregne egne kapitalandele.
I så fald skal et  

 beløb svarende til kostprisen for kapitalandelene omklassificeres fra  

 posten "Overført overskud" eller anden til udbytte disponibel post  

 under egenkapitalen til posten "Reserve for egne kapitalandele". Denne  

 reserve kan ikke elimineres med virksomhedens underskud eller formindskes  

 på anden måde, jf. dog næste punktum.
Reserven skal  

 opløses eller formindskes i det omfang, de indregnede egne  

 kapitalandele 1)	realiseres eller annulleres, 2)	nedskrives til lavere genindvindingsværdi, jf. § 42, eller  

 nettorealisationsværdi, jf. § 46, stk. 2, eller 3)	ikke længere indregnes med værdi.
 Stk. 2. Egne kapitalandele må ikke opskrives.
§ 36. Aktiver og forpligtelser skal på tidspunktet for  

 første indregning måles til kostpris.
Efter første  

 indregning skal aktiver måles til kostpris og forpligtelser til  

 nettorealisationsværdi, medmindre andet følger af denne lov.
§ 37. Virksomheden skal efter første indregning  

 løbende regulere finansielle aktiver, den ikke vil beholde til  

 udløb, og finansielle forpligtelser, som den vil indfri før  

 udløb eller videresælge, til dagsværdi.
Dagsværdien  

 for aktiverne og forpligtelserne måles til den salgsværdi, der  

 kan konstateres for dem på et velfungerende marked.
Kan  

 salgsværdien ikke umiddelbart konstateres for aktiverne eller  

 forpligtelserne, måles de ud fra markedets salgsværdier på  

 aktivets eller forpligtelsens enkelte bestanddele.
Eksisterer der heller ikke  

 et velfungerende marked for disse bestanddele, skal dagsværdien  

 så vidt muligt måles til en tilnærmet salgsværdi ved  

 hjælp af den for aktivet eller forpligtelsen relevante  

 kapitalværdi, hvis denne kan beregnes ved hjælp af  

 veldokumenterede værdiansættelsesmodeller og -teknikker.
Kan en  

 tilnærmet salgsværdi ikke beregnes, finder § 36 anvendelse.
 Stk. 2. Virksomheden skal efter første indregning  

 løbende regulere finansielle aktiver, som den vil beholde til  

 udløb, og finansielle forpligtelser, som den ikke vil indfri  

 før udløb eller videresælge, til amortiseret  

 kostpris.
 Stk. 3. Bestemmelserne i stk. 1 og 2 finder ikke  

 anvendelse på kapitalandele i datter- og associerede virksomheder samt  

 på egne kapitalandele.
§ 38. Virksomheder, der som hovedaktivitet investerer i  

 investeringsejendomme, råstoffer eller lignende værdier, skal  

 efter første indregning løbende regulere aktiver og dermed  

 forbundne finansielle forpligtelser inden for disse aktiviteter til  

 dagsværdi.
Dette gælder, uanset virksomheden i sin hovedaktivitet  

 kombinerer investering i de i § 37, stk. 1, 1. pkt., omhandlede finansielle  

 instrumenter med de nævnte aktiviteter.
 Stk. 2. Virksomheder, der som hovedaktivitet omdanner  

 levende dyr eller planter biologisk med henblik på salg, forarbejdning,  

 forbrug eller avl af yderligere dyr og planter, kan efter første  

 indregning løbende regulere disse aktiver til dagsværdi.
 Stk. 3. Bestemmelserne i § 37, stk. 1, 2. - 4. pkt.,  

 finder anvendelse på stk. 1 og 2.
Stk. 4. Et beløb svarende til årets  

 nettoopregulering som følge af ændret dagsværdi efter stk.  

 1 eller 2, skal indregnes i posten "Reserve for dagsværdi på  

 investeringsaktiver" henholdsvis "Reserve for dagsværdi for biologiske  

 aktiver" under egenkapitalen.
Denne reserve kan ikke elimineres med  

 virksomhedens underskud eller formindskes på anden måde, jf. dog  

 næste punktum.
Reserven skal opløses eller formindskes i det  

 omfang, de opregulerede aktiver 1)	realiseres eller udgår af aktiviteten, 2)	reguleres ned på grund af lavere dagsværdi, 3)	er forbundet med udskudt skat, der skal hensættes, jf. § 47,  

 eller 4)	tilbageføres på grund af ændret  

 regnskabsmæssigt skøn, jf. § 52.
§ 39. Ved omregning af balanceposter fra fremmed valuta til  

 årsrapportens monetære enhed anvendes balancedagens valutakurs  

 for monetære aktiver og forpligtelser.
For andre poster i balancen og  

 for transaktioner benyttes transaktionsdagens valutakurs.
For aktiver og  

 forpligtelser, som er op- eller nedskrevet henholdsvis op- eller  

 nedreguleret, anvendes dog valutakursen på tidspunktet for  

 omvurderingen.
Stk. 2. Er en aktivitet, for hvilken der udarbejdes  

 regnskab i fremmed valuta, ikke løbende indregnet i virksomhedens  

 pengestrømme, skal omregning af balanceposter ske til balancedagens  

 valutakurs.
Forskellen indregnes direkte på egenkapitalen.
Anlægsaktiver § 40. Kostprisen for anlægsaktiver skal indeholde alle  

 omkostninger, der er foranlediget af anskaffelsen indtil det tidspunkt, hvor  

 aktivet er klar til at blive taget i brug, eller som direkte kan  

 henføres til det fremstillede aktiv.
Herudover kan renter af kapital,  

 der er lånt til at finansiere fremstillingen, og som vedrører  

 fremstillingsperioden, indregnes i kostprisen.
§ 41. Virksomheden kan vælge at opskrive materielle  

 anlægsaktiver og kapitalandele i dattervirksomheder og associerede  

 virksomheder til dagsværdi.
Immaterielle anlægsaktiver kan ikke  

 opskrives.
 Stk. 2. Bestemmelserne i § 37, stk. 1, 2. - 4. pkt.,  

 finder anvendelse, dog således at genanskaffelsesværdi eller  

 nettorealisationsværdi kan anvendes, hvis en tilnærmet salgspris  

 ikke kan opnås.
Stk. 3. Et beløb svarende til opskrivningen skal  

 indregnes direkte i posten "Reserve for opskrivning" under egenkapitalen.  

 Denne reserve kan ikke elimineres med virksomhedens underskud eller  

 formindskes på anden måde, jf. dog næste punktum.
Reserven  

 skal opløses eller formindskes i det omfang, de opskrevne  

 aktiver 1)	realiseres eller udgår af aktiviteten, 2)	nedskrives på grund af lavere genindvindingsværdi, jf. §  

 42, 3)	er forbundet med udskudt skat, der skal hensættes, jf. § 47,  

 eller 4)	tilbageføres på grund af ændret  

 regnskabsmæssigt skøn, jf. § 52.
 § 42. Anlægsaktiver, der ikke løbende reguleres  

 til dagsværdi efter §§ 37 eller 38, skal nedskrives til en lavere  

 genindvindingsværdi.
Stk. 2. Er det ikke muligt at fastsætte en  

 genindvindingsværdi for det enkelte aktiv, skal aktiverne vurderes  

 samlet i den mindste gruppe af aktiver, hvor der ved en samlet vurdering kan  

 fastsættes en pålidelig genindvindingsværdi.
En  

 nedskrivning af en sådan gruppe af aktiver fordeles systematisk  

 på de enkelte aktiver.
§ 43. Kostpris, dagsværdi eller  

 genindvindingsværdi for immaterielle og materielle anlægsaktiver  

 med begrænset brugstid skal formindskes med afskrivninger, der  

 tilsigter en systematisk afskrivning af aktiverne over deres brugstid.
Dette  

 gælder dog ikke aktiver, der løbende reguleres til  

 dagsværdi i medfør af § 38.
 Stk. 2. Afskrivninger skal beregnes under hensyntagen til  

 aktivets forventede restværdi efter afsluttet brugstid målt til  

 værdien på tidspunktet for brugstidens begyndelse.
 Stk. 3. Uanset stk. 1 må immaterielle  

 anlægsaktiver ikke afskrives over en periode, der overstiger 20  

 år.
Omsætningsaktiver § 44. Kostprisen for omsætningsaktiver skal indeholde de  

 omkostninger, der er foranlediget af anskaffelsen, eller som direkte kan  

 henføres til det fremstillede aktiv.
Distributionsomkostninger  

 må ikke indgå i kostprisen.
Herudover kan renter af kapital, der  

 er lånt til at finansiere fremstilling af varer, og som vedrører  

 fremstillingsperioden, indregnes i kostprisen.
 § 45. Kostprisen for varebeholdninger kan beregnes på  

 grundlag af vejede gennemsnitspriser, "først ind-først ud"  

 (FIFO) metoden eller en anden lignende metode, som afspejler værdien af  

 den fysiske varebeholdning på balancedagen.
§ 46. Varebeholdninger kan opskrives til  

 genanskaffelsesværdi.
Andre omsætningsaktiver, som ikke  

 løbende reguleres til dagsværdi efter §§ 37 eller 38, kan  

 opskrives til dagsværdi.
Bestemmelserne i § 37, stk. 1, 2 - 4. pkt., og  

 § 41, stk. 3, finder anvendelse.
 Stk. 2. Omsætningsaktiver, der ikke løbende  

 reguleres til dagsværdi efter §§ 37 eller 38, skal nedskrives til en  

 lavere nettorealisationsværdi.
Hensatte forpligtelser § 47. Forpligtelser, der er uvisse med hensyn til  

 størrelse eller tidspunkt for afvikling, skal indregnes i balance og  

 resultatopgørelse som hensatte forpligtelser.
Herunder skal indregnes  

 udskudt skat, garantiforpligtelser og pensionsforpligtelser, der  

 påhviler virksomheden.
Stk. 2. Hensatte forpligtelser kan måles til  

 dagsværdi.
Bestemmelserne i § 37, stk. 1, 2 - 4. pkt., finder  

 anvendelse.
Gældsforpligtelser § 48. Uanset definitionen på forpligtelser, jf. bilag 1,  

 C, nr. 5, kan virksomheden indregne ledelsens forslag til udbytte som en  

 forpligtelse under posten "Forslag til udbytte for regnskabsåret".
Resultatopgørelsen § 49. I resultatopgørelsen indregnes alle  

 indtægter i takt med, at de indtjenes.
Indtægter efter § 37, stk.  

 1 og 2, samt § 38, stk. 1 og 2, anses altid for indtjent.
I  

 resultatopgørelsen indregnes ligeledes 1)	alle omkostninger, herunder afskrivninger, nedskrivninger,  

 nedreguleringer og hensættelser af forpligtelser, og 2)	tilbageførsler af beløb, der har været indregnet  

 i resultatopgørelsen som følge af ændret  

 regnskabsmæssigt skøn, jf. § 52, stk. 1.
 Stk. 2. Beløb, der opstår som følge  

 af nedenstående, må ikke indregnes i resultatopgørelsen,  

 men skal indregnes direkte på egenkapitalen:
1)	opskrivning efter §§ 41 og 46, tilbageførsel af en  

 sådan opskrivning og omklassifikation af beløb til hensatte  

 forpligtelser, som hidrører fra en sådan opskrivning, 2)	indtægter og omkostninger ved køb og salg af egne  

 kapitalandele, i det omfang, kapitalandelene ikke indregnes i balancen, 3)	indtægter og omkostninger, der hidrører fra aktiver og  

 forpligtelser, som virksomheden udelukkende benytter til at sikre  

 værdien af aktiver og forpligtelser, som virksomheden forventer at  

 modtage eller påtage sig, og tilbageførsel af sådanne  

 beløb, 4)	forskelsbeløb, der er opstået ved omregning af  

 balanceposter i aktiviteter, der ikke løbende er indregnet i  

 virksomhedens pengestrømme, jf. § 39, stk. 2, 5)	ændring af metoder og grundlag for indregning henholdsvis  

 måling samt af den anvendte monetære enhed, jf. § 13, stk. 2,  

 og 6)	tilbageførsel på grund af fundamentale fejl, jf. § 52,  

 stk. 2.
 Stk. 3. Indskud, udlodning og uddeling, der sker som led  

 i kapitalfremskaffelse, tilbageførsel af indskudt kapital henholdsvis  

 fordeling af overskud til virksomhedsdeltagerne, må ikke indregnes i  

 resultatopgørelsen, men skal indregnes direkte på  

 egenkapitalen.
 § 50. Indtægter og omkostninger, der hidrører fra  

 aktiver og forpligtelser, hvis værdi er effektivt sikret af andre  

 aktiver og forpligtelser, kan uanset forbudet mod modregning i § 13, stk. 1,  

 nr. 8, modregnes med indtægter og omkostninger, der hidrører fra  

 sikringsdispositionerne.
Ændring af regnskabspraksis § 51. Ændrer virksomheden metoder for indregning,  

 grundlag for måling eller den anvendte monetære enhed, skal de  

 poster i årsregnskabet, der berøres heraf, ændres i  

 overensstemmelse med de nye metoder henholdsvis grundlag ved indregning  

 direkte på egenkapitalen primo.
Herunder skal sammenligningstal  

 ændres i overensstemmelse med de nye metoder.
 Stk. 2. Ændrer virksomheden indregningsmetoder for  

 at kunne opskrive aktiver, behandles de heraf følgende opskrivninger  

 efter § 41, stk. 3, og indregnes direkte på egenkapitalen.
Ændring af regnskabsmæssige skøn og  

 fejl § 52. Ændres beløb, der blev indregnet for et  

 tidligere regnskabsår, som følge af et ændret  

 regnskabsmæssigt skøn, skal indvirkningen af ændringen  

 behandles på tilsvarende måde som det oprindelige skøn.  

 Afskrivninger, der er foretaget i tidligere år, kan ikke  

 tilbageføres.
 Stk. 2. Var årsrapporten vedrørende  

 tidligere regnskabsår urigtig i en sådan grad, at  

 årsrapporten ikke ville have givet et retvisende billede (fundamentale  

 fejl), skal den beløbsmæssige effekt af korrektionen indregnes  

 direkte på egenkapitalen primo, og sammenligningstallene for tidligere  

 år skal tilpasses.
Kapitel 8 Oplysninger Noteoplysninger Anvendt regnskabspraksis § 53. Der skal redegøres for de indregningsmetoder og  

 målegrundlag (værdiansættelsen), der er anvendt på  

 posterne i balance, resultatopgørelse, noter og ledelsesberetning.  

 Endvidere skal det fremgå, hvilken regnskabsklasse virksomheden  

 aflægger årsrapport efter.
 Stk. 2. Af redegørelsen skal for de relevante  

 poster i det mindste fremgå:
1)	Indregningsmetoderne og målegrundlag for aktiver og  

 forpligtelser, herunder om renter indregnes i kostprisen, og efter hvilke  

 metoder og grundlag, der foretages op-, ned- og afskrivninger samt op- og  

 nedreguleringer.
Herunder skal nævnes:
 a)	For finansielle aktiver og forpligtelser, der måles til  

 kapitalværdi eller amortiseret kostpris, skal forudsætningerne  

 for den valgte beregningsmetode oplyses.
b)	Afskrivningsmetode, skøn over restværdi og brugstid i  

 forbindelse med afskrivning af anlægsaktiver.
Overstiger  

 afskrivningsperioden for immaterielle anlægsaktiver 5 år, skal  

 det oplyses og begrundes konkret og fyldestgørende.
 c)	Metoder for indregning og måling af nettoomsætning.  

 Oplyses denne ikke i medfør af § 32, skal udeladelsen  

 begrundes.
 2)	Metoderne for omregning fra fremmede valutaer til den valgte  

 monetære enhed.
 3)	Metoderne efter § 50 for sikring af værdien af aktiver og  

 forpligtelser, samt metoderne for sikring af aktiver og forpligtelser, som  

 virksomheden forventer at modtage henholdsvis påtage sig.
 4)	Hvis forslag til udbytte indregnes som forpligtelse efter § 48.
 5)	Andelsvirksomheders behandling af efterbetaling fra og  

 tilbagebetaling til andelshavere.
 § 54. Ændres regnskabsmæssige skøn, jf. §  

 52, skal de ændrede skøn forklares, ligesom den  

 beløbsmæssige indvirkning på aktiver, passiver, den  

 finansielle stilling og resultatet så vidt muligt skal oplyses.  

 Tilsvarende gælder, hvis indregning og måling af aktiver og  

 forpligtelser ændres som følge af fejl, herunder fundamentale  

 fejl.
§ 55. Er sammensætningen af virksomhedens aktiviteter  

 ændret i løbet af regnskabsåret, skal der gives  

 oplysninger, der muliggør en sammenligning af virksomheden år  

 for år.
Oplysningerne kan dog undlades, hvis sammenligningstallene for  

 balancen og resultatopgørelsen tilpasses de i regnskabsåret  

 skete ændringer.
 Stk. 2. Kan beløb for regnskabsåret og det  

 foregående år ikke sammenlignes, eller er beløbene  

 tilpasset, skal den manglende sammenlignelighed henholdsvis den foretagne  

 tilpasning anføres samt begrundes konkret og  

 fyldestgørende.
Bevægelser på egenkapitalen § 56. I en opgørelse over bevægelser på  

 egenkapitalen (egenkapitalopgørelse) skal for hver post oplyses:
1)	størrelsen primo regnskabsåret, 2)	tilgang i løbet af regnskabsåret, 3)	afgang i løbet af regnskabsåret og 4)	størrelsen ultimo regnskabsåret.
 Stk. 2. Indholdet af bevægelserne skal fremgå  

 af benævnelsen eller af noterne.
 Stk. 3. For virksomhedskapitalen skal de i stk. 1 og 2  

 nævnte oplysninger gives for de fire foregående  

 regnskabsår, hvis der i denne periode har været bevægelser  

 på posten.
 § 57. For hver post under anlægsaktiver, bortset fra  

 finansielle anlægsaktiver, skal kostpris, opskrivninger samt ned- og  

 afskrivninger oplyses således:
 1)	Kostprisen:
a)	kostprisen ved det foregående regnskabsårs slutning uden  

 op-, ned- og afskrivninger, b)	tilgang i årets løb, herunder forbedringer, c)	afgang i årets løb, d)	overførsler i årets løb til andre poster og e)	den samlede kostpris på balancetidspunktet.
 2)	Opskrivninger:
a)	opskrivninger ved det foregående regnskabsårs  

 slutning, b)	årets opskrivninger, c)	årets tilbageførsler af tidligere års  

 opskrivninger og d)	de samlede opskrivninger på balancetidspunktet.
 3)	Ned- og afskrivninger:
a)	ned- og afskrivninger ved det foregående regnskabsårs  

 slutning, b)	årets nedskrivninger, c)	årets afskrivninger, d)	årets ned- og afskrivninger på afhændede og  

 udrangerede aktiver, e)	årets tilbageførsler af tidligere års  

 nedskrivninger samt tilbageførsel af de samlede af- og nedskrivninger  

 på aktiver, der i året er afhændet eller udgået af  

 driften og f)	de samlede af- og nedskrivninger på  

 balancetidspunktet.
 Stk. 2. Stk. 1 finder med de fornødne tilpasninger  

 anvendelse for hver post under materielle anlægsaktiver, der  

 løbende reguleres, jf. § 38.
 § 58. Op- eller nedskriver virksomheden aktiver, som ikke  

 løbende reguleres til dagsværdi, jf. §§ 37 og 38, skal  

 følgende beløb oplyses:
 1)	For anlægsaktiver, forskellen mellem de enkelte opskrevne  

 posters værdi og den værdi, posten ville have haft, hvis  

 opskrivning ikke havde været foretaget.
 2)	Årets tilbageførsler af op- og nedskrivninger på  

 omsætningsaktiver.
 3)	Årets nedskrivninger af omsætningsaktiver, som  

 overstiger normale nedskrivninger.
Aktiver § 59. Indregner virksomheden renteomkostninger som en del af  

 kostprisen for aktiver, skal rentebeløbet oplyses for hver post.
 § 60. Det skal oplyses, hvilke indregnede aktiver, som ikke  

 ejes af virksomheden, og med hvilken værdi de er indregnet.
 § 61. Karakteren og værdien af virksomhedens  

 eventualaktiver skal oplyses.
 § 62. Andelsvirksomheder skal angive den samlede efterbetaling  

 fra eller tilbagebetaling til andelshaverne.
Forpligtelser og eventualforpligtelser § 63. Der skal oplyses om den del af virksomhedens samlede  

 gæld, der forfalder til betaling mere end 5 år efter  

 balancetidspunktet.
§ 64. Virksomheden skal oplyse om sine eventualforpligtelser.  

 Herunder skal den angive beløbene for henholdsvis pensions-, kautions-  

 og garantiforpligtelser, diskonterede veksler og andre eventualforpligtelser,  

 som ikke er indregnet i balancen.
Oplysningerne skal gives for hver  

 kategori.
 Stk. 2. Har virksomheden indgået leje- eller  

 leasingkontrakter, skal forpligtelserne i henhold til kontrakterne  

 særskilt angives, medmindre de er indregnet i balancen.
 Stk. 3. De i stk. 1 og 2 omhandlede forpligtelser overfor  

 en modervirksomhed og dennes øvrige dattervirksomheder skal oplyses  

 særskilt, specificeret for hver kategori.
 Stk. 4. Har virksomheden stillet pant eller anden  

 sikkerhed i aktiver, skal den oplyse dette og herunder angive det samlede  

 omfang af pantsætningerne samt de pantsatte aktivers samlede  

 regnskabsmæssige værdi.
Resultatopgørelsen § 65. Virksomheden skal angive nettoomsætningens  

 fordeling på aktiviteter og på geografiske markeder, hvis  

 aktiviteterne henholdsvis markederne afviger indbyrdes.
Ved fordelingen skal  

 der tages hensyn til den måde, hvorpå salget af de varer og  

 tjenesteydelser, der indgår i virksomhedens ordinære drift, er  

 tilrettelagt.
Stk. 2. Angivelserne kan udelades, hvis de kan volde  

 betydelig skade for virksomheden, herunder hvis betingelserne i § 32, stk. 1,  

 er opfyldt.
Udeladelsen skal begrundes. § 11, stk. 2, finder ikke  

 anvendelse.
Klassifikation § 66. Arabertalsposter, der er sammendraget for at fremme  

 overskueligheden, skal anføres særskilt i noterne.
De  

 tilsvarende beløb for det foregående regnskabsår skal  

 anføres.
 § 67. Hvis et aktiv eller passiv henhører under flere  

 poster i skemaerne, jf. bilag 2, skema 1 eller 2, skal dets forbindelse med  

 andre poster oplyses i noterne eller i tilknytning til posterne.
 Nærtstående parter m.v.
§ 68. Virksomheden skal angive det gennemsnitlige antal  

 beskæftigede i regnskabsåret.
Hvis det ikke fremgår af  

 resultatopgørelsen, skal personaleomkostningerne specificeres i  

 lønninger, pensioner og andre omkostninger til social sikring.
De  

 tilsvarende oplysninger og beløb for det foregående  

 regnskabsår skal angives.
§ 69. Virksomheden skal angive det samlede vederlag m.v. for  

 regnskabsåret til nuværende og forhenværende medlemmer af  

 ledelsen for deres funktion fordelt på hvert ledelsesorgan, samt   hvor  

 der ikke er udpeget et ledelsesorgan   for ejerne.
Desuden skal virksomheden  

 angive de samlede forpligtelser til at yde pension til de nævnte.
Er  

 der fastsat særlige incitamentsprogrammer for medlemmer af ledelsen,  

 skal det oplyses, hvilken kategori af ledelsesmedlemmer programmet  

 gælder for, hvilke ydelser programmet omfatter, og hvad der er  

 nødvendigt for at kunne vurdere værdien heraf.
 Stk. 2. De tilsvarende oplysninger og beløb for  

 det foregående regnskabsår skal angives.
Stk. 3. Hvis oplysninger efter stk. 1 vil føre  

 til, at der vises beløb for et enkelt medlem af en ledelseskategori,  

 kan beløbene i stedet 1)	angives samlet for to kategorier, eller 2)	udelades, hvis kun én kategori modtager vederlag m.v.,  

 pension eller særligt incitamentsprogram.
 § 70. Virksomheden skal beskrive de transaktioner, den har  

 foretaget med nærtstående parter, jf. bilag 1, A, nr. 4, herunder  

 grundlaget for forbindelsen med de pågældende parter.
Stk. 2. Virksomheden skal herudover oplyse om de  

 nærtstående parter, som har bestemmende indflydelse på  

 virksomheden.
Oplysningerne skal omfatte navn, bopæl   for  

 virksomheders vedkommende hjemsted   og grundlaget for den bestemmende  

 indflydelse.
 Stk. 3. Er en erhvervsdrivende fond ved en  

 vedtægtsbestemmelse eller aftale knyttet til en erhvervsdrivende  

 virksomhed eller en anden fond, skal der redegøres herfor.
§ 71. Virksomheden skal oplyse navn og hjemsted for de  

 modervirksomheder, der udarbejder koncernregnskab for den største  

 henholdsvis mindste koncern, hvori virksomheden indgår som  

 dattervirksomhed.
Det skal endvidere oplyses, hvor de pågældende  

 udenlandske modervirksomheders koncernregnskaber kan rekvireres.
 § 72. Virksomheden skal oplyse navn, hjemsted og retsform for  

 hver dattervirksomhed, associeret virksomhed og for hvert interessent- eller  

 kommanditselskab, i hvilket virksomheden er interessent eller  

 komplementar.
 Stk. 2. Virksomheden skal endvidere for hver  

 dattervirksomhed og associeret virksomhed oplyse:
1)	hvor stor en andel virksomheden ejer og 2)	størrelsen af egenkapital og resultat ifølge den  

 senest godkendte årsrapport.
 Stk. 3. Oplysningerne om egenkapital og resultat i stk.  

 2, nr. 2, kan undlades, hvis den pågældende dattervirksomhed  

 eller associerede virksomhed ikke er forpligtet til at offentliggøre  

 årsrapport, og virksomheden ejer mindre end 50 pct. af  

 egenkapitalen.
Stk. 4. Oplysningerne i stk. 1 og 2 kan udelades, hvis de  

 kan volde betydelig skade for virksomheden selv eller de i stk. 1 omhandlede  

 virksomheder.
Udeladelse af oplysninger af denne grund skal nævnes.
§ 73. Har et aktieselskab, et anpartsselskab, et  

 partnerselskab (kommanditaktieselskab) eller en erhvervsdrivende fond et  

 tilgodehavende hos medlemmer af ledelsen, skal virksomheden angive summen af  

 disse tilgodehavender fordelt på hver ledelseskategori.
For hver  

 kategori skal angives de væsentligste vilkår, herunder rentefod,  

 og de beløb, der er tilbagebetalt i året.
Er et lån  

 optaget og indfriet i årets løb, skal det oplyses  

 særskilt.
 Stk. 2. Stk. 1 finder tilsvarende anvendelse for  

 sikkerhedsstillelser, der er sket for den nævnte personkreds.
 Stk. 3. Stk. 1 og 2 finder tilsvarende anvendelse for  

 ledelsesmedlemmer i modervirksomheder.
 Stk. 4. Stk. 1 - 3 finder tilsvarende anvendelse for  

 personer, der står de omhandlede ledelsesmedlemmer særligt  

 nær.
 § 74. Aktieselskaber, der i henhold til aktieselskabslovens §§  

 28 a og 28 b skal føre en særlig fortegnelse over  

 aktiebesiddelser i selskabet, skal oplyse, hvem der på tidspunktet for  

 årsrapportens aflæggelse er optaget i den særlige  

 fortegnelse, med angivelse af fulde navn og bopæl eller - for  

 virksomheders vedkommende - hjemsted.
 Virksomhedskapitalen m.v.
§ 75. Består virksomhedskapitalen i et aktie- eller  

 anpartsselskab af flere klasser, skal disse specificeres.
Antallet af aktier  

 eller anparter og deres pålydende værdi skal angives for hver  

 klasse.
For aktieselskaber skal i alle tilfælde angives antal og  

 pålydende værdi.
 Stk. 2. De faktiske omkostninger ved stiftelse af et  

 aktieselskab og ved forhøjelse af aktiekapitalen skal oplyses i  

 førstkommende årsrapport.
 § 76. Ejer en virksomhed egne kapitalandele, skal den  

 oplyse:
1)	antal og pålydende værdi med angivelse af procentdel af  

 virksomhedskapitalen af egne kapitalandele i virksomhedens beholdning, 2)	antal og pålydende værdi med angivelse af procentdel af  

 virksomhedskapitalen af de egne kapitalandele, der er erhvervet henholdsvis  

 afhændet i regnskabsåret, samt størrelsen af den samlede  

 købesum henholdsvis salgssum og 3)	årsagen til regnskabsårets erhvervelser af egne  

 kapitalandele.
 Stk. 2. Tilsvarende oplysninger skal gives for de egne  

 kapitalandele, virksomheden har erhvervet til sikkerhed.
Ledelsesberetningen § 77. Ledelsesberetningen skal 1)	beskrive virksomhedens hovedaktiviteter, 2)	beskrive eventuel usikkerhed ved indregning eller måling,  

 så vidt muligt med angivelse af beløb, 3)	beskrive usædvanlige forhold, der kan have påvirket  

 indregningen eller målingen, så vidt muligt med angivelse af  

 beløb, 4)	redegøre for udviklingen i virksomhedens aktiviteter og  

 økonomiske forhold og 5)	omtale betydningsfulde hændelser, som er indtruffet efter  

 regnskabsårets afslutning.
Afsnit IV Regnskabsklasse C Kapitel 9 Udarbejdelse af årsrapport Generelle bestemmelser § 78. En virksomhed, der er omfattet af regnskabsklasse C,  

 skal udarbejde en årsrapport, der i det mindste består af en  

 ledelsespåtegning, balance, resultatopgørelse,  

 pengestrømsopgørelse, noter, herunder redegørelse for  

 anvendt regnskabspraksis og opgørelse over bevægelserne i  

 egenkapitalen, samt en ledelsesberetning.
Når en årsrapport er  

 revideret, indgår revisionspåtegningen i denne.
Udover reglerne i  

 §§ 11 - 17 finder § 19, stk. 1 og 3, og § 20, stk. 2, anvendelse.
Endvidere  

 finder reglerne i §§ 23 - 77 og §§ 79 - 101 anvendelse.
Kommer regler i §§ 23  

 - 77 i strid med regler i §§ 79 - 101, har reglerne i §§ 79 - 101  

 forrang.
 Stk. 2. Hvis en modervirksomheds oplysninger er de samme  

 som koncernens oplysninger, kan modervirksomheden undlade at give  

 oplysningerne i sit eget årsregnskab og ledelsesberetning.
 Stk. 3. Første gang en virksomhed, der har  

 været omfattet af regnskabsklasse A eller B, aflægger  

 årsrapport efter reglerne i regnskabsklasse C, kan virksomheden benytte  

 sig af følgende lempelser:
 1)	Ved indregning af omkostninger, der kun indirekte kan  

 henføres til et fremstillet anlægs- eller omsætningsaktiv,  

 jf. § 82, kan virksomheden nøjes med at tillægge disse indirekte  

 omkostninger til aktiver, der fremstilles fra og med regnskabsåret.
 2)	Indregning af immaterielle aktiver i form af udviklingsprojekter,  

 jf. § 83, kan ske således, at alene forhold, der opstår fra og  

 med regnskabsåret, indgår.
 3)	For de poster i årsregnskabet, som påvirkes af  

 ændringer i indregningsmetoder og målegrundlag, kan  

 sammenligningstal efter § 24 og § 101, stk. 1, nr. 2, for perioder, der  

 ligger før regnskabsåret, opgøres efter de hidtil  

 anvendte metoder.
Klassifikation og opstilling § 79. Resultatopgørelsen skal opstilles i  

 overensstemmelse med bilag 2, skema 5 eller 6.
§ 80. Virksomheden skal oplyse om de aktiviteter  

 (ophørende aktiviteter), der i henhold til en samlet plan skal  

 afhændes, lukkes eller opgives, forudsat de kan udskilles fra de  

 øvrige aktiviteter.
Herunder skal så vidt muligt oplyses, med  

 hvilke beløb de ophørende aktiviteter indgår i posterne  

 Nettoomsætning, Årets resultat, Anlægsaktiver og  

 Omsætningsaktiver, jf. dog § 81 for så vidt angår  

 nettoomsætning.
§ 81. § 32 om undtagelser for oplysning om  

 nettoomsætning m.v. gælder ikke for store virksomheder.
Disse  

 skal derfor i resultatopgørelsen vise nettoomsætningen tillige  

 med de i bilag 2, skema 5, opregnede poster nr. 2 - 5 eller de i bilag 2,  

 skema 6, opregnede poster nr. 2 og 3.
Kapitel 10 Indregning og måling Balancen § 82. Virksomheden skal i kostprisen for de anlægs- og  

 omsætningsaktiver, den har fremstillet, jf. §§ 40 og 44, indregne de  

 omkostninger, der indirekte kan henføres til det  

 pågældende produkt, hvis omkostningerne vedrører  

 fremstillingsperioden.
§ 83. Virksomheden skal indregne udviklingsprojekter, der  

 tilsigter at udvikle et bestemt produkt eller en bestemt proces, som  

 virksomheden har til hensigt at fremstille henholdsvis benytte i  

 produktionen.
Herunder hører patenter, koncessioner og andre  

 immaterielle aktiver, som følger af et udviklingsprojekt.
 § 84. Virksomheden skal indregne kapitalandele i  

 dattervirksomheder og associerede virksomheder til nævnte virksomheders  

 regnskabsmæssige indre værdi, jf. stk. 2 - 5. Virksomheden skal  

 indregne og måle den regnskabsmæssige indre værdi efter sin  

 egen regnskabspraksis.
Stk. 2. Bestemmelserne i §§ 119 og 120 om  

 koncernregnskaber finder tilsvarende anvendelse, dog således at  

 elimineringer i forhold til associerede virksomheder alene gælder  

 forholdsmæssigt ud fra ejerandelen. § 116, stk. 2, finder tilsvarende  

 anvendelse.
Udarbejder en dattervirksomhed et koncernregnskab, anvendes dette  

 som grundlag.
Optager dattervirksomheden sine kapitalandele i  

 dattervirksomheder og associerede virksomheder til regnskabsmæssig  

 indre værdi, kan disse værdier anvendes som grundlag.
Stk. 3. Virksomheden skal op- eller nedskrive  

 værdien af kapitalandelene med dattervirksomhedernes og de associerede  

 virksomheders resultat og eventuelle bevægelser i deres  

 regnskabsmæssige indre værdi, der ikke indgår i deres  

 resultat.
Dattervirksomhedernes og de associerede virksomheders resultat og  

 bevægelser i regnskabsmæssig indre værdi, der ikke  

 indgår i deres resultat, indregnes forholdsmæssigt til de andele,  

 der svarer til kapitalandelene.
Stk. 4. Et beløb svarende til regnskabsårets  

 nettoopskrivning, jf. stk. 3, skal indregnes i posten "Reserve for  

 nettoopskrivning efter indre værdis metode" under egenkapitalen.
Et  

 beløb svarende til regnskabsårets nettonedskrivning, jf. stk. 3,  

 skal indregnes og fradrages i en positiv reserve.
Overstiger beløbet  

 for nettonedskrivningen den positive reserve inden fradraget, skal kun den  

 del af nettonedskrivningen, der svarer til reserven, fragå denne.  

 Reserven kan ikke indregnes med et negativt beløb.
Denne reserve kan  

 elimineres med virksomhedens underskud, men kan ikke formindskes på  

 anden måde, jf. dog næste punktum.
Reserven skal opløses  

 eller formindskes i det omfang, de opskrevne kapitalandele 1)	realiseres, eller 2)	tilbageføres på grund af ændret  

 regnskabsmæssigt skøn, jf. § 52, stk. 1.
Stk. 5. En virksomhed kan undlade at anvende indre  

 værdis metode for kapitalandele i en dattervirksomhed, der er omfattet  

 af § 114, stk. 2, nr. 1   3, eller i en associeret virksomhed, hvis de  

 nødvendige oplysninger ikke er kendte.
I så fald måles  

 kapitalandelene til kostpris, jf. § 36. Kapitalandele i virksomheder omfattet  

 af § 114, stk. 2, nr. 3, kan dog måles til dagsværdi efter § 37,  

 stk. 1, 2. - 4. pkt.
Endvidere kan regulering for en associeret virksomhed  

 efter stk. 3 ske på basis af det seneste årsregnskab for den  

 associerede virksomhed, selvom denne har et regnskabsår, der afviger  

 fra virksomhedens.
Resultatopgørelsen § 85. Resultatandele, der hidrører fra  

 dattervirksomheder henholdsvis associerede virksomheder, der måles til  

 indre værdi, jf. § 84, skal indregnes som særskilte poster i  

 resultatopgørelsen.
Pengestrømsopgørelsen § 86. I pengestrømsopgørelsen skal ind- og  

 udbetalinger indregnes på betalingstidspunktet, uanset hvornår  

 indregningen sker i resultatopgørelsen eller balancen.
Stk. 2. Pengestrømsopgørelsen skal i det  

 mindste vise periodens pengestrømme fordelt på drifts-,  

 investerings- og finansieringsaktiviteterne.
Endvidere skal  

 pengestrømsopgørelsen særskilt vise regnskabsårets  

 forskydninger i likvider samt likviderne ved periodens begyndelse og  

 slutning.
Stk. 3. De tilsvarende beløb for posterne i det  

 foregående regnskabsår skal anføres.
Er posterne ikke  

 direkte sammenlignelige med det foregående års poster, skal  

 sidstnævnte tilpasses.
Virksomheden kan dog undlade at tilpasse  

 sammenligningstal, hvis den manglende sammenlignelighed skyldes  

 ændringer i virksomhedens aktiviteter.
Poster i  

 pengestrømsopgørelsen, som ikke indeholder noget beløb  

 for regnskabsåret, skal kun medtages, hvis den foregående  

 årsrapport indeholder en sådan post.
 Stk. 4. En virksomhed kan undlade selv at udarbejde en  

 pengestrømsopgørelse, hvis denne er indeholdt i en  

 pengestrømsopgørelse for koncernen.
Kapitel 11 Oplysninger Noteoplysninger Anvendt regnskabspraksis § 87. Udover de i § 53 krævede oplysninger skal  

 redegørelsen for anvendt regnskabspraksis oplyse:
 1)	Indregningsmetoder og målegrundlag for indirekte  

 produktionsomkostninger, der indregnes under aktiver.
 2)	Indregningsmetoder og målegrundlag for kapitalandele i  

 dattervirksomheder og associerede virksomheder, herunder på hvilket  

 grundlag disse kapitalandele undtagelsesvist er indregnet til kostpris.
3)	Indregningsmetoder og målegrundlag for  

 pengestrømsopgørelsen, herunder oplysning om hvad virksomheden  

 henregner til likvider.
Det skal særskilt oplyses, hvis virksomheden  

 har undladt at udarbejde pengestrømsopgørelse i medfør  

 af § 86, stk. 4.
 4)	Metoder til opgørelse af nøgletal, der indgår i  

 ledelsesberetningen.
Aktiver § 88. Oplysningskravene i § 57 finder tilsvarende anvendelse  

 for finansielle anlægsaktiver.
 Stk. 2. Virksomheden skal forklare de  

 periodeafgrænsningsposter, der indgår som aktiver i balancen, jf.  

 § 27, stk. 1.
 § 89. Afviger en varebeholdnings genanskaffelsesværdi  

 fra kostprisen, opgjort i overensstemmelse med §§ 44, 45 og 82, skal  

 virksomheden for hver post oplyse forskelsbeløbet.
 § 90. Virksomheden skal oplyse ejendomsværdien for fast  

 ejendom ifølge den senest foretagne offentlige vurdering.
Forpligtelser § 91. Virksomheden skal forklare 1)	periodeafgrænsningsposter, der indgår som forpligtelser  

 i balancen, jf. § 27, stk. 2, og 2)	hensatte forpligtelser, jf. § 47.
 § 92. For hver post under gældsforpligtelser skal der  

 gives oplysning om den del, der forfalder til betaling mere end 5 år  

 efter balancetidspunktet.
§ 93. Har virksomheden optaget lån mod udstedelse af  

 konvertible gældsbreve, skal der for hvert lån angives det  

 udestående beløb, ombytningskursen og den fastsatte frist for  

 ombytning til kapitalandele.
Er der optaget lån mod obligationer eller  

 mod andre gældsbreve med ret til rente, hvis størrelse helt  

 eller delvis er afhængig af det udbytte, som virksomheden deklarerer,  

 eller af årets overskud, skal der for hvert lån angives det  

 udestående beløb samt den aftalte forrentning.
 Stk. 2. Har en kreditor tilkendegivet at ville  

 træde tilbage til fordel for alle virksomhedens andre kreditorer med  

 henblik på dækning for deres tilgodehavender i virksomheden, skal  

 der for hver forpligtelse, som er omfattet af tilbagetrædelsen, oplyses  

 det udestående beløb, tidspunktet for forfald og eventuelle  

 særlige vilkår for tilbagetrædelsen.
Eventualforpligtelser § 94. Har virksomheden stillet pant eller anden sikkerhed i  

 aktiver, skal den angive omfanget af pantsætningerne og de pantsatte  

 aktivers regnskabsmæssige værdi, specificeret for de enkelte  

 poster.
Resultatopgørelsen § 95. Virksomheden skal forklare 1)	ekstraordinære indtægter og omkostninger, jf. § 30,  

 og 2)	indtægter og omkostninger, der hidrører fra  

 ændring af regnskabsmæssigt skøn, jf. § 52.
 § 96. En stor virksomhed skal angive det samlede honorar for  

 regnskabsåret til den revisionsvirksomhed, der udfører den  

 lovpligtige revision, og til revisionsvirksomhedens dattervirksomheder.  

 Endvidere skal angives, hvor stor en del af honoraret, der vedrører  

 andre ydelser end revision.
 Stk. 2. De tilsvarende beløb for det  

 foregående regnskabsår skal angives.
 Nærtstående parter m.v.
 § 97. Virksomheden skal særskilt angive den samlede  

 sikkerhedsstillelse, jf. § 94, for eventuelle dattervirksomheder og den  

 samlede sikkerhedsstillelse for eventuelle andre tilknyttede  

 virksomheder.
 § 98. Virksomheden skal give oplysninger efter § 76 for  

 kapitalandele i virksomheden, der besiddes af dattervirksomhederne til eje  

 eller sikkerhed, eller som er erhvervet eller afhændet af  

 dattervirksomhederne i regnskabsåret.
Ledelsesberetningen § 99. Udover kravene i § 77 skal ledelsesberetningen 1)	beskrive virksomhedens forventede udvikling, herunder særlige  

 forudsætninger og usikre faktorer, som ledelsen har lagt til grund for  

 beskrivelsen, 2)	beskrive virksomhedens videnressourcer, hvis de er af særlig  

 betydning for den fremtidige indtjening, 3)	beskrive de særlige risici udover almindeligt forekommende  

 risici inden for virksomhedens branche, herunder forretningsmæssige og  

 finansielle risici, som virksomheden kan påvirkes af, 4)	beskrive virksomhedens påvirkning af det eksterne miljø  

 og foranstaltninger til forebyggelse, reduktion eller afhjælpning af  

 skader herpå, 5)	beskrive forsknings- og udviklingsaktiviteter i eller for  

 virksomheden og 6)	omtale filialer i udlandet.
 § 100. Ledelsesberetningen skal beskrive årets resultat  

 sammenholdt med den forventede udvikling ifølge den senest  

 offentliggjorte årsrapport og begrunde afvigelser i resultatet i  

 forhold hertil.
§ 101. Ledelsesberetningen skal indeholde en oversigt  

 over 1)	årets nettoomsætning, resultat af ordinær  

 primær drift, resultat af finansielle poster, resultat af  

 ekstraordinære poster, årets resultat, balancesum, investeringer  

 i materielle anlægsaktiver, egenkapital og de nøgletal, som  

 efter virksomhedens forhold er nødvendige og 2)	de i nr. 1 nævnte tal for de fire foregående  

 regnskabsår.
Stk. 2. På oversigten efter stk. 1 finder  

 bestemmelserne i § 24, stk. 1, 2. og 3. pkt., og § 55, stk. 1 og 2,  

 tilsvarende anvendelse.
For mellemstore virksomheder finder § 32 anvendelse  

 på nettoomsætningen i stk. 1, nr. 1.
Afsnit V Regnskabsklasse D Kapitel 12 Udarbejdelse af årsrapport Generelle bestemmelser § 102. En virksomhed, der er omfattet af regnskabsklasse D,  

 skal udarbejde en årsrapport, der i det mindste består af en  

 ledelsespåtegning, balance, resultatopgørelse,  

 pengestrømsopgørelse, noter, herunder redegørelse for  

 anvendt regnskabspraksis samt opgørelse over bevægelserne i  

 egenkapitalen, samt en ledelsesberetning.
Når en årsrapport er  

 revideret, indgår revisionspåtegningen i denne.
Udover reglerne i  

 §§ 11 - 17 finder § 19, stk. 1 og 3, og § 20, stk. 2, anvendelse.
Endvidere  

 finder §§ 23 - 77, §§ 79 - 101 og §§ 103 - 108 anvendelse.
Kommer regler i §§  

 23 - 77 i strid med regler i §§ 79 - 101, har reglerne i §§ 79 - 101 forrang.
 Stk. 2. Hvis en modervirksomheds oplysninger er de samme  

 som koncernens oplysninger, kan modervirksomheden undlade at give  

 oplysningerne i sit eget årsregnskab og ledelsesberetning.
Klassifikation og opstilling § 103. Uanset virksomhedens størrelse skal  

 resultatopgørelsen vise nettoomsætningen tillige med de i bilag  

 2, skema 5, opregnede poster nr. 2 - 5, eller de i bilag 2, skema 6,  

 opregnede poster nr. 2 og 3.
Oplysninger § 104. Virksomheden skal oplyse fulde navn og bopæl -  

 for virksomheders vedkommende hjemstedet   samt den nøjagtige ejer  

 eller stemmeandel for enhver, der besidder aktier i virksomheden, når  

 aktiernes stemmeret udgør mindst 5 pct. af aktiekapitalens  

 stemmerettigheder, eller deres pålydende værdi udgør  

 mindst 5 pct. af aktiekapitalen, dog mindst 100.000 kr.
 § 105. Modervirksomheder skal oplyse, hvis ikke alle  

 dattervirksomhedernes årsrapporter revideres af mindst en af  

 modervirksomhedens revisorer, en af disses udenlandske samarbejdspartnere  

 eller af en anerkendt international revisionsvirksomhed.
 § 106. Uanset § 69, stk. 3, skal virksomheden give de i § 69,  

 stk. 1 og 2, omhandlede oplysninger om vederlag m.v. til  

 ledelsesmedlemmer.
Ledelsesberetningen § 107. Der skal oplyses om de ledelseshverv, som virksomhedens  

 bestyrelses- og direktionsmedlemmer beklæder i andre danske  

 aktieselskaber, bortset fra ledelseshverv i virksomhedens egne 100 pct. ejede  

 datterselskaber.
 Stk. 2. Har offentliggørelse af oplysninger om  

 forventet udvikling fundet sted i årets løb, skal oplysningerne  

 efter § 100 gives i forhold til den senest offentliggjorte beskrivelse.
Særlige regler for statslige aktieselskaber § 108. Erhvervsministeren kan fastsætte bestemmelser,  

 der undtager fra de særlige regler, som gælder for statslige  

 aktieselskaber, hvis dette er nødvendigt for at sikre en ligestilling  

 mellem disse regler og de tilsvarende regler, som fastsættes for  

 selskaber, hvis aktier eller obligationer er optaget til notering på en  

 fondsbørs.
Afsnit VI Koncernregnskab samt regnskab for fusion m.v.
Kapitel 13 Pligt til at aflægge koncernregnskab § 109. Modervirksomheder, der er omfattet af § 3, stk. 1, skal  

 aflægge koncernregnskab i overensstemmelse med reglerne i kapitel 14,  

 medmindre andet følger af §§ 110 - 112.
 Stk. 2. Undtagelserne i §§ 110 og 112 finder ikke  

 anvendelse på modervirksomheder, der er omfattet af regnskabsklasse D.  

 Endvidere finder undtagelserne i § 110 ikke anvendelse, hvis en  

 dattervirksomhed af den pågældende modervirksomhed er omfattet af  

 regnskabsklasse D.
 § 110. En modervirksomhed kan undlade at aflægge  

 koncernregnskab, jf. dog § 109, stk. 2, hvis koncernvirksomhederne på  

 balancetidspunktet tilsammen ikke overskrider to af følgende  

 størrelser:
1)	en balancesum på 20 mio. kr., 2)	en nettoomsætning på 40 mio. kr. og 3)	et gennemsnitligt antal heltidsbeskæftigede i løbet af  

 regnskabsåret på 50.
 Stk. 2. Beregningsreglerne i § 7, stk. 3, finder  

 tilsvarende anvendelse på den samlede koncern, dog således at  

 balancesum og nettoomsætning beregnes som summen af alle  

 koncernvirksomhedernes balancesummer henholdsvis nettoomsætninger.  

 Tilsvarende gælder med hensyn til det gennemsnitlige antal af  

 heltidsbeskæftigede i regnskabsåret.
 Stk. 3. Adgangen til at anvende bestemmelsen i stk. 1  

 ændres kun, hvis virksomhederne på balancetidspunktet tilsammen  

 har overskredet eller ikke længere overskrider to af de tre  

 størrelser i to på hinanden følgende regnskabsår.
 § 111. En modervirksomhed, hvis dattervirksomheder alle  

 udeholdes af konsolideringen i medfør af § 114, kan undlade at  

 udarbejde koncernregnskab.
Stk. 2. Herudover kan en modervirksomhed, der er en  

 erhvervsdrivende fond, undlade at udarbejde koncernregnskab, hvis 1)	fonden kun har én dattervirksomhed, 2)	fonden selv kun i begrænset omfang udøver  

 erhvervsaktiviteter og 3)	fonden, bortset fra konvertible gældsbreve og ikke-betalt  

 udbytte eller udlodning, ikke har tilgodehavender hos eller har stillet  

 sikkerhed for dattervirksomheden.
§ 112. En modervirksomhed kan undlade at aflægge  

 koncernregnskab, jf. dog § 109, stk. 2, hvis den selv er en dattervirksomhed  

 af en højere modervirksomhed, der henhører under lovgivningen i  

 et EU-land eller i et andet land, hvormed Fællesskabet har  

 indgået aftale, og 1)	den højere modervirksomhed a)	besidder mindst 90 pct. af kapitalandelene i den lavere  

 modervirksomhed, og minoritetsdeltagerne over for denne modervirksomheds  

 øverste ledelse har godkendt, at den ikke aflægger  

 koncernregnskab, eller b)	besidder mindre end 90 pct. af kapitalandelene i den lavere  

 modervirksomhed, og dennes øverste ledelse ikke senest 6 måneder  

 før regnskabsårets udløb fra minoritetsdeltagere, der  

 ejer mindst 10 pct. af virksomhedskapitalen, har modtaget krav om  

 aflæggelse af koncernregnskab og 2)	den højere modervirksomhed udarbejder koncernregnskab i  

 overensstemmelse med lovgivningen i den medlemsstat, hvortil den  

 højere modervirksomhed henhører, og koncernregnskabet er  

 revideret af personer, der er autoriseret i medfør af denne  

 medlemsstats lovgivning.
Stk. 2. En modervirksomhed kan endvidere undlade at  

 aflægge koncernregnskab, jf. dog § 109, stk. 2, hvis den selv er en  

 dattervirksomhed af en højere modervirksomhed, der henhører  

 under lovgivningen i et land, der ikke henhører under den i stk. 1  

 nævnte lovgivning og 1)	den lavere modervirksomheds øverste ledelse ikke senest 6  

 måneder før regnskabsårets udløb fra  

 minoritetsdeltagere har modtaget krav om aflæggelse af koncernregnskab  

 og 2)	den højere modervirksomhed udarbejder koncernregnskab i  

 overensstemmelse med Rådets direktiv 1983/349/EØF med senere  

 ændringer eller efter regler, der i det mindste er ligeværdige  

 med reglerne for konsoliderede årsregnskaber i det nævnte  

 direktiv, og er revideret af personer, der er autoriseret i medfør af  

 den nationale lovgivning, hvorunder den højere modervirksomhed  

 henhører.
Stk. 3. For de i stk. 1 og 2 omhandlede undtagelser  

 kræves endvidere, at 1)	den lavere modervirksomheds eget og dens dattervirksomheders  

 regnskaber ved fuld konsolidering eller ved indregning og måling til  

 regnskabsmæssig indre værdi indgår i koncernregnskabet for  

 den højere modervirksomhed, jf. dog § 114, 2)	den lavere modervirksomhed i sit årsregnskab oplyser, at den i  

 medfør af stk. 1 henholdsvis stk. 2 har undladt at udarbejde sit eget  

 koncernregnskab, og oplyser navn, hjemsted og eventuelt CVR-nummer eller  

 registreringsnummer for den højere modervirksomhed og 3)	den lavere modervirksomhed til Erhvervs- og Selskabsstyrelsen  

 indsender det i stk. 1 henholdsvis stk. 2 nævnte koncernregnskab samt  

 de oplysninger, styrelsen måtte kræve, jf. § 147.
§ 113. Hvis en modervirksomhed kan undlade at aflægge  

 koncernregnskab, men alligevel aflægger et sådant, der ikke  

 udelukkende anvendes til virksomhedens eget brug, finder bestemmelserne om  

 koncernregnskaber i kapitel 14 anvendelse.
Dog kan modervirksomheden anvende  

 reglerne for årsregnskaber i regnskabsklasse B på  

 koncernregnskabet, hvis den kunne undlade at aflægge koncernregnskab  

 efter § 110. Bestemmelsen i § 84 finder dog anvendelse på  

 koncernregnskabet.
Kapitel 14 Koncernregnskabets indhold Omfattet af konsolideringen § 114. Medmindre andet følger af denne paragraf, skal  

 alle koncernvirksomhedernes regnskaber indgå i koncernregnskabet ved  

 fuld konsolidering.
 Stk. 2. En koncernvirksomhed kan holdes ude af  

 konsolideringen, hvis:
1)	den er en dattervirksomhed, og betydelige og vedvarende hindringer i  

 væsentlig grad begrænser modervirksomhedens udøvelse af  

 sine rettigheder over dattervirksomhedens aktiver eller ledelse, 2)	den er en dattervirksomhed, og de nødvendige oplysninger ikke  

 kan indhentes inden for en rimelig frist eller uden uforholdsmæssigt  

 store omkostninger, 3)	den er en dattervirksomhed, der ikke tidligere har indgået i  

 koncernregnskabet ved konsolidering, og modervirksomheden udelukkende  

 besidder kapitalandelene i dattervirksomheden med henblik på  

 efterfølgende at overdrage den, eller 4)	den er en erhvervsdrivende moderfond, der selv kun i begrænset  

 omfang udøver erhvervsaktiviteter og ikke, bortset fra konvertible  

 gældsbreve og ikke-udbetalt udbytte, har tilgodehavender hos eller har  

 stillet sikkerhed for nogen af sine dattervirksomheder.
Stk. 3. En dattervirksomhed skal holdes ude af  

 konsolideringen, hvis den er omfattet af regnskabsregler udstedt af  

 Finanstilsynet og dermed ikke er omfattet af denne lov.
Det samme  

 gælder, hvis koncernregnskabet i lignende tilfælde ikke vil kunne  

 opfylde kravet om et retvisende billede i § 11, stk. 1, og forholdet ikke kan  

 afhjælpes ved supplerende oplysninger.
Generelle krav til koncernregnskabet  

 (konsolideringen) § 115. Koncernregnskabet skal vise de konsoliderede  

 virksomheders aktiver og passiver, deres finansielle stilling samt deres  

 resultat, som om de tilsammen var en enkelt virksomhed.
 § 116. Koncernregnskabet skal have samme balancedag som  

 modervirksomhedens årsregnskab.
Stk. 2. Ligger en konsolideret dattervirksomheds  

 balancedag tre måneder eller mindre forud for modervirksomhedens  

 balancedag, kan dattervirksomheden indgå i konsolideringen på  

 grundlag af sit årsregnskab.
Ligger en konsolideret dattervirksomheds  

 balancedag mere end tre måneder forud for modervirksomhedens  

 balancedag, skal dattervirksomheden indgå i koncernregnskabet på  

 grundlag af et særligt regnskab udarbejdet efter denne lovs  

 bestemmelser pr. modervirksomhedens balancedag.
Sammendrag § 117. Ved konsolideringen sammendrages regnskaberne,  

 således at ensartede indtægter og omkostninger samt aktiver og  

 passiver sammenlægges.
Der skal foretages de tilpasninger, der er  

 nødvendige på grund af de særlige forhold, som  

 gælder for koncernregnskaber til forskel fra årsregnskaber.
 Stk. 2. Koncernvirksomheder, for hvilke koncernforholdet  

 er etableret i løbet af regnskabsåret, må kun indgå  

 i sammendraget med indtægter og omkostninger af de transaktioner og  

 forhold, der er opstået efter tidspunktet for koncernforholdets  

 etablering.
 Stk. 3. Koncernvirksomheder, for hvilke koncernforholdet  

 ophører i løbet af regnskabsåret, må kun  

 indgå i sammendraget med indtægter og omkostninger af de  

 transaktioner og forhold, der er opstået indtil tidspunktet for  

 koncernforholdets ophør.
Klassifikation § 118. Koncernregnskabets balance, resultatopgørelse og  

 pengestrømsopgørelse skal opstilles efter reglerne for  

 årsregnskaber i regnskabsklasse C, jf. § 78, medmindre andet  

 følger af 2. pkt. eller stk. 2 - 4. Hvis modervirksomheden skal  

 følge reglerne for årsregnskaber i regnskabsklasse D, jf. § 102,  

 skal koncernregnskabet også følge disse regler, medmindre andet  

 følger af stk. 2-4.
 Stk. 2. Kapitalandele i, tilgodehavender hos eller  

 gæld til ikke konsoliderede dattervirksomheder, henholdsvis associerede  

 virksomheder, opføres som særskilte poster i koncernregnskabets  

 balance.
 Stk. 3. Den konsoliderede egenkapital kan opstilles  

 således, at kun de poster vises, der er nødvendige for at  

 opnå et retvisende billede som anført i § 11, stk. 1.
 Stk. 4. Minoritetsinteressernes forholdsmæssige  

 andel af dattervirksomhedernes egenkapital opføres som en  

 særskilt hovedpost mellem Egenkapital og Forpligtelser.  

 Minoritetsinteressernes forholdsmæssige andel af dattervirksomhedernes  

 resultat opføres som en særskilt post i  

 resultatopgørelsen.
Indregning og måling § 119. De af konsolideringen omfattede aktiver og passiver  

 samt indtægter og omkostninger indregnes og måles efter ensartede  

 metoder i overensstemmelse med reglerne for årsregnskaber i  

 regnskabsklasse C, jf. §§ 33 52, 78, og 82   85.
Stk. 2. I koncernregnskabet anvendes så vidt muligt  

 de samme metoder for indregning og grundlag for måling som i  

 modervirksomhedens årsregnskab.
Anvender konsoliderede  

 dattervirksomheder andre metoder og grundlag i deres eget årsregnskab,  

 udarbejdes et nyt regnskab med henblik på koncernregnskabet, hvori der  

 indregnes og måles i overensstemmelse med de i dette anvendte metoder  

 og grundlag.
Eliminering § 120. Følgende poster skal elimineres:
1)	tilgodehavender og forpligtelser mellem de konsoliderede  

 virksomheder, 2)	indtægter og omkostninger som følge af transaktioner  

 mellem de konsoliderede virksomheder og 3)	gevinster og tab som følge af transaktioner mellem de  

 konsoliderede virksomheder, som indgår i posternes bogførte  

 værdi.
 Stk. 2. Bestemmelsen i stk. 1, nr. 3, kan i særlige  

 tilfælde fraviges, hvis transaktionen er sket på normale  

 vilkår i et velfungerende marked, og elimineringen desuden ville  

 medføre uforholdsmæssigt store omkostninger.
Koncernetablering § 121. Når intet andet fremgår, behandles  

 etablering af et koncernforhold mellem to virksomheder ved  

 overtagelsesmetoden, jf. § 122.
 Stk. 2. Er de to virksomheder ved etableringen af  

 koncernforholdet begge underlagt en modervirksomhed i et koncernforhold,  

 eller er begge i øvrigt underlagt den samme interesses bestemmende  

 indflydelse, kan koncernetableringen behandles efter  

 sammenlægningsmetoden, jf. § 123.
Stk. 3. Sammenlægningsmetoden efter § 123 kan  

 endvidere finde anvendelse, hvis modervirksomheden ved etableringen af  

 koncernforholdet 1)	har samme dagsværdi som dattervirksomheden, 2)	efter erhvervelsen besidder mindst 90 pct. af stemmerettighederne og  

 af den pålydende værdi af den erhvervede virksomheds  

 virksomhedskapital og 3)	har opnået besiddelsen i kraft af en ordning, der  

 indebærer, at:
a)	hverken de hidtidige virksomhedsdeltagere tilsammen eller de  

 virksomhedsdeltagere tilsammen, der ved ordningen har modtaget kapitalandele  

 i bytte for deres rettigheder i dattervirksomheden, får bestemmende  

 indflydelse over modervirksomheden, b)	de hidtidige virksomhedsdeltagere og de virksomhedsdeltagere, der  

 ved ordningen har modtaget kapitalandele i bytte for deres rettigheder over  

 dattervirksomheden, skal have samme rettigheder og c)	det kontante vederlag ikke overstiger 10 pct. af den pålydende  

 værdi af de modtagne kapitalandele.
Virksomhedsovertagelse § 122. Etableres koncernforholdet ved overtagelse af en  

 virksomhed, indregnes og måles aktiver og forpligtelser på  

 erhvervelsestidspunktet i den erhvervede virksomhed til dagsværdi i  

 koncernregnskabet, uanset de før erhvervelsen ikke havde været  

 indregnet i virksomhedens balance.
Herunder skal forventede omkostninger til  

 omstrukturering i den erhvervede virksomhed indregnes som hensatte  

 forpligtelser.
 Stk. 2. De konsoliderede virksomheders kapitalandele i en  

 konsolideret dattervirksomhed, målt til kostpris, udlignes med de  

 konsoliderede virksomheders forholdsmæssige andel af  

 dattervirksomhedens nettoaktiver, målt til dagsværdi, jf. stk. 1.  

 Udligningen sker på tidspunktet for koncernetableringen.
Stk. 3. Et efter stk. 2 fremkommet positivt  

 forskelsbeløb behandles som goodwill, jf. § 43. Et efter stk. 2  

 fremkommet negativt forskelsbeløb indregnes som en særskilt  

 periodeafgrænsningspost under forpligtelser med en passende  

 benævnelse.
Beløbet indregnes i resultatopgørelsen i takt  

 med realiseringen af de forhold, som ligger til grund for  

 forskelsbeløbet, dog højst over 20 år.
 Stk. 4. Kapitalandele i en modervirksomhed, der besiddes  

 af en konsolideret virksomhed, udlignes ikke, men behandles som egne  

 kapitalandele.
Virksomhedssammenlægninger § 123. Efter sammenlægningsmetoden aflægges  

 koncernregnskabet for den periode, hvori sammenlægningen er sket, som  

 om virksomhederne havde været sammenlagt fra og med den tidligste  

 regnskabsperiode, der indgår i regnskabet.
Forskellen mellem det  

 beløb, der vederlægges som virksomhedskapital, samt eventuel  

 overkurs med tillæg af et eventuelt kontant vederlag og den  

 regnskabsmæssige indre værdi i dattervirksomheden tillægges  

 henholdsvis fratrækkes på tydelig vis i de reserver, der kan  

 anvendes til at dække underskud.
Pro rata konsolidering § 124. En virksomhed, som virksomheden leder sammen med en  

 eller flere andre virksomheder, kan indgå i koncernregnskabet ved pro  

 rata konsolidering.
Stk. 2. Posterne i den fælles ledede virksomhed  

 medtages i forhold til de konsoliderede virksomheders andel af virksomhedens  

 egenkapital og resultat.
I øvrigt finder reglerne om konsolidering  

 m.v. i §§ 115 - 122 anvendelse med de fornødne tilpasninger.
Noteoplysninger Redegørelse for anvendt regnskabspraksis § 125. Koncernregnskabets redegørelse for anvendt  

 regnskabspraksis og noterne skal oplyse om koncernen, som om de konsoliderede  

 virksomheder tilsammen var én virksomhed. §§ 53 - 55 og 87 finder  

 tilsvarende anvendelse på koncernregnskabets oplysninger om koncernen.  

 I stedet for oplysninger om den enkelte virksomheds beløb vises de  

 konsoliderede virksomheders beløb tilsammen, konsolideret efter de  

 samme metoder som gælder for koncernregnskabet.
 Stk. 2. Af redegørelsen om anvendt  

 regnskabspraksis skal endvidere fremgå:
 1)	Udeladelse af en koncernvirksomhed med konkret og  

 fyldestgørende begrundelse.
2)	En anden balancedag for en konsolideret dattervirksomhed end for  

 modervirksomheden, jf. § 116, stk. 2, 1. pkt.
Er der mellem de to  

 balancedatoer indtruffet betydningsfulde hændelser, som har haft  

 indflydelse på dattervirksomhedens aktiver og passiver, på dens  

 finansielle stilling eller på resultatet, skal dette forklares.
 3)	Anvendelse af andre metoder til indregning og grundlag for  

 måling end dem i modervirksomhedens årsregnskab samt en konkret  

 og fyldestgørende begrundelse for at anvende andre metoder.
 4)	Manglende eliminering efter § 120, stk. 2.
 Stk. 3. I en særskilt del af redegørelsen  

 for anvendt regnskabspraksis skal fremgå:
 1)	Hvis virksomheden har benyttet undtagelsen i § 114, stk. 2, nr. 4. I  

 dette tilfælde skal koncernens resultat og egenkapital oplyses.
 2)	De resterende positive og negative forskelsbeløb efter §§ 122  

 og 123 samt de metoder, der er anvendt ved opgørelsen. Ændringer  

 i forskelsbeløbene i forhold til forrige år skal  

 forklares.
Andre noteoplysninger § 126. Følgende krav finder tilsvarende anvendelse  

 på koncernregnskabet:
1)	opgørelse over bevægelserne på egenkapitalen, jf.  

 § 56, 2)	oplysning om eventualaktiver, jf. § 61, 3)	oplysning om eventualforpligtelser, jf. §§ 64 og 94, 4)	oplysning om nettoomsætningens fordeling på aktiviteter  

 og markeder, jf. § 65, 5)	oplysning om nærtstående parter m.m., jf. §§ 68, 70, og  

 71, 6)	oplysning om egne kapitalandele, jf. § 76, stk. 1, nr. 1, 7)	oplysning om gældsforpligtelser, jf. § 92, og 8)	oplysning om revisionshonorar, jf. § 96.
 Stk.2. Kravet om oplysninger om vederlag m.v. i § 69 og om  

 tilgodehavender hos og sikkerhedsstillelser for ledelsesmedlemmer i § 73  

 finder tilsvarende anvendelse på de samlede beløb til de af  

 bestemmelserne omhandlede kategorier af ledelsesmedlemmer og  

 virksomhedsdeltagere i modervirksomheden, som koncernvirksomhederne tilsammen  

 har ydet.
 Stk. 3. Kravet i § 106 finder tilsvarende anvendelse  

 på oplysninger om ydelser efter § 69, jf. ovenstående stk. 2,  

 hvis modervirksomheden er omfattet af regnskabsklasse D.
 Stk. 4. Der skal gives oplysning om forskydningen i  

 minoritetsinteressernes forholdsmæssige andel af dattervirksomhedernes  

 egenkapital.
 § 127. For hver af de konsoliderede henholdsvis  

 ikke-konsoliderede dattervirksomheder skal oplyses:
1)	navn og hjemsted, 2)	hvor stor en andel af egenkapitalen, der besiddes af  

 koncernvirksomhederne tilsammen, 3)	grundlaget for koncernforholdet, jf. bilag 1, B, nr. 4, medmindre  

 det følger af nævnte nr. 4, litra 1, (flertallet af  

 stemmerettighederne), og koncernvirksomhedernes andel af dattervirksomhedens  

 virksomhedskapital og stemmerettigheder er den samme, 4)	en konkret og fyldestgørende begrundelse, hvis virksomheden  

 er udeholdt af konsolideringen, jf. § 114, stk. 2, og 5)	om den i § 123 omhandlede metode for kapitaludligning har  

 været anvendt.
 Stk. 2. For hver associeret virksomhed skal  

 oplyses:
1)	navn og hjemsted, 2)	hvor stor en andel af egenkapitalen, der besiddes af  

 koncernvirksomhederne tilsammen, og 3)	om virksomheden er målt efter indre værdis metode, jf. §  

 84.
 Stk. 3. For hver virksomhed, hvis regnskab indgår i  

 en pro rata konsolidering i medfør af § 124, skal oplyses:
1)	navn og hjemsted, 2)	hvor stor en andel af egenkapitalen, der besiddes af de  

 konsoliderede virksomheder tilsammen, og 3)	grundlaget for den fælles ledelse.
Stk. 4. Oplysningerne i stk. 1 - 3 kan udelades, hvis de  

 kan volde betydelig skade for virksomheden selv eller de i stk. 1 - 3  

 omhandlede virksomheder.
Udeladelse af oplysninger af denne grund skal  

 nævnes.
Ledelsesberetningen § 128. Koncernens ledelsesberetning skal oplyse om koncernen,  

 som om koncernvirksomhederne tilsammen var én virksomhed.
I stedet for  

 oplysninger om den enkelte virksomheds beløb vises de konsoliderede  

 virksomheders beløb tilsammen, konsolideret efter de samme metoder som  

 gælder for koncernregnskabet.
Stk. 2. Bestemmelserne om ledelsesberetningen, jf. §§ 77  

 og 99 - 101, finder tilsvarende anvendelse.
Er modervirksomheden omfattet af  

 reglerne i regnskabsklasse D, finder § 107 tilsvarende anvendelse.  

 Oplysninger efter § 99, nr. 6, kan dog undlades.
 Stk. 3. Modervirksomhedens og koncernens  

 ledelsesberetninger kan sammendrages, hvis det uden vanskeligheder er muligt  

 at finde de af denne lov krævede oplysninger, der ikke er blevet  

 overflødige som følge af sammendraget, jf. dog § 22, stk. 2, §  

 78, stk. 2, og § 102, stk. 2.
Kapitel 15 Fusionsregnskab m.v.
§ 129. I det omfang der i henhold til lovgivningen eller  

 aftale skal udarbejdes en opgørelse over sammendraget af fusionerende  

 virksomheders aktiver og passiver (fusionsregnskabet), finder bestemmelserne  

 i §§ 115 - 123 bortset fra § 118, stk. 3, tilsvarende anvendelse på  

 åbningsbalancen for den fusionerede, fortsættende eller den ved  

 fusionen dannede virksomhed.
Reglerne for modervirksomheden finder anvendelse  

 på den fortsættende virksomhed, og reglerne for  

 dattervirksomheder finder anvendelse på den ophørende  

 virksomhed.
 Stk. 2. Medmindre andet fremgår af lov eller  

 aftale, skal fusionsregnskabet bestå af åbningsbalancen for den  

 fusionerede, fortsættende eller den ved fusionen dannede virksomhed  

 suppleret med ultimobalancer for de fusionerende virksomheder og  

 opgørelser over de bevægelser, der er nødvendiggjort af  

 fusionen eller de dispositioner, der skal foretages som følge af  

 fusionsaftalen. Åbningsbalancen suppleres af de noter, der er  

 nødvendige for at give et retvisende billede af den fortsættende  

 eller den ved fusionen dannede virksomhed, samt de supplerende beretninger,  

 der måtte være besluttet i fusionsaftalen.
 § 130. Reglerne i § 129 gælder tilsvarende for  

 virksomheders overtagelse af aktiver og forpligtelser i forbindelse med  

 spaltning med de tilpasninger, der følger af spaltningers  

 særlige natur.
Afsnit VII Halvårsrapport for statslige aktieselskaber Kapitel 16 Udarbejdelse af halvårsrapport Generelle bestemmelser § 131. Statslige aktieselskaber skal udarbejde en  

 halvårsrapport, som dækker de første seks måneder af  

 selskabets regnskabsår.
Er det statslige aktieselskab en  

 modervirksomhed, skal halvårsrapporten udarbejdes, som om de  

 konsoliderede virksomheder tilsammen var én virksomhed.
En virksomhed  

 kan undlade at udarbejde halvårsrapport, hvis dennes oplysninger  

 indgår i en halvårsrapport, der udarbejdes af en  

 modervirksomhed.
 Stk. 2. Et statsligt aktieselskab kan endvidere udarbejde  

 tilsvarende rapporter for andre perioder.
Indregning og måling § 132. Halvårsrapporten skal udarbejdes ud fra  

 tilsvarende grundlæggende krav som årsrapporten, jf. kapitel  

 3.
 Stk. 2. Halvårsrapporten skal indeholde oplysninger  

 for den forløbne halvårsperiode svarende til de oplysninger, der  

 kræves efter § 101, stk. 1, nr. 1. Ud for hvert tal skal angives de  

 tilsvarende tal for samme periode det foregående år. § 24, stk.  

 1, 2. og 3. pkt., og § 55 finder tilsvarende anvendelse.
Oplysninger Anvendt regnskabspraksis § 133. §§ 53 og 87 finder tilsvarende anvendelse for  

 halvårsrapporten.
Ledelsesberetning § 134. Halvårsrapporten skal indeholde følgende  

 oplysninger:
1)	en redegørelse for udviklingen i selskabets aktiviteter og  

 forhold, 2)	en redegørelse for selskabets forventede udvikling, 3)	en redegørelse for eventuelle særlige  

 forudsætninger, som selskabets ledelse har lagt til grund for omtalen  

 af den forventede udvikling, og 4)	oplysninger om væsentlige beslutninger, som bestyrelsen har  

 truffet i den pågældende halvårsperiode.
Afsnit VIII Revision af årsrapporten Kapitel 17 Revision § 135. En virksomhed, der har pligt til at udarbejde  

 årsrapport efter reglerne for regnskabsklasse B, C eller D, skal lade  

 sin årsrapport revidere af en eller flere revisorer.
Revisionen  

 omfatter ikke de supplerende beretninger, som indgår i  

 årsrapporten, jf. § 2, stk. 2.
Stk. 2. Kun statsautoriserede eller registrerede  

 revisorer kan revidere disse virksomheders årsrapporter, jf. dog § 2,  

 stk. 2, i lov om statsautoriserede revisorer og § 1 a, stk. 2, i lov om  

 registrerede revisorer.
For virksomheder, der skal udarbejde årsrapport  

 efter reglerne for regnskabsklasse D, skal mindst én revisor  

 være statsautoriseret.
 Stk. 3. Erhvervs- og Selskabsstyrelsen kan  

 fastsætte krav om revision af supplerende beretninger, jf. § 2, stk. 2,  

 som indgår i årsrapporten for alle eller nogle af de  

 virksomheder, som er omfattet af regnskabsklasse C og D.
Afsnit IX Regnskabsreguleringen i Danmark Kapitel 18 Organisation til udstedelse af regnskabsstandarder  

 m.v.
§ 136. Det påhviler Erhvervs- og Selskabsstyrelsen at  

 sørge for, at der udarbejdes standarder, der i nødvendigt  

 omfang skal udfylde og supplere denne lov.
Standarderne kan inden for  

 rammerne af Rådets direktiver 78/660/EØF og 83/349/EØF  

 med senere ændringer fastsætte de undtagelser fra bestemmelser,  

 der er omfattet af fravigelsespligten efter § 11, stk. 3, og hvor fravigelsen  

 anses for nødvendig for en praktisk og hensigtsmæssig anvendelse  

 af bestemmelserne.
Standarderne skal angive, hvilke grupper af virksomheder  

 der kan eller skal følge standarderne.
 Stk. 2. Erhvervs- og Selskabsstyrelsen kan med henblik  

 på at opfylde international aftale, EØF-retsforskrifter eller  

 EU-retsforskrifter fastsætte regler om, at bestemte grupper af  

 virksomheder kan eller skal følge internationale regnskabsstandarder.  

 Styrelsen hører den i § 137, stk. 1, omhandlede organisation, der skal  

 udtale sig om en international regnskabsstandards egnethed på danske  

 forhold, herunder hvilke tilpasninger, der måtte være  

 nødvendige, for at standarden tillige skal kunne gøres  

 anvendelig på virksomheder, der ikke er omfattet af regnskabsklasse  

 D.
 Stk. 3. Erhvervs- og Selskabsstyrelsen kan  

 pålægge en organisation, der er indgået aftale med, jf. §  

 137, stk. 1, at udarbejde særlige standarder på områder,  

 hvor der viser sig et reguleringsbehov.
 § 137. Erhvervs- og Selskabsstyrelsen kan indgå aftale  

 med en eller flere uafhængige organisationer om, at disse helt eller  

 delvis varetager de opgaver, der følger af § 136, stk. 1. Erhvervs- og  

 Selskabsstyrelsen kan fastsætte de nærmere bestemmelser for  

 arbejdets udførelse og organisering, herunder om offentlige  

 myndigheders adgang til at udtale sig om eller godkende standarder, inden de  

 gennemføres.
Stk. 2. Erhvervs- og Selskabsstyrelsen kan nedsætte  

 et regnskabsråd, hvormed styrelsen kan rådføre sig om  

 generelle regnskabsforhold.
Formandskab og sekretariatsfunktion varetages af  

 Erhvervs- og Selskabsstyrelsen.
Afsnit X Offentliggørelse og undersøgelse af  

 årsrapport m.v.
Kapitel 19 Indsendelse til Erhvervs- og Selskabsstyrelsen Indsendelse af årsrapport § 138. Virksomheder omfattet af regnskabsklasse B, C og D skal  

 uden ugrundet ophold efter godkendelsen indsende den reviderede og godkendte  

 årsrapport til Erhvervs- og Selskabsstyrelsen, jf. § 3, stk. 1, og § 7.  

 Årsrapporten skal være modtaget i styrelsen senest 5  

 måneder efter regnskabsårets afslutning, idet fristen dog er 4  

 måneder for virksomheder omfattet af regnskabsklasse D.
Der kan ikke  

 dispenseres fra disse frister, jf. dog §§ 140 og 141.
 Stk. 2. Den indsendte årsrapport skal i det mindste  

 indeholde de bestanddele, der er obligatoriske for hver regnskabsklasse, samt  

 den fulde revisionspåtegning. Ønsker virksomheden at få  

 offentliggjort supplerende beretninger som nævnt i § 2, stk. 2, skal  

 disse indsendes sammen med de obligatoriske bestanddele af  

 årsrapporten, således at de obligatoriske bestanddele og de  

 supplerende beretninger tilsammen fremstår som ét dokument  

 betegnet "årsrapport", jf. dog stk. 3.
 Stk. 3. Et grønt regnskab, som virksomheden har  

 pligt til at indsende eller frivilligt indsender til Erhvervs- og  

 Selskabsstyrelsen til offentliggørelse efter miljølovgivningens  

 regler, kan indsendes som en del af årsrapporten, eller det kan  

 indsendes separat til styrelsen efter virksomhedens eget valg.
 Stk. 4. Årsrapporter og andre dokumenter, som skal  

 indsendes til styrelsen i henhold til denne lov, skal være affattet  

 på dansk, jf. dog § 157.
 Stk. 5. Indsender en virksomhed frivilligt en  

 årsrapport efter § 4, stk. 6, 1. pkt., og er denne revideret, skal  

 virksomheden sikre, at revisors påtegning indgår i  

 dokumentet.
 Stk. 6. Har styrelsen bekendtgjort, at en  

 årsrapport er offentligt tilgængelig efter § 154, kan denne ikke  

 omgøres ved en ny årsrapport, medmindre styrelsen tillader  

 dette.
Indsendelse for virksomheder under afvikling eller  

 rekonstruktion § 139. Virksomheder, som er under likvidation, skal  

 fortsætte med at indsende årsrapport til styrelsen i henhold til  

 § 138, indtil likvidationen er afsluttet med virksomhedens  

 opløsning.
 Stk. 2. Virksomheden skal derudover indsende indledende  

 og afsluttende likvidationsregnskab til Erhvervs- og Selskabsstyrelsen, hvis  

 dette er foreskrevet i den for virksomheden særligt gældende  

 lovgivning.
§ 140. For virksomheder, der er under betalingsstandsning  

 efter konkursloven, kan Erhvervs- og Selskabsstyrelsen tillade, at  

 årsrapporten uanset fristen i § 138, stk. 1, 2. pkt., først  

 indsendes, så den modtages i styrelsen senest 1 måned efter  

 betalingsstandsningens ophør.
Overskrides denne frist, finder §§ 150 -  

 152 tilsvarende anvendelse, idet afgiften beregnes fra 1 måned efter  

 betalingsstandsningens ophør.
 Stk. 2. Overgår virksomheden til konkurs,  

 gælder bestemmelserne i § 141.
 Stk. 3. For virksomheder, for hvilke der er indledt  

 akkordforhandlinger i henhold til konkursloven, finder stk. 1 og 2  

 tilsvarende anvendelse. Årsrapporten skal indsendes, så den er  

 modtaget i styrelsen senest 1 måned efter akkordens  

 stadfæstelse.
 § 141. For virksomheder, som er under konkurs, skal der ikke  

 indsendes årsrapport til Erhvervs- og Selskabsstyrelsen.
Stk. 2. Genoptages virksomheden, skal den indsende  

 årsrapporter for tidsrummet fra den sidst indsendte årsrapports  

 balancedag til udløbet af virksomhedens seneste regnskabsår  

 forud for konkursbehandlingens ophør, således at disse modtages  

 i styrelsen senest 1 måned efter konkursbehandlingens ophør.
I  

 stedet for de i 1. pkt. nævnte årsrapporter kan styrelsen give  

 tilladelse til, at virksomheden indsender en revideret åbningsbalance,  

 som er udarbejdet pr. datoen for konkursbehandlingens ophør.  

 Overskrides indsendelsesfristen i 1. pkt., finder §§ 150 - 152 tilsvarende  

 anvendelse, idet afgiften beregnes fra 1 måned efter  

 konkursbehandlingens ophør.
 § 142. Andre bestræbelser for at rekonstruere en  

 virksomhed end de i §§ 140 - 141 nævnte fritager ikke virksomheden for  

 pligten til at indsende årsrapport inden udløbet af fristen i §  

 138, stk. 1.
Indsendelse for udenlandske virksomheder med filial i  

 Danmark § 143. Filialbestyrerne for en filial, der er registreret i  

 Erhvervs- og Selskabsstyrelsen som filial af en udenlandsk virksomhed, skal  

 indsende den udenlandske virksomheds reviderede årsrapport, så  

 den er modtaget i styrelsen senest 5 måneder efter regnskabsårets  

 afslutning.
Der kan ikke dispenseres fra fristen.
Filialens eget regnskab kan  

 ikke indsendes i stedet.
 Stk. 2. Den indsendte årsrapport skal i det mindste  

 foreligge således, som den er udarbejdet og offentliggjort efter  

 reglerne i den stat, som virksomheden henhører under.
 Stk. 3. Årsrapport for en udenlandsk virksomhed,  

 der henhører under lovgivningen i et EU-land eller i et andet land,  

 hvormed Fællesskabet har indgået aftale, kan indsendes i  

 urevideret stand, hvis revision er undladt i overensstemmelse med den  

 lovgivning, der gælder for virksomheden.
§ 144. Er den udenlandske virksomhed en dattervirksomhed, kan  

 filialbestyrerne i stedet for den i § 143 nævnte årsrapport  

 indsende modervirksomhedens koncernregnskab til Erhvervs- og  

 Selskabsstyrelsen i henhold til § 146, stk. 5, hvis 1)	såvel datter- som modervirksomheden henhører under  

 lovgivningen i et EU-land eller i et andet land, hvormed Fællesskabet  

 har indgået aftale, 2)	koncernregnskabet er udarbejdet i overensstemmelse med Rådets  

 direktiv 83/349/EØF med senere ændringer om konsoliderede  

 regnskaber samt er revideret og offentliggjort efter de nævnte regler,  

 jf. dog § 143, stk. 3, 3)	undladelsen er i overensstemmelse med den lovgivning, der  

 gælder for virksomheden, 4)	regnskaberne for virksomheden og dens dattervirksomheder  

 indgår ved fuld konsolidering eller ved indregning og måling til  

 regnskabsmæssig indre værdi i modervirksomhedens  

 koncernregnskab, 5)	alle virksomhedsdeltagerne har erklæret sig indforstået  

 med fremgangsmåden for det pågældende  

 regnskabsår, 6)	modervirksomheden har erklæret, at den indestår for  

 virksomhedens forpligtelser, indtil tilbagekaldelse af indeståelsen er  

 offentliggjort med en frist på mindst 3 måneder eller filialens  

 afmeldelse eller slettelse af styrelsens register er offentliggjort med en  

 tilsvarende frist og 7)	modervirksomheden i sin årsrapport oplyser, at  

 dattervirksomheden har undladt at udarbejde egen årsrapport med  

 angivelse af den anvendte undtagelsesbestemmelse.
Stk. 2. Henhører den udenlandske virksomhed ikke  

 under en i stk. 1 omhandlet lovgivning, kan filialbestyrerne i stedet for den  

 udenlandske virksomheds årsrapport til Erhvervs- og Selskabsstyrelsen  

 indsende modervirksomhedens koncernregnskab i henhold til § 146, stk. 5, hvis 1)	koncernregnskabet er udarbejdet i overensstemmelse med det i stk. 1,  

 nr. 2, omhandlede direktiv eller efter regler, der i det mindste er  

 ligeværdige med reglerne i det nævnte direktiv, og som er  

 revideret af personer, der er autoriseret i medfør af den nationale  

 lovgivning, hvorunder modervirksomheden henhører, og 2)	betingelserne i stk. 1, nr. 3 - 7, er opfyldt.
Indsendelse af undtagelseserklæring m.v. for  

 virksomheder som udnytter undtagelserne i   

 §§ 4 - 6, 112 og 144 § 145. Virksomheder, som udnytter undtagelsen i § 4, skal  

 indsende en undtagelseserklæring, hvori ledelsen 1)	oplyser, at den pågældende undtagelse er taget i  

 anvendelse og 2)	indestår for, at betingelserne for at anvende undtagelsen er  

 opfyldt.
Stk. 2. Der skal indsendes undtagelseserklæring for  

 hvert regnskabsår.
Erklæringen skal være modtaget i  

 Erhvervs- og Selskabsstyrelsen inden udløbet af fristen i § 138, stk.  

 1, 2. pkt.
Overskrides denne frist, finder §§ 150 - 152 tilsvarende  

 anvendelse.
§ 146. Virksomheder, som udnytter undtagelsen i § 5,  

 stk. 1, skal til Erhvervs- og Selskabsstyrelsen indsende  

 undtagelseserklæring i henhold til § 145 suppleret med 1)	det i § 5, stk. 1, nævnte koncernregnskab, 2)	henvisning til koncernregnskabet, der er indeholdt i en  

 årsrapport, som styrelsen har modtaget til offentliggørelse,  

 eller 3)	officielt bekræftet dokumentation for, at koncernregnskabet er  

 offentliggjort i overensstemmelse med den lovgivning, der gælder for  

 den udenlandske virksomhed.
Stk. 2. Virksomheder, som udnytter undtagelsen i § 5,  

 stk. 2, skal til styrelsen indsende undtagelseserklæring i henhold til  

 § 145 suppleret med 1)	den i § 5, stk. 2, nævnte årsrapport, eller 2)	henvisning til den årsrapport, i hvilken virksomhedens  

 regnskab indgår, og som styrelsen har modtaget til  

 offentliggørelse.
Stk. 3. Virksomheder, som udnytter undtagelsen i § 5,  

 stk. 3, skal til styrelsen indsende undtagelseserklæring i henhold til  

 § 145 ledsaget af 1)	den i § 5, stk. 3, nævnte årsrapport, eller 2)	officielt bekræftet dokumentation for, at årsrapporten  

 er offentliggjort i overensstemmelse med den lovgivning, der gælder for  

 den udenlandske virksomhed.
Stk. 4. Virksomheder, der udnytter undtagelsen i § 6,  

 stk. 1, skal til styrelsen indsende undtagelseserklæring i henhold til  

 § 145 suppleret med 1)	det i § 6, stk. 1, nævnte koncernregnskab, eller 2)	henvisning til koncernregnskabet, der er indeholdt i en  

 årsrapport, som styrelsen har modtaget til  

 offentliggørelse.
 Herudover skal indsendes de erklæringer, der er nævnt i § 6,  

 stk. 1, nr. 4 og 5. Sidstnævnte erklæring skal blot indsendes for  

 det første regnskabsår, undtagelsen tages i anvendelse.
Stk. 5. Udnyttes undtagelserne i § 144, skal  

 filialbestyrerne til Erhvervs- og Selskabsstyrelsen indsende  

 undtagelseserklæring i henhold til § 145 suppleret med 1)	det i § 144, stk. 1 eller 2, nævnte koncernregnskab og 2)	de erklæringer, der er nævnt i § 144, stk. 1, nr. 5 og  

 6, idet sidstnævnte erklæring blot skal indsendes for det  

 første regnskabsår, undtagelsen tages i anvendelse.
 § 147. En virksomhed, der indsender et koncernregnskab for en  

 højere modervirksomhed i koncernen i henhold til § 112, skal indsende  

 de yderligere oplysninger, som styrelsen måtte kræve med henblik  

 på offentliggørelse, idet der ikke kan kræves oplysninger  

 ud over, hvad der skulle have været indeholdt i et koncernregnskab  

 efter denne lov, jf. dog § 160.
Statslige aktieselskabers indsendelse af  

 halvårsrapport § 148. Statslige aktieselskaber skal indsende selskabets  

 halvårsrapport, så den er modtaget i Erhvervs- og  

 Selskabsstyrelsen senest 2 måneder efter udløbet af den  

 pågældende 6-måneders periode.
 Stk. 2. Ved manglende indsendelse af halvårsrapport  

 kan styrelsen iværksætte tvangsbøder i henhold til § 162,  

 stk. 1, nr. 1.
Virksomhedens egen offentliggørelse af  

 årsrapport § 149. Offentliggør virksomheden selv  

 årsrapporten i sin helhed, skal dette ske i den form og affattelse, som  

 har været genstand for lovpligtig eller frivillig revision.
Stk. 2. Offentliggør virksomheden en  

 årsrapport, der ikke er fuldstændig, skal det klart fremgå  

 af det offentliggjorte, at årsrapporten er forkortet, og at den  

 fuldstændige årsrapport er tilgængelig i Erhvervs- og  

 Selskabsstyrelsen eller, hvis dette ikke er tilfældet, at  

 årsrapporten ikke er indsendt til styrelsen.
Revisionspåtegningen  

 behøver ikke at indgå i en forkortet offentliggørelse,  

 men det skal klart fremgå af offentliggørelsen, hvis revisor har  

 taget forbehold eller har forsynet revisionspåtegningen med supplerende  

 oplysninger.
Manglende eller for sen modtagelse af årsrapport  

 eller undtagelseserklæring § 150. Er årsrapport eller undtagelseserklæring  

 ikke modtaget i Erhvervs- og Selskabsstyrelsen, når fristen i § 138,  

 stk. 1, 2. pkt., er udløbet, sender styrelsen et brev med påkrav  

 til virksomhedens ledelse på virksomhedens adresse med anmodning om at  

 indsende virksomhedens årsrapport eller undtagelseserklæring.  

 Tilsvarende påkravsbrev sendes til filialbestyrerne, hvis  

 årsrapport eller undtagelseserklæring for en udenlandsk  

 virksomhed med registreret filial her i landet ikke er modtaget, når  

 fristen i § 143, stk. 1, er udløbet.
Stk. 2. I påkravsbrevet angives en frist på 8  

 hverdage fra brevets datering til indsendelse af årsrapport.
Modtages  

 årsrapporten eller undtagelseserklæringen i styrelsen inden  

 udløbet af denne frist, foretager styrelsen ikke yderligere som  

 følge af forsinkelsen.
Stk. 3. I påkravsbrevet anføres endvidere en  

 frist på 4 uger fra brevets datering.
Herefter kan styrelsen, hvis  

 årsrapport eller undtagelseserklæring ikke er modtaget inden  

 udløbet af denne frist, beslutte at anmode skifteretten om at  

 opløse virksomheden i overensstemmelse med den for virksomheden  

 gældende lovgivning herom.
Vedrører påkravsbrevet en  

 filial af en udenlandsk virksomhed, kan styrelsen, hvis årsrapport ikke  

 er modtaget inden udløbet af den i 1. pkt. omhandlede frist, beslutte  

 at slette filialen af registeret i overensstemmelse med den for filialen  

 gældende lovgivning herom.
 § 151. Modtages årsrapporten eller  

 undtagelseserklæringen efter udløbet af fristen på 8  

 hverdage fra påkravsbrevets datering, jf. § 150, stk. 2,  

 pålægger Erhvervs- og Selskabsstyrelsen hvert medlem af  

 virksomhedens øverste ansvarlige ledelse henholdsvis hver  

 filialbestyrer en afgift.
 Stk. 2. Afgiften beregnes fra udløbet af fristen i  

 § 138, stk. 1, 2. pkt.
Stk. 3. Afgiften udgør 500 kr. pr. ledelsesmedlem  

 henholdsvis filialbestyrer for 1. påbegyndte måned, i alt 2.000  

 kr. for 2. påbegyndte måned og i alt 3.000 kr. for 3.  

 påbegyndte måned.
Afgiften kan højst udgøre 3.000  

 kr. pr. ledelsesmedlem henholdsvis filialbestyrer.
 Stk. 4. Den samlede afgift nedsættes, i det omfang  

 det pågældende ledelsesmedlem henholdsvis filialbestyrer for  

 samme periode har indbetalt tvangsbøder i henhold til § 162, stk. 1,  

 nr. 1, for manglende indsendelse af årsrapport eller  

 undtagelseserklæring.
 Stk. 5. Afgifter efter stk. 3 tilfalder statskassen og  

 kan inddrives af Finansstyrelsen ved udpantning.
 § 152. Under ganske særlige omstændigheder kan  

 Erhvervs- og Selskabsstyrelsen helt eller delvist fritage et ledelsesmedlem  

 eller en filialbestyrer for betaling af afgift efter § 151, hvis den  

 pågældende kan godtgøre over for styrelsen, at han eller  

 hun har søgt at fremme indsendelsen m.v., og at forsinkelsen derfor  

 ikke kan lægges ham eller hende til last.
 Stk. 2. Det fritager ikke i sig selv et ledelsesmedlem  

 for ansvar, at det ansvarspådragende forhold er begået af  

 virksomhedens ansatte, rådgivere eller lignende.
Beregning af frister § 153. De frister, der er fastsat i eller i henhold til denne  

 lov, begynder at løbe fra og med dagen efter den dag, hvor den  

 begivenhed, som udløser fristen, finder sted.
Dette gælder ved  

 beregning af såvel dage- som uge-, måneds- og årsfrister.
 Stk. 2. Er fristen angivet i uger, udløber  

 fristen, jf. stk. 1, på ugedagen for den dag, hvor den begivenhed, som  

 udløste fristen, fandt sted.
Stk. 3. Er fristen angivet i måneder,  

 udløber fristen, jf. stk. 1, på månedsdatoen for den dag,  

 hvor den begivenhed, som udløste fristen, fandt sted.
Hvis den dag,  

 hvor den begivenhed, som udløste fristen, er den sidste dag i en  

 måned, eller hvis fristen udløber på en månedsdato,  

 som ikke findes, udløber fristen altid på den sidste dag i  

 måneden uanset dens længde.
 Stk. 4. Er fristen angivet i år, udløber  

 fristen, jf. stk. 1, på årsdagen for den dag, hvor den  

 begivenhed, som udløste fristen, fandt sted.
 Stk. 5. Udløber en frist i en weekend, på en  

 helligdag, grundlovsdag, juleaftensdag eller nytårsaftensdag,  

 udstrækkes fristen til den førstkommende hverdag.
Kapitel 20 Offentliggørelse.   

 Nærmere regler om indsendelse og offentliggørelse m.v.  

 Udvidet offentlighed for statslige aktieselskaber Offentliggørelse § 154. Erhvervs- og Selskabsstyrelsen bekendtgør straks  

 modtagelse af årsrapporter, undtagelseserklæringer m.v., som  

 indsendes i stedet herfor, indledende og afsluttende likvidationsregnskaber  

 samt halvårsrapporter for statslige aktieselskaber.
 Stk. 2. Dokumenterne er offentligt  

 tilgængelige.
 Nærmere regler om indsendelse og  

 offentliggørelse m.v.
§ 155. Breve, udskrifter og andre dokumenter, som Erhvervs- og  

 Selskabsstyrelsen udsteder, kan være i såvel papirbaseret som  

 elektronisk form.
Dokumenterne er ligestillede i retlig henseende uanset  

 formen.
Dokumenterne kan være med eller uden underskrift, kan forsynes  

 med maskinelt gengivet underskrift, digital signatur eller tilsvarende efter  

 styrelsens valg.
Stk. 2. Årsrapporter og andre dokumenter, som  

 styrelsen modtager i henhold til denne lov, kan være i såvel  

 papirbaseret som elektronisk form.
Dokumenterne er ligestillede i retlig  

 henseende uanset formen.
Dokumenterne kan være med personlig  

 underskrift, med maskinelt gengivet underskrift, med digital signatur eller  

 tilsvarende efter styrelsens nærmere bestemmelse.
Styrelsen  

 fastsætter regler om elektronisk indsendelse af de omhandlede  

 dokumenter, herunder at indsendelse skal ske i en af styrelsen fastsat  

 struktureret form.
Styrelsen kan endvidere stille nærmere krav til de  

 anvendte elektroniske systemer.
Stk. 3. Styrelsen fastsætter regler om indsendelse  

 og offentliggørelse af årsrapporter og  

 undtagelseserklæringer m.v., som indsendes i stedet herfor, samt  

 halvårsrapporter for statslige aktieselskaber.
Styrelsen kan herunder  

 fastsætte regler om regnskabsbrugeres adgang til de af styrelsen  

 offentliggjorte dokumenter via elektroniske medier.
Styrelsen  

 fastsætter endvidere regler om omgørelse af offentliggjorte  

 årsrapporter og konsekvenserne heraf.
 § 156. Erhvervs- og Selskabsstyrelsen kan fastsætte  

 regler om betaling for kopier af dokumenter m.v., som er offentligt  

 tilgængelige i henhold til denne lov, for brugen af styrelsens  

 edb-system, for visse ikke særligt prissatte ydelser samt for  

 rykkerskrivelser m.v. ved for sen betaling.
 Stk. 2. Styrelsen kan fastsætte regler om betaling  

 af et årligt gebyr for administration af denne lov og den hermed  

 forbundne undersøgelsesaktivitet, for administrationen af de  

 selskabsretlige regler om kapitaltab og lån til virksomhedsdeltagere og  

 andre lovovertrædelser i forbindelse med undersøgelse af  

 årsrapporter, samt for administrationen af udstedelse af  

 regnskabsstandarder og godkendelse af internationale standarder, jf. § 136.
§ 157. Erhvervs- og Selskabsstyrelsen kan bestemme, at visse  

 dokumenter skal undtages fra kravet om affattelse på dansk.
Endvidere  

 kan styrelsen efter et skøn over, hvorvidt offentliggørelsen  

 kan opfylde sit formål, konkret undtage fra kravet om affattelse  

 på dansk og betinge sig, at virksomheden indsender bekræftet  

 oversættelse af dokumenter på et senere tidspunkt, hvis styrelsen  

 skønner det nødvendigt.
Udvidet offentlighed for statslige aktieselskaber § 158. Statslige aktieselskaber skal senest 14 dage før  

 generalforsamlingens afholdelse sende et eksemplar af selskabets  

 årsrapport til de af pressens repræsentanter, der anmoder herom,  

 samt på forlangende af enhver udlevere denne på selskabets  

 hovedkontor.
Kapitel 21 Undersøgelse af årsrapporter m.v.
Udtagelse til undersøgelse § 159. Erhvervs- og Selskabsstyrelsen skal stikprøvevis  

 udtage og undersøge modtagne årsrapporter og de hertil  

 hørende revisionspåtegninger, undtagelseserklæringer m.v.,  

 som indsendes i stedet for årsrapporter samt halvårsrapporter for  

 statslige aktieselskaber for at konstatere åbenbare overtrædelser  

 af bestemmelser i eller i henhold til denne lov, bogføringsloven,  

 aktieselskabsloven, anpartsselskabsloven, lov om visse erhvervsdrivende  

 virksomheder, lov om erhvervsdrivende fonde, lov om statsautoriserede  

 revisorer og lov om registrerede revisorer.
 Stk. 2. Styrelsen kan tillige anvende andre kriterier ved  

 udvælgelsen af årsrapporter m.v. til undersøgelse.
Anmodning om oplysninger § 160. Erhvervs- og Selskabsstyrelsen kan af virksomheden,  

 dens ledelse eller dens revisor forlange de oplysninger, som er  

 nødvendige for, at der kan tages stilling til, om der er sket  

 overtrædelse af den i § 159, stk. 1, nævnte lovgivning og  

 virksomhedens vedtægter, eller om en overtrædelse er bragt til  

 ophør.
Reaktioner på lovovertrædelser § 161. Med henblik på at sikre, at den i § 159, stk. 1,  

 nævnte lovgivning overholdes, kan Erhvervs- og Selskabsstyrelsen 1)	yde vejledning, 2)	påtale overtrædelser og 3)	påbyde, at fejl skal rettes, og at overtrædelser skal  

 bringes til ophør.
Afsnit XI Tvangsbøder.
Klageadgang.
Straf.  

 Ikrafttræden Kapitel 22 Tvangsbøder § 162. Medlemmerne af virksomhedens bestyrelse, direktion  

 eller lignende ansvarligt organ kan af Erhvervs- og Selskabsstyrelsen som  

 tvangsmiddel pålægges daglige eller ugentlige bøder, hvis  

 de undlader at 1)	indsende dokumenter rettidigt og i behørig stand i  

 overensstemmelse med §§ 138 - 148 eller bestemmelser fastsat i medfør  

 af denne lov, 2)	efterkomme en anmodning om oplysning i henhold til § 160, eller 3)	efterkomme et påbud givet af styrelsen i henhold til § 161,  

 nr. 3.
 Stk. 2. Virksomhedens revisor kan ligeledes  

 pålægges tvangsbøder, hvis han eller hun undlader at give  

 oplysning i henhold til § 160.
 Stk. 3. Tvangsbøderne, der tilfalder statskassen,  

 kan inddrives af Finansstyrelsen ved udpantning.
Kapitel 23 Klageadgang § 163. Afgørelser truffet af Erhvervs- og  

 Selskabsstyrelsen i henhold til loven eller forskrifter udstedt i  

 medfør af loven kan indbringes for Erhvervsankenævnet senest 4  

 uger efter, at afgørelsen er meddelt den pågældende.
 Stk. 2. Afgørelser truffet efter §§ 159 og 160  

 samt afslag på anmodning om forlængelse af frister kan dog ikke  

 indbringes for højere administrativ myndighed.
Kapitel 24 Straf § 164. Overtrædelse af §§ 4 - 6, 8 - 16, 18 - 134 og 158  

 straffes med bøde.
 Stk. 2. Der kan pålægges selskaber m.v.  

 (juridiske personer) strafansvar efter bestemmelserne i straffelovens 5.  

 kapitel.
 Stk. 3. I forskrifter, der udstedes efter loven, kan der  

 fastsættes straf af bøde for forsætlig eller groft uagtsom  

 overtrædelse af bestemmelser i forskrifterne.
 Stk. 4. Erhvervs- og Selskabsstyrelsen kan i  

 særlige tilfælde ved bekendtgørelse fastsætte straf  

 af bøde for forsætlig eller groft uagtsom overtrædelse af  

 bestemte regler i regnskabsstandarder, der er udstedt i medfør af §  

 136, stk. 1 eller 2.
Kapitel 25 Ikrafttræden og overgang § 165. Denne lov træder i kraft den 1. januar 2002 med  

 virkning for regnskabsår, der begynder den 1. januar 2002 eller senere,  

 jf. dog stk. 3 - 6.
 Stk. 2. Samtidig ophæves lov om visse selskabers  

 aflæggelse af årsregnskab m.v., jf. lovbekendtgørelse nr.  

 526 af 17. juni 1996, jf. dog stk. 3 og 6.
 Stk. 3. For regnskabsår, der begynder  

 før den 1. januar 2002, finder de i lov om visse selskabers  

 aflæggelse af årsregnskab m.v., jf. lovbekendtgørelse nr.  

 526 af 17. juni 1996, gældende regler dog fortsat anvendelse, men med  

 de ændringer, der følger af denne lovs § 169.  

 Indsendelsesfristen i denne lovs § 138, stk. 1, finder dog anvendelse, hvis  

 en regnskabsperiode, der begynder før den 1. januar 2002, slutter  

 efter den 31. december 2002.
Stk. 4. For regnskabsår, der både  

 påbegyndes og afsluttes i år 2002, skal årsrapport eller  

 undtagelseserklæring være modtaget i styrelsen senest 6  

 måneder efter regnskabsårets afslutning (for statslige og  

 børsnoterede selskaber 5 måneder). Overskrides fristen i 1.  

 pkt., finder bestemmelserne om pålæggelse af afgift i §§ 150 -  

 152 tilsvarende anvendelse.
For erhvervsdrivende fonde samt for virksomheder,  

 der indsender undtagelseserklæring, har bestemmelserne i §§ 150 - 152  

 dog først virkning for regnskabsår, som slutter den 1. januar  

 2003 eller senere.
 Stk. 5. Erhvervsministeren fastsætter tidspunktet  

 for ikrafttræden af lovens § 37.
 Stk. 6. Uanset stk. 2 forbliver kravet om, at der skal  

 være to revisorer i statslige og børsnoterede aktieselskaber,  

 jf. § 61 c, stk. 1, i lov om visse selskabers aflæggelse af  

 årsregnskab m.v., jf. lovbekendtgørelse nr. 526 af 17. juni  

 1996, i kraft for regnskabsår, der senest påbegyndes den 31.  

 december 2004.
 § 166. Ændringer i indregningsmetoder og  

 målegrundlag, som er nødvendige som følge af vedtagelsen  

 af denne lov, skal ske efter reglerne i § 51, jf. dog stk. 2 - 4.
 Stk. 2. Ændring af metoderne for indregning af  

 immaterielle aktiver i form af goodwill, internt oparbejdede rettigheder og  

 udviklingsprojekter, jf. §§ 33, 83 og 122, kan ske således, at alene  

 forhold, der indtræffer fra og med regnskabsåret, indregnes efter  

 de nye regler.
 Stk. 3. Ændring af metoderne for indregning af  

 omkostninger, der kun indirekte kan henføres til et fremstillet  

 anlægs- eller omsætningsaktiv, jf. § 82, kan ske således,  

 at indirekte omkostninger alene indregnes i kostprisen for aktiver, der  

 fremstilles fra og med regnskabsåret.
 Stk. 4. For perioder, der ligger før det  

 regnskabsår, der begynder 1. januar 2002 eller senere, kan virksomheden  

 undlade at tilpasse sammenligningstal for de poster i årsregnskabet,  

 som påvirkes af ændringer i indregningsmetoder og  

 målegrundlag i medfør af stk. 1. Manglende tilpasning skal  

 oplyses efter § 55, stk. 2.
 § 167. Første gang virksomheden ændrer den  

 anvendte monetære enhed, jf. § 16, kan dette gøres uden at  

 iagttage betingelserne i § 13, stk. 2. Virksomheden skal dog opfylde  

 oplysningskravene i § 11, stk. 3, 2. pkt., jf. § 13, stk. 3.
 § 168. Ønsker en virksomhed at anvende denne lovs  

 bestemmelser for et regnskabsår, der begynder før 1. januar  

 2002, skal dette ske systematisk, konsekvent og således, at  

 årsrapporten i det mindste giver et retvisende billede efter denne lovs  

 § 11, stk. 1, på højde med, hvad der vistes i det senest  

 foregående årsregnskab m.v., jf. § 4, stk. 2, i lov om visse  

 selskabers aflæggelse af årsregnskab m.v., jf.  

 lovbekendtgørelse nr. 526 af 17. juni 1996. Bestemmelsen i § 37 kan  

 dog ikke anvendes, før den er sat i kraft af erhvervsministeren, jf. §  

 165, stk. 5.
 Stk. 2. Bestemmelsen i § 6 kan uanset stk. 1 først  

 anvendes for regnskabsår, der begynder 1. januar 2002 eller senere.
 § 169. I lov om visse selskabers aflæggelse af  

 årsregnskab m.v., jf. lovbekendtgørelse nr. 526 af 17. juni  

 1996, foretages følgende ændringer:
1)	§ 62, stk. 1, 1. og 2. pkt., affattes således: "Det reviderede  

 og godkendte årsregnskab med eventuelt koncernregnskab og  

 årsberetning skal indsendes til Erhvervs- og Selskabsstyrelsen uden  

 ugrundet ophold efter godkendelsen på generalforsamlingen eller ved  

 tilsvarende lovlig beslutning og skal være modtaget i styrelsen senest  

 6 måneder efter regnskabsårets afslutning.
For statslige  

 aktieselskaber og selskaber, hvis aktier eller obligationer er optaget til  

 notering på en fondsbørs, skal årsregnskab m.v. dog  

 være modtaget i styrelsen senest 5 måneder efter  

 regnskabsårets afslutning.".
 2)	§ 62, stk. 5, ophæves.
3)	§ 62, stk. 6, 3. og 4. pkt., affattes således: "Afgiften  

 beregnes fra det i 1. pkt. angivne tidspunkt og udgør 500 kr. pr.  

 ledelsesmedlem for 1. påbegyndte måned, 2.000 kr. i alt for 2.  

 påbegyndte måned og 3.000 kr. i alt for 3. påbegyndte  

 måned.
Afgiften kan højst udgøre 3.000 kr. pr.  

 ledelsesmedlem.".
 Stk. 2. Ændringerne i stk. 1, nr. 1 og 2,  

 træder i kraft den 1. juli 2001 og har virkning for regnskabsår,  

 der slutter den 31. maj 2001 eller senere.
 Stk. 3. Ændringerne i stk. 1, nr. 3, træder i  

 kraft den 1. juli 2001 og har virkning for årsregnskaber m.v., der  

 modtages i Erhvervs- og Selskabsstyrelsen den 1. juli 2001 eller senere.
 § 170. Loven gælder ikke for Færøerne og  

 Grønland, men kan ved kongelig anordning helt eller delvist  

 sættes i kraft for disse landsdele med de afvigelser, som de  

 særlige færøske eller grønlandske forhold tilsiger.
Bilag 1 Definitioner I denne lov skal nedenstående forstås som:
A.
Generelt 1. Kapitalandele:
 Andele i aktieselskaber (aktier), i anpartsselskaber (anparter) samt i  

 andre virksomheders egenkapital.
 2. Minoritetsinteresser:
 Kapitalandele i konsoliderede virksomheder, der ejes af andre end  

 koncernvirksomhederne.
 3. Monetære poster:
 Likvider samt aktiver og forpligtelser, herunder hensatte forpligtelser,  

 der afregnes i fastlagte eller bestemmelige beløb.
 4. Nærtstående parter:
1) personer eller virksomheder, hvoraf den ene direkte eller indirekte har  

 bestemmende eller betydelig indflydelse på den andens eller de andres  

 driftsmæssige og finansielle ledelse, eller 2) flere personer eller virksomheder, hvis driftsmæssige og finansielle  

 ledelse er underlagt bestemmende eller betydelig indflydelse af den samme  

 person eller virksomhed.
 5. Statslige aktieselskaber:
 Aktieselskaber omfattet af aktieselskabslovens § 2 a, hvorefter et  

 aktieselskab er et statsligt aktieselskab, når den danske stat har  

 samme forbindelse til selskabet, som et moderselskab har til et  

 datterselskab.
 6. Virksomhedsdeltager:
 En aktionær, anpartshaver eller andre, der ejer kapitalandele i en  

 virksomhed.
 7. Virksomhedskapital:
Kapital, som virksomhedsdeltagerne har indskudt i virksomheden.
I aktie-  

 og anpartsselskaber består virksomhedskapitalen af aktiekapitalen  

 henholdsvis anpartskapitalen.
B.
Koncerner 1. Associeret virksomhed:
En virksomhed, som ikke er en dattervirksomhed, men i hvilken en anden  

 virksomhed og dennes dattervirksomheder besidder kapitalandele og  

 udøver en betydelig indflydelse på virksomhedens  

 driftsmæssige og finansielle ledelse.
En virksomhed formodes at  

 udøve betydelig indflydelse, hvis virksomheden og dens  

 dattervirksomheder tilsammen besidder 20 pct. eller mere af  

 stemmerettighederne.
 2. Dattervirksomhed:
 En virksomhed med hvilken en modervirksomhed direkte eller indirekte har  

 en af de i nr. 4 nævnte forbindelser.
 3. Koncernvirksomhed:
 En modervirksomhed og dens dattervirksomheder.
 4. Modervirksomhed:
 En virksomhed som:
1) besidder flertallet af stemmerettighederne i en anden virksomhed, 2) er virksomhedsdeltager og har ret til at udnævne eller afsætte  

 et flertal af medlemmerne i den anden virksomheds øverste  

 ledelsesorgan, 3) er virksomhedsdeltager og har ret til at udøve en bestemmende  

 indflydelse over en anden virksomheds driftsmæssige og finansielle  

 ledelse på grundlag af vedtægter eller aftale med denne, 4) er virksomhedsdeltager og på grundlag af aftale med andre deltagere  

 råder over flertallet af stemmerettighederne i en anden virksomhed,  

 eller 5) besidder kapitalandele i en anden virksomhed og udøver en  

 bestemmende indflydelse over dennes driftsmæssige og finansielle  

 ledelse.
 5. Tilknyttet virksomhed:
 En virksomheds dattervirksomhed, dens modervirksomhed og dennes  

 dattervirksomhed.
 6. Beregning af stemmerettigheder i datter- og associerede  

 virksomheder:
 Ved beregning af stemmerettigheder i B, nr. 1 og nr. 4 i dette bilag  

 skal:
1) modervirksomhedens stemmerettigheder tillægges de stemmerettigheder  

 i den pågældende virksomhed, der besiddes af modervirksomhedens  

 dattervirksomheder, 2) fra det samlede antal stemmerettigheder i den pågældende  

 virksomhed trækkes de stemmerettigheder, der besiddes af denne selv  

 eller dennes dattervirksomheder og 3) fra modervirksomhedens stemmerettigheder i den pågældende  

 virksomhed trækkes de stemmerettigheder, der besiddes til sikkerhed,  

 hvis virksomheden kun udøver stemmeretten i overensstemmelse med  

 instrukser i sikkerhedsstillerens interesse, eller hvis besiddelsen er et led  

 i virksomhedens erhvervsmæssige låneaktiviteter, og stemmeretten  

 kun udøves i sikkerhedsstillerens interesse.
 7. Beregning af andre rettigheder end stemmerettigheder:
 Ved beregning af rettigheder til at udnævne eller afsætte et  

 flertal af medlemmerne i virksomhedens øverste ledelsesorgan i B, nr.  

 4 medregnes de rettigheder, som besiddes af virksomheden selv og af dens  

 dattervirksomheder tilsammen.
C. Årsrapportens elementer 1. Aktiver:
 Ressourcer, som er under virksomhedens kontrol som et resultat af  

 tidligere begivenheder, og hvorfra fremtidige økonomiske fordele  

 forventes at tilflyde virksomheden.
 2. Anlægsaktiver:
 Aktiver, der er bestemt til vedvarende eje eller brug for  

 virksomheden.
 3. Omsætningsaktiver:
 Aktiver, der ikke er anlægsaktiver.
 4. Finansielle aktiver:
 Aktiver i form af:
1) likvider, 2) aftalt ret til at modtage likvider eller andre finansielle aktiver fra  

 trediemand, 3) aftalt ret til at udveksle finansielle aktiver eller forpligtelser med  

 trediemand på vilkår, der kan være gunstige, eller 4) ret over egenkapital i en anden virksomhed.
 5. Forpligtelser:
 Eksisterende pligter for virksomheden, opstået som resultat af  

 tidligere begivenheder, og hvis indfrielse forventes at medføre  

 afståelse af fremtidige økonomiske fordele.
 6. Finansielle forpligtelser:
 Forpligtelser i form af:
1) aftalt pligt til at afgive likvider eller andre finansielle aktiver til  

 trediemand, eller 2) aftalt pligt til udveksle finansielle aktiver eller forpligtelser med  

 trediemand på vilkår, der kan være ugunstige.
 7. Hensatte forpligtelser:
 Forpligtelser, der er uvisse med hensyn til størrelse eller  

 forfaldstid, og som vedrører regnskabsåret eller tidligere  

 regnskabsår.
 8. Eventualaktiver:
 Forhold, der eksisterer på balancedagen som resultat af tidligere  

 begivenheder, og som kan medføre fremtidige økonomiske fordele,  

 men hvor aktivernes eksistens først kan bekræftes af en eller  

 flere usikre fremtidige begivenheder, som er udenfor virksomhedens  

 kontrol.
 9. Eventualforpligtelser:
1) forhold, der eksisterer på balancedagen som resultat af tidligere  

 begivenheder, og som kan medføre afståelse af fremtidige  

 økonomiske fordele, men hvor forpligtelsernes eksistens først  

 kan bekræftes af en eller flere usikre fremtidige begivenheder, som er  

 uden for virksomhedens kontrol, eller 2) forpligtelser, der eksisterer på balancedagen som resultat af  

 tidligere begivenheder, men hvor det ikke er sandsynligt, at afviklingen vil  

 medføre afståelse af fremtidige økonomiske fordele,  

 eller 3) forpligtelser, hvis beløbsmæssige størrelse ikke kan  

 måles med tilstrækkelig pålidelighed.
 10. Indtægter:
Stigninger i økonomiske fordele i regnskabsperioden i form af  

 tilgang eller værdistigning af aktiver eller fald i forpligtelser, som  

 medfører stigninger i egenkapitalen.
I indtægter indgår  

 dog ikke indskud fra ejere.
 11. Nettoomsætning:
 Salgsværdien af produkter og tjenesteydelser mv., der  

 henhører under selskabets ordinære aktiviteter med fradrag af  

 prisnedslag, merværdiafgift og anden skat, der er direkte forbundet med  

 salgsbeløbet.
 12. Omkostninger:
Fald i økonomiske fordele i regnskabsperioden i form af afgang  

 eller værdiforringelse af aktiver eller  stigning i forpligtelser, som  

 medfører fald i egenkapitalen.
I omkostninger indgår dog ikke  

 udlodning eller uddelinger til ejere.
D.
Målegrundlag 1. Amortiseret kostpris:
Amortiseret kostpris er den værdi, til hvilken et finansielt aktiv  

 eller en finansiel forpligtelse blev målt ved første indregning  

 med 1) fradrag af afdrag, 2) tillæg eller fradrag af den samlede afskrivning på forskellen  

 mellem det oprindeligt indregnede beløb og det beløb, der  

 forfalder ved udløb og 3) fradrag af nedskrivninger.
 2. Dagsværdien:
 Dagsværdien er det beløb, hvormed et aktiv kan udveksles  

 eller en forpligtelse kan udlignes ved transaktioner mellem af hinanden  

 uafhængige parter.
 3. Genanskaffelsesværdien:
 For et aktiv er genanskaffelsesværdien den pris, der skal betales  

 for at erhverve et tilsvarende aktiv på balancedagen.
 4. Genindvindingsværdien:
 For et aktiv er genindvindingsværdien den højeste værdi  

 af kapitalværdien og salgsværdien fratrukket forventede  

 omkostninger ved et salg.
 5. Kapitalværdien:
For et aktiv er kapitalværdien den tilbagediskonterede værdi  

 (nutidsværdien) af de fremtidige nettoindbetalinger, som aktivet  

 på balancedagen forventes at indbringe ved fortsat benyttelse i den  

 nuværende funktion.
Kapitalværdien for en forpligtelse er den  

 tilbagediskonterede værdi (nutidsværdien) af de fremtidige  

 nettoudbetalinger, der skal ydes i forpligtelsens levetid.
 6. Kostprisen:
For et aktiv er kostprisen det beløb, der er ydet som vederlag for  

 aktivet, uanset dette er anskaffet fra en ekstern part eller internt  

 fremstillet.
Kostprisen for en forpligtelse er det beløb, der er  

 modtaget som vederlag for forpligtelsen.
 7. Nettorealisationsværdien:
For et aktiv er nettorealisationsværdien summen af de fremtidige  

 nettoindbetalinger, som aktivet på balancedagen forventes at indbringe  

 som led i normal drift.
Nettorealisationsværdien for en forpligtelse er  

 summen af de fremtidige nettoudbetalinger, der skal ydes i forpligtelsens  

 levetid.
 8. Salgsværdien:
For et aktiv er salgsværdien den pris, aktivet kan sælges til  

 på balancedagen.
Salgsværdien for en forpligtelse er den pris,  

 der skal betales for at frigøre sig af forpligtelsen på  

 balancedagen.
Bilag 2 Skemaer for balancer og resultatopgørelser 1. Skema for balance i kontoform (regnskabsklasse B, C og D) AKTIVER ANLÆGSAKTIVER I Immaterielle anlægsaktiver 1.
Færdiggjorte udviklingsprojekter, herunder koncessioner, patenter,  

 varemærker og lignende rettigheder, der stammer fra  

 udviklingsprojekter 2.
Erhvervede koncessioner, patenter, licenser, varemærker samt  

 lignende rettigheder 3.
Goodwill 4.
Udviklingsprojekter under udførelse og forudbetalinger for  

 immaterielle anlægsaktiver II Materielle anlægsaktiver 1.
Grunde og bygninger 2.
Produktionsanlæg og maskiner 3.
Andre anlæg, driftsmateriel og inventar 4.
Materielle anlægsaktiver under udførelse og forudbetalinger  

 for materielle anlægsaktiver III Finansielle anlægsaktiver 1.
Kapitalandele i tilknyttede virksomheder 2.
Tilgodehavender hos tilknyttede virksomheder 3.
Kapitalandele i associerede virksomheder 4.
Tilgodehavender hos associerede virksomheder 5.
Andre værdipapirer og kapitalandele 6.
Andre tilgodehavender 7.
Egne kapitalandele 8.
Tilgodehavender hos virksomhedsdeltagere og ledelse OMSÆTNINGSAKTIVER I Varebeholdninger 1.
Råvarer og hjælpemidler 2.
Varer under fremstilling 3.
Fremstillede varer og handelsvarer 4.
Forudbetalinger for varer II Tilgodehavender 1.
Tilgodehavender fra salg og tjenesteydelser 2.
Igangværende arbejder for fremmed regning 3.
Tilgodehavender hos tilknyttede virksomheder 4.
Tilgodehavender hos associerede virksomheder 5.
Andre tilgodehavender 6.
Krav på indbetaling af virksomhedskapital 7.
Tilgodehavender hos virksomhedsdeltagere og ledelse 8.
Periodeafgrænsningsposter III Værdipapirer og kapitalandele 1.
Kapitalandele i tilknyttede virksomheder 2.
Egne kapitalandele 3.
Andre værdipapirer og kapitalandele IV Likvide beholdninger PASSIVER EGENKAPITAL I Virksomhedskapital II Overkurs ved emission III Reserve for opskrivninger IV Andre reserver 1.
Reserve for nettoopskrivning efter den indre værdis metode 2.
Reserve for egne kapitalandele 3.
Reserve for dagsværdi på investeringsaktiver 4.
Reserve for dagsværdi for biologiske aktiver 5.
Øvrige lovpligtige reserver 6.
Vedtægtsmæssige reserver 7.
Øvrige reserver V Overført overskud eller underskud HENSATTE FORPLIGTELSER 1.
Hensættelser til pensioner og lignende forpligtelser 2.
Hensættelser til udskudt skat 3.
Andre hensatte forpligtelser GÆLDSFORPLIGTELSER (KORT- OG LANGFRISTEDE) 1.
Gæld til realkreditinstitutter 2.
Anden gæld, der er optaget ved udstedelse af obligationer 3.
Kreditinstitutter i øvrigt 4.
Konvertible- og udbyttegivende gældsbreve 5.
Modtagne forudbetalinger fra kunder 6.
Leverandører af varer og tjenesteydelser 7.
Gæld til tilknyttede virksomheder 8.
Gæld til associerede virksomheder 9.
Selskabsskat 10.
Anden gæld 11.
Periodeafgrænsningsposter 12.
Forslag til udbytte for regnskabsåret 2. Skema for balance i beretningsform (regnskabsklasse B, C og  

 D) ANLÆGSAKTIVER I Immaterielle anlægsaktiver 1.
Færdiggjorte udviklingsprojekter, herunder koncessioner, patenter,  

 varemærker og lignende rettigheder, der stammer fra  

 udviklingsprojekter 2.
Erhvervede koncessioner, patenter, licenser, varemærker samt  

 lignende rettigheder 3.
Goodwill 4.
Udviklingsprojekter under udførelse og forudbetalinger for  

 immaterielle anlægsaktiver II Materielle anlægsaktiver 1.
Grunde og bygninger 2.
Produktionsanlæg og maskiner 3.
Andre anlæg, driftsmateriel og inventar 4.
Materielle anlægsaktiver under udførelse og forudbetalinger  

 for materielle anlægsaktiver III Finansielle anlægsaktiver 1.
Kapitalandele i tilknyttede virksomheder 2.
Tilgodehavender hos tilknyttede virksomheder 3.
Kapitalandele i associerede virksomheder 4.
Tilgodehavender hos associerede virksomheder 5.
Andre værdipapirer og kapitalandele 6.
Andre tilgodehavender 7.
Egne kapitalandele 8.
Tilgodehavender hos virksomhedsdeltagere og ledelse OMSÆTNINGSAKTIVER I Varebeholdninger 1.
Råvarer og hjælpemidler 2.
Varer under fremstilling 3.
Fremstillede varer og handelsvarer 4.
Forudbetalinger for varer II Tilgodehavender 1.
Tilgodehavender fra salg og tjenesteydelser 2.
Igangværende arbejder for fremmed regning 3.
Tilgodehavender hos tilknyttede virksomheder 4.
Tilgodehavender hos associerede virksomheder 5.
Andre tilgodehavender 6.
Krav på indbetaling af virksomhedskapital 7.
Tilgodehavender hos virksomhedsdeltagere og ledelse 8.
Periodeafgrænsningsposter III Værdipapirer og kapitalandele 1.
Kapitalandele i tilknyttede virksomheder 2.
Egne kapitalandele 3.
Andre værdipapirer og kapitalandele IV Likvide beholdninger KORTFRISTEDE GÆLDSFORPLIGTELSER 1.
Gæld til realkreditinstitutter 2.
Anden gæld, der er optaget ved udstedelse af obligationer 3.
Kreditinstitutter i øvrigt 4.
Konvertible- og udbyttegivende gældsbreve 5.
Modtagne forudbetalinger fra kunder 6.
Leverandører af varer og tjenesteydelser 7.
Gæld til tilknyttede virksomheder 8.
Gæld til associerede virksomheder 9.
Selskabsskat 10.
Anden gæld 11.
Periodeafgrænsningsposter 12.
Forslag til udbytte for regnskabsåret OMSÆTNINGSAKTIVER MED FRADRAG AF KORTFRISTEDE  

 GÆLDSFORPLIGTELSER AKTIVER I ALT MED FRADRAG AF KORTFRISTEDE  

 GÆLDSFORPLIGTELSER LANGFRISTEDE GÆLDSFORPLIGTELSER 1.
Gæld til realkreditinstitutter 2.
Anden gæld, der er optaget ved udstedelse af obligationer 3.
Kreditinstitutter i øvrigt 4.
Konvertible- og udbyttegivende gældsbreve 5.
Modtagne forudbetalinger fra kunder 6.
Leverandører af varer og tjenesteydelser 7.
Gæld til tilknyttede virksomheder 8.
Gæld til associerede virksomheder 9.
Selskabsskat 10.
Anden gæld 11.
Periodeafgrænsningsposter HENSATTE FORPLIGTELSER 1.
Hensættelser til pensioner og lignende forpligtelser 2.
Hensættelser til udskudt skat 3.
Andre hensatte forpligtelser EGENKAPITAL I Virksomhedskapital II Overkurs ved emission III Reserve for opskrivninger IV Andre reserver 1.
Reserve for nettoopskrivning efter den indre værdis metode 2.
Reserve for egne kapitalandele 3.
Reserve for dagsværdi på investeringsaktiver 4.
Reserve for dagsværdi for biologiske aktiver 5.
Øvrige lovpligtige reserver 6.
Vedtægtsmæssige reserver 7.
Øvrige reserver V Overført overskud eller underskud 3. Skema for resultatopgørelse i beretningsform, artsopdelt  

 (regnskabsklasse B) (* ud for posten indikerer, at posten kan sammendrages, hvis betingelserne  

 i § 32 er opfyldt.
Bruttofortjeneste/Bruttotab i parentesen skal i så  

 fald placeres i stedet) 1.
Nettoomsætning * 2.
Ændring i lagre af færdigvarer, varer under fremstilling og  

 handelsvarer * 3.
Arbejde udført for egen regning og opført under aktiver  

 * 4.
Andre driftsindtægter * 5.
Eksterne omkostninger * a) Omkostninger til råvarer og hjælpemidler * b) Andre eksterne omkostninger * (Bruttofortjeneste/Bruttotab) 6.
Personaleomkostninger a) Lønninger b) Pensioner c) Andre omkostninger til social sikring 7.
Af- og nedskrivninger af materielle og immaterielle  

 anlægsaktiver 8.
Nedskrivninger af omsætningsaktiver, bortset fra finansielle  

 omsætningsaktiver 9.
Andre driftsomkostninger 10.
Indtægter af kapitalandele i tilknyttede virksomheder 11.
Indtægter af andre kapitalandele, værdipapirer og  

 tilgodehavender, der er anlægsaktiver 12.
Andre finansielle indtægter fra tilknyttede virksomheder 13.
Andre finansielle indtægter 14.
Nedskrivning af finansielle aktiver 15.
Finansielle omkostninger 16.
Ordinært resultat før skat 17.
Ekstraordinære indtægter 18.
Ekstraordinære omkostninger 19.
Ekstraordinært resultat før skat 20.
Skat af årets resultat 21.
Andre skatter 22.
Årets resultat 4. Skema for resultatopgørelse i beretningsform, funktionsopdelt  

 (regnskabsklasse B) (* ud for posten indikerer, at posten kan sammendrages, hvis betingelserne  

 i § 32 er opfyldt.
Bruttofortjeneste/Bruttotab i parentesen skal i så  

 fald placeres i stedet) 1.
Nettoomsætning * 2.
Produktionsomkostninger * 3.
Bruttoresultat * (Bruttofortjeneste/Bruttotab) 4.
Distributionsomkostninger 5.
Administrationsomkostninger 6.
Andre driftsindtægter 7.
Andre driftsomkostninger 8.
Indtægter af kapitalandele i tilknyttede virksomheder 9.
Indtægter af andre kapitalandele, værdipapirer og  

 tilgodehavender, der er anlægsaktiver 10.
Andre finansielle indtægter fra tilknyttede virksomheder 11.
Andre finansielle indtægter 12.
Nedskrivning af finansielle aktiver 13.
Finansielle omkostninger 14.
Ordinært resultat før skat 15.
Ekstraordinære indtægter 16.
Ekstraordinære omkostninger 17.
Ekstraordinært resultat før skat 18.
Skat af årets resultat 19.
Andre skatter 20.
Årets resultat 5. Skema for resultatopgørelse i beretningsform, artsopdelt  

 (regnskabsklasse C og D) (* ud for posten indikerer, at mellemstore virksomheder kan sammendrage  

 posten, hvis betingelserne i § 32 er opfyldt.
Bruttofortjeneste/Bruttotab i  

 parentesen skal i så fald placeres i stedet) 1.
Nettoomsætning * 2.
Ændring i lagre af færdigvarer, varer under fremstilling og  

 handelsvarer * 3.
Arbejde udført for egen regning og opført under aktiver  

 * 4.
Andre driftsindtægter * 5.
Eksterne omkostninger * a) Omkostninger til råvarer og hjælpemidler * b) Andre eksterne omkostninger * (Bruttofortjeneste/Bruttotab) 6.
Personaleomkostninger a) Lønninger b) Pensioner c) Andre omkostninger til social sikring 7.
Af- og nedskrivninger af materielle og immaterielle  

 anlægsaktiver 8.
Nedskrivninger af omsætningsaktiver, bortset fra finansielle  

 omsætningsaktiver 9.
Andre driftsomkostninger 10.
Indtægter af kapitalandele i tilknyttede virksomheder 11.
Indtægter af andre kapitalandele, værdipapirer og  

 tilgodehavender, der er anlægsaktiver 12.
Andre finansielle indtægter fra tilknyttede virksomheder 13.
Andre finansielle indtægter 14.
Nedskrivning af finansielle aktiver 15.
Finansielle omkostninger 16.
Resultat før skat og ekstraordinære poster 17.
Skat af ordinært resultat 18.
Ordinært resultat efter skat 19.
Ekstraordinære indtægter 20.
Ekstraordinære omkostninger 21.
Ekstraordinært resultat før skat 22.
Skat af ekstraordinært resultat 23.
Ekstraordinært resultat efter skat 24.
Andre skatter 25.
Årets resultat 6. Skema for resultatopgørelse i beretningsform,  

 funktionsopdelt (regnskabsklasse C og D) (* ud for posten indikerer, at mellemstore virksomheder kan sammendrage  

 posten, hvis betingelserne i § 32 er opfyldt.
Bruttofortjeneste/Bruttotab i  

 parentesen skal i så fald placeres i stedet) 1.
Nettoomsætning * 2.
Produktionsomkostninger * 3.
Bruttoresultat * (Bruttofortjeneste/Bruttotab) 4.
Distributionsomkostninger 5.
Administrationsomkostninger 6.
Andre driftsindtægter 7.
Andre driftsomkostninger 8.
Indtægter af kapitalandele i tilknyttede virksomheder 9.
Indtægter af andre kapitalandele, værdipapirer og  

 tilgodehavender, der er anlægsaktiver 10.
Andre finansielle indtægter fra tilknyttede virksomheder 11.
Andre finansielle indtægter 12.
Nedskrivning af finansielle aktiver 13.
Finansielle omkostninger 14.
Resultat før skat og ekstraordinære poster 15.
Skat af ordinært resultat 16.
Ordinært resultat efter skat 17.
Ekstraordinære indtægter 18.
Ekstraordinære omkostninger 19.
Ekstraordinært resultat før skat 20.
Skat af ekstraordinært resultat 21.
Ekstraordinært resultat efter skat 22.
Andre skatter 23.
Årets resultat Bemærkninger til lovforslaget Almindelige bemærkninger 1. Indledning Lovforslaget moderniserer årsregnskabslovgivningen.  

 Reglerne i den gældende årsregnskabslov og  

 årsregnskabsbekendtgørelse har på en række  

 fundamentale områder været uændret siden lovens fremkomst i  

 1981 og er således ikke fulgt med den betydelige udvikling i udlandet,  

 herunder ikke mindst i de internationale regnskabsstandarder.
 I de kommende år må man forvente en endnu  

 stærkere international påvirkning af den danske økonomi.  

 Denne stigende internationalisering vil kræve, at der i større  

 og større omfang indføres globale regnskabsregler.
Tilkomsten af nye regnskabsbrugere, som ofte ikke har den  

 samme baggrund i regnskabsvæsen som de traditionelle regnskabsbrugere,  

 kræver, at såvel indholdet i  

 årsregnskaber/koncernregnskaber i traditionel forstand, men også  

 indholdet i det stigende antal af andre beretninger, jf. afsnit 2, a, endnu  

 mere skal være rettet mod brugere med mindre teknisk kunnen.
Blandt  

 andet derfor har verbal og ikke-finansiel information i langt højere  

 grad end tidligere betydning, når regnskabsbrugere skal træffe  

 økonomiske beslutninger om virksomheden.
Disse udviklingstræk gør det  

 nødvendigt at ændre de nuværende regnskabsregler  

 væsentligt, så danske virksomheder kan aflægge  

 årsregnskaber m.v. med kvalitet på højde med og efter  

 samme standarder som udenlandske virksomheder.
Derved kan virksomhederne  

 bedre drage fordel af finansiering via de udenlandske kapitalmarkeder,  

 ligesom rapporteringen kan danne grundlag for kreditvurdering i forbindelse  

 med international samhandel.
Grundlaget for en ny lov er stadig de europæiske  

 regnskabsdirektiver 78/660/EØF (4. direktiv om årsregnskaber) og  

 83/349/EØF (7. direktiv om koncernregnskaber). Ved at udnytte 4.  

 direktivs rummelighed er der indført en række elementer fra det  

 værdibaserede regnskabskoncept, som svarer til den internationale  

 udvikling.
Det vil sige, at årsregnskabet i højere grad skal  

 sigte mod at opgøre virksomhedens reelle værdier, fremfor alene  

 at tage udgangspunkt i historiske kostpriser.
Værdibaserede og  

 fremadrettede regnskaber reducerer ikke nødvendigvis  

 regnskabsoplysningernes pålidelighed.
Markederne for mange aktiver og  

 forpligtelser har nemlig de senere år udviklet sig og udvikler sig  

 stadig så meget, at virksomhederne i fremtiden langt bedre kan  

 opgøre aktivers og forpligtelsers værdi til markedsbaserede  

 værdier.
Den internationale standardudstedende organisation,  

 International Accounting Standards Committee (IASC) har udviklet en  

 række regnskabsstandarder på kerneområderne for  

 regnskabsrapportering.
Den internationale sammenslutning af  

 børstilsyn, International Organisation of Securities Commissions  

 (IOSCO), er gået ind for disse kernestandarder som et regelsæt  

 for alle børsnoterede virksomheder, uanset på hvilken  

 fondsbørs virksomheden er noteret.
IASC viderefører arbejdet  

 med henblik på at udvikle standarder på alle områder.
Deres  

 standarder bygger på det værdibaserede koncept.
 Europakommissionen har taget de internationale  

 regnskabsstandarder til sig og har foreslået, at alle  

 børsnoterede selskaber i EU skal følge standarderne.  

 Lovforslaget skal ses i lyset af, at også andre virksomheder end de  

 børsnoterede vil have behov for at leve op til mere  

 værdibaserede principper i regnskabsrapporteringen.
Lovforslaget bygger på en rapport fra  

 Regnskabsrådet, jf. afsnit 4, efter et større udvalgsarbejde.  

 Regnskabsrådet nedsatte en bred arbejdsgruppe, som skulle varetage den  

 overordnede styring af arbejdet.
Denne gruppe nedsatte et antal undergrupper,  

 som behandlede de enkelte områder mere detaljeret.
Medlemmerne af  

 grupperne blev udpeget af de organisationer, der direkte eller indirekte er  

 repræsenteret i Regnskabsrådet.
I flere af grupperne deltog  

 desuden repræsentanter fra Erhvervs- og Selskabsstyrelsen,  

 Konkurrencestyrelsen, Told- og Skattestyrelsen, Finanstilsynet og  

 Økonomistyrelsen.
Erhvervs- og Selskabsstyrelsen varetog  

 sekretariatsarbejdet.
Lovforslaget følger i det store hele  

 konklusionerne i Regnskabsrådets rapport.
2. Lovforslagets indhold Bilaget til bemærkningerne indeholder en  

 indholdsfortegnelse til lovforslaget.
a.
Lovforslagets generalklausul Efter den gældende årsregnskabslov skal alene  

 årsregnskabet og koncernregnskabet give et retvisende billede af  

 selskabets henholdsvis koncernens aktiver og passiver, økonomiske  

 stilling samt resultatet. Årsberetningen (ledelsesberetningen) er ikke  

 omfattet af kravet.
Lovforslaget udbreder generalklausulen, "et retvisende  

 billede", til at gælde for hele det, der med et teknisk  

 fællesudtryk kaldes "årsrapporten". Det betyder, at foruden  

 resultatopgørelse, balance, eventuel  

 pengestrømsopgørelse og noter skal også  

 ledelsesberetningen bidrage til det samlede retvisende billede.
Hertil  

 kommer, at frivillige beretninger, der indgår i årsrapporten,  

 skal give et retvisende billede inden for rammerne af almindeligt anerkendte  

 retningslinier for sådanne beretninger.
Derved sikres, at hele  

 årsrapporten indeholder relevante og pålidelige oplysninger.
Udstrækningen af generalklausulen til at gælde  

 for det samlede regnskabsdokument har gjort det nødvendigt at have en  

 fællesbetegnelse for alle disse bestanddele, hvor årsregnskabet  

 udgør kernen.
Det er dog ikke muligt at bruge udtrykket  

 "årsregnskab" for det samlede dokument i lovforslaget, da 4. direktiv  

 har forbeholdt denne betegnelse for det regnskabsdokument, der består  

 af i det mindste balance, resultatopgørelse og noter.
I overensstemmelse med praksis for børsnoterede og  

 andre store virksomheder har Regnskabsrådet peget på ordet  

 "årsrapport", der udfylder netop den tilsigtede funktion for disse  

 virksomheder.
Dette udtryk er i fagkredse indarbejdet og er kort, selvom det  

 umiddelbart siger mindre om indholdet end "årsregnskab".
 Da udtrykket "årsregnskabslov" i almindelighed er  

 så indarbejdet og umiddelbart forståeligt i brede kredse, er det  

 fundet mest hensigtmæssigt at anvende dette i lovens titel i form af  

 udtrykket "årsregnskab m.v.". Udtrykket er imidlertid ikke egnet til  

 gennemgående brug som fællesbetegnelse i lovforslaget som  

 helhed.
 Det må under alle omstændigheder forventes, at  

 ordet årsregnskab   om end usystematisk   nu som hidtil vil forblive  

 det i almindelig tale anvendte udtryk for såvel det egentlige  

 årsregnskab som det samlede dokument.
 For at sikre et bedre grundlag for at udfylde  

 generalklausulen om et retvisende billede er der indføjet en  

 begrebsramme svarende til de begrebsrammer, som kendes fra IASC og det  

 amerikanske Financial Accounting Standards Board (FASB). Begrebsrammen er en  

 overordnet ramme, hvori regnskabets formål, grundlæggende  

 begreber og sammenhænge systematiseres.
b.
Lovforslagets anvendelsesområde og opbygning Den gældende årsregnskabslov omfatter direkte  

 aktieselskaber, partnerselskaber (kommanditaktieselskaber), anpartsselskaber  

 samt interessentskaber og kommanditselskaber, hvori alle fuldt ansvarlige  

 deltagere er et aktie-, anparts- eller kommanditaktieselskab eller et selskab  

 med en tilsvarende retsform.
En række andre virksomheder er omfattet af  

 loven på grund af henvisninger i de for disse virksomheder  

 gældende love.
 Et af formålene med lovforslaget er at samle alle  

 regnskabsregler for driftsøkonomiske (finansielle) regnskaber i en  

 lov, således at en virksomhed ikke skal se i flere love for at  

 afgøre, om den er omfattet af driftsøkonomiske regnskabsregler  

 og i givet fald hvilke.
I forslaget er alle erhvervsdrivende virksomheder som  

 udgangspunkt omfattet af pligten til at udarbejde årsrapport.
Undtaget  

 er dog finansielle virksomheder og virksomheder omfattet af lov om statens  

 regnskabsvæsen eller omfattet af regnskabsregler fastsat ved eller i  

 henhold til lov om kommunernes styrelse. Økonomiministeren er ved at  

 udarbejde et lovforslag om finansielle virksomheder, hvor lovforslagets  

 regler om årsrapport og revision er harmoniseret med  

 nærværende lovforslag.
Forslaget omfatter nu direkte også erhvervsdrivende  

 fonde og erhvervsdrivende virksomheder med begrænset ansvar.
Personligt  

 ansvarlige virksomheder er udover enkelte bestemmelser kun omfattet af  

 forslagets krav til årsrapporter, hvis de frivilligt udarbejder en  

 sådan.
Selv om lovens anvendelsesområde udvides, betyder  

 det dog ikke, at alle virksomheder skal aflægge årsrapport efter  

 samme bestemmelser.
Udvidelsen medfører heller ikke en udvidelse i  

 antallet af virksomheder, der er underlagt lovpligtig revision, eller som  

 skal offentliggøre deres årsrapport.
De hidtil anvendte  

 størrelsesgrænser i lov om visse erhvervsdrivende virksomheder  

 videreføres i lovforslaget.
Disse størrelsesgrænser  

 betyder, at visse virksomheder så som andelsselskaber og  

 erhvervsdrivende foreninger kun er forpligtet til at udarbejde  

 driftsøkonomiske årsregnskaber, såfremt de overstiger  

 visse størrelsesgrænser.
Størrelsesgrænserne i gældende  

 årsregnskabslov, der har baggrund i de europæiske  

 regnskabsdirektiver, videreføres også i lovforslaget.
Disse  

 størrelsesgrænser regulerer ikke, hvem som skal aflægge  

 årsregnskaber, men alene hvilke detailbestemmelser de enkelte  

 virksomheder er omfattet af.
Gældende årsregnskabslov er ikke opdelt efter  

 virksomhedernes størrelse.
Derimod er undtagelser, der er baseret  

 på virksomhedernes størrelse, samlet i et særskilt  

 kapitel.
Små virksomheder skal derfor først læse alle  

 lovens bestemmelser, for herefter at finde ud af, at de er undtaget fra flere  

 af disse.
Forslaget er i modsætning hertil struktureret efter  

 en "byggeklodsmodel". Princippet i denne model er, at små virksomheder  

 skal følge relativt få, generelle krav, mens større  

 virksomheder skal følge flere og mere detaljerede krav.
Det sker ved,  

 at de fleste af forslagets regnskabsbestemmelser er inddelt i  

 regnskabsklasser A, B, C og D, som hver indeholder et sæt  

 regnskabsbestemmelser.
I modellen udgør A den laveste klods med ganske  

 få bestemmelser, mens de øvrige klodser indeholder supplerende  

 regnskabsbestemmelser, som bygger oven på de lavereliggende  

 byggeklodser.
Reguleringstætheden er først betydelig for  

 regnskabsklasse B, der i realiteten indeholder byggeklodsmodellens kerne af  

 regler.
For virksomhederne i regnskabsklasse B er kravene dog  

 væsentligt færre og mindre komplicerede end for regnskabsklasse C  

 og D.
Derved undgår disse virksomheder at skulle anvende mange af de  

 krav, der følger af moderniseringen og internationaliseringen.  

 Herudover indeholder forslaget lempelser i forhold til gældende lov,  

 men også yderligere krav, navnlig for C og D-virksomhederne.
 Fordelen ved modellen er, at små virksomheder i  

 princippet kan nøjes med at læse, hvad der lige er  

 nødvendigt for dem, fordi de kun omfattes af klasse A eller klasse B.  

 Mellemstore og store virksomheder omfattes af flere regnskabsklasser og skal  

 derfor sætte sig ind i hele eller større dele af loven.
c. Årsrapportens indhold Ud over generalklausulen om et retvisende billede bygger  

 den gældende lov på en række grundlæggende  

 forudsætninger om fortsat drift, kontinuitet, forsigtighed,  

 periodisering og bruttoværdi.
Målingen af aktiver skal efter  

 gældende lov som udgangspunkt ske til historiske anskaffelses- eller  

 kostpriser, det vil sige til de priser, som aktiverne i sin tid er anskaffet  

 eller produceret til.
 I forhold til gældende årsregnskabslov er de  

 grundlæggende forudsætninger i lovforslaget udbygget i  

 overensstemmelse med de internationalt gældende krav.
Begrebsrammens definitioner er i forslaget orienteret mod  

 balancens elementer.
Indregningen i resultatopgørelsen baseres derfor  

 på måling af balancens elementer.
Måling af aktiver skal herefter som udgangspunkt ske  

 til dagsværdi.
Denne kan dog af hensyn til regnskabsdirektiverne og  

 begrænsninger i IAS-standarderne ikke gennemføres for alle  

 balancens elementer.
Materielle anlægsaktiver skal fortsat måles  

 med udgangspunkt i kostprisen.
Kravene til indregning af immaterielle  

 anlægsaktiver er strammet op, så virksomhederne i større  

 omfang skal indregne sådanne, f.eks. goodwill.
Immaterielle  

 anlægsaktiver skal måles med udgangspunkt i kostprisen.
For finansielle aktiver og forpligtelser er  

 dagsværdi indført i stort omfang.
Også  

 investeringsvirksomheder kan i udstrakt grad anvende dagsværdier,  

 f.eks. på investeringsejendomme.
Dagsværdier har endvidere stor  

 betydning for mange landbrug.
Hvor disse landbrug overgår til  

 selskabsform, vil de efter lovforslaget kunne følge samme praksis som  

 landbrugsvirksomheder, der ikke er selskaber.
 Kapitalandele i datter- og associerede virksomheder skal  

 indregnes og måles til indre værdi (equity-metoden). Dette er dog  

 ikke et krav for virksomheder i regnskabsklasse B.
Reglerne om indregning og måling af  

 omsætningsaktiver, der ikke er finansielle, ændres ikke  

 væsentligt.
Dog skal mellemstore og store virksomheder fremover  

 indregne indirekte produktionsomkostninger som en del af kostprisen.
Reglerne om indregning og måling af hensatte  

 forpligtelser (hensættelser) er strammet op.
Udskudt skat skal fremover  

 som alt overvejende hovedregel hensættes, hvilket er i overensstemmelse  

 med de internationale standarder.
 Generelt er der lempeligere krav til små  

 virksomheder, navnlig med hensyn til indregning af immaterielle aktiver.
 Lovforslaget kræver endvidere, at virksomhederne i  

 regnskabsklasse C og D udarbejder en pengestrømsopgørelse.
 Kravene til oplysninger er opdelt i noter og  

 ledelsesberetning på en mere konsekvent måde end i dag, og  

 oplysninger om anvendt regnskabspraksis skal samles i ét afsnit.
Af nye oplysningskrav skal nævnes oplysning om  

 eventualaktiver, om nærtstående parter og om ophørende  

 aktiviteter.
Det sidstnævnte krav kan være vanskeligt at opfylde,  

 hvorfor det ikke kræves for virksomheder omfattet af regnskabsklasse  

 B.
For virksomhederne i regnskabsklasse C og D skal  

 ledelsesberetningen (årsberetningen) fremover indeholde oplysninger om  

 virksomhedens særlige risici, særlige forudsætninger for  

 virksomhedens omtale af forventninger til fremtiden, fem års hoved- og  

 nøgletal, ligesom virksomhedens vidensressourcer og  

 miljøforhold skal omtales.
Endvidere skal det beskrives, hvorvidt  

 tidligere udmeldte forventninger til fremtiden er overholdt.
Virksomheder  

 inden for regnskabsklasse B er kun omfattet af et krav om en   minimal  

 ledelsesberetning med oplysning om bl.a. virksomhedens hovedaktivitet.
d.
Koncernregnskab samt regnskab for fusion og spaltning I Danmark har der indtil nu kun eksisteret sporadiske  

 regler for fusionsregnskaber, selvom en fusion i økonomisk og  

 regnskabsteknisk henseende ligner en koncernetablering.
Internationalt er  

 fusioner og koncernetableringer blevet behandlet efter samme regler, hvilket  

 også i stor grad er sket i praksis herhjemme.
 Det foreslås derfor at overføre reglerne om  

 koncernetablering på fusioner og lignende  

 virksomhedssammenslutninger.
Reglerne om virksomhedsovertagelser og  

 -sammenlægninger er, hvor det er muligt, tilpasset de internationale  

 standarder.
Såvel positiv som negativ goodwill skal indregnes i  

 balancen, og goodwill skal afskrives løbende.
Muligheden for at  

 straksnedskrive erhvervet koncerngoodwill over egenkapitalen udgår  

 derfor.
Fremover bliver der mulighed for, at danske koncerner, som  

 har et udenlandsk moderselskab udenfor EU, under visse betingelser kan  

 undlade at udarbejde koncernregnskab mod at indsende det udenlandske  

 moderselskabs koncernregnskab.
Denne lempelse gælder i dag kun for  

 danske koncerner, der har en modervirksomhed i Danmark eller i et andet  

 EU-land.
 Koncerner, der samlet opfylder  

 størrelsesgrænserne for regnskabsklasse B, er fortsat undtaget  

 for kravet om koncernregnskaber.
e.
Regler om revisorer Efter gældende lov skal alle virksomheder, der er  

 omfattet af loven, have deres årsregnskaber og koncernregnskaber  

 revideret.
Revisor skal være statsautoriseret eller registreret  

 revisor.
Børsnoterede og statslige aktieselskaber skal dog lade  

 årsregnskabet m.v. revidere af to revisorer, hvoraf den ene skal  

 være statsautoriseret.
Lovforslaget viderefører gældende regler for  

 revision for så vidt angår virksomhederne i regnskabsklasse B og  

 C.
For de børsnoterede og statslige aktieselskaber (klasse D)  

 foreslås kravet om to revisorer afskaffet. Årsrapporter efter  

 regnskabsklasse D skal dog fortsat revideres af mindst en statsautoriseret  

 revisor.
Forslaget kræver ikke, at supplerende beretninger  

 skal revideres, men bemyndiger Erhvervs- og Selskabsstyrelsen til at  

 kræve revision af supplerende beretninger for virksomheder i  

 regnskabsklasse C eller D.
Et sådant krav forudsætter dog  

 udvikling af almindeligt anerkendte retningslinier for udarbejdelse og  

 revision af sådanne beretninger.
 I forbindelse med lovforslagets udarbejdelse har  

 muligheden for at lempe revisionspligten for små virksomheder med  

 begrænset hæftelse (klasse B) været overvejet.  

 Lempelsesmuligheden, der findes i 4. selskabsdirektivs artikel 51, udnyttes i  

 en række medlemstater i EU.
Baggrunden for ønsket om lempelse er bl.a., at  

 undersøgelser har vist, at revision er en af de største byrder  

 for virksomhederne.
Det har i den forbindelse været fremført, at  

 omkostningerne til revision ikke står mål med nytten.
Ved  

 vurderingen af om det er hensigtsmæssigt at lempe revisionspligten, er  

 der imidlertid en række hensyn, der skal afvejes mod hinanden.
En  

 eventuel lempelse og omfanget heraf må derfor bero på  

 indgående undersøgelser af nytte og ulemper.
For at give yderligere plads til sådanne  

 undersøgelser udskydes spørgsmålet om lempelse af  

 revisionspligten til den kommende ændring af revisorlovene.
Det  

 forudsættes som et led heri, at revisorforeningerne,  

 Revisorkommissionen, erhvervsorganisationerne og Skatteministeriet går  

 aktivt ind i undersøgelsesarbejdet.
En arbejdsgruppe under Justitsministeriets  

 "Brydensholdt-udvalg" vedrørende økonomisk kriminalitet og  

 datakriminalitet har i delbetænkning nr. 1379/1999 foreslået, at  

 revisor i tilfælde af grov økonomisk kriminalitet dels skal  

 fratræde, når ledelsen begår økonomisk kriminalitet  

 og ikke reagerer på revisorens henvendelse ved enten at rette op  

 på forholdet eller indkalde til en generalforsamling, dels skal  

 indberette årsagen til fratrædelsen til Erhvervs- og  

 Selskabsstyrelsen.
Sigtet med forslaget er at fremskynde revisors  

 rapporteringspligt til omverdenen, idet rapporteringen i dag kun opnås  

 ved revisionspåtegningen på årsregnskabet og altså  

 ikke direkte til politiet og uden ugrundet ophold.
Den forventede vedtagelse af en udvidelse af  

 hvidvaskdirektivet, blandt andet på revisorområdet,  

 indebærer imidlertid, at stillingtagen til delbetænkningens  

 forslag bør afvente implementeringen af hvidvaskdirektivet, da  

 direktivet ikke vil åbne op for en "fratrædelsesmulighed" for  

 revisor.
Derimod skal revisor indberette om al mistanke uden  

 forudgående at have orienteret ledelsen herom.
Det er ikke  

 hensigtsmæssigt på nuværende tidspunkt at indføre  

 nye regler, som i hvert fald i relation til hvidvaskområdet under alle  

 omstændigheder vil skulle ændres i forbindelse med den endelige  

 implementering af direktivet.
I det hele taget synes det ikke heldigt at have  

 to forskellige regelsæt for revisors indberetningspligt, alt  

 afhængigt af om der er tale om indberetning af kriminalitet i bred  

 forstand eller kriminalitet i relation til hvidvask.
Direktivet forventes  

 snart vedtaget og skal implementeres inden for 18 måneder efter  

 vedtagelsen.
f.
Princippet om loven som en rammelov Den gældende årsregnskabslov er ikke opbygget  

 med henblik på, at lovens bestemmelser skal udfyldes med standarder.
I  

 praksis ses dog udfyldende regler på de områder, hvor loven er  

 tavs, men udfyldelsen sker ikke systematisk.
Den gældende lov  

 indeholder ej heller hjemmel til etablering af en standardudstedende  

 organisation.
Lovforslaget er som udgangspunkt tænkt som en  

 rammelov, der skal udfyldes ved regnskabsstandarder.
Det er muligt for  

 Erhvervs- og Selskabsstyrelsen at overlade denne opgave til en bredt  

 sammensat uafhængig organisation.
Organisationen tænkes underlagt  

 et vist offentligt tilsyn, der navnlig over for omverdenen skal sikre en  

 forsvarlig forretningsgang.
Dette tilsyn tænkes varetaget af Erhvervs-  

 og Selskabsstyrelsen.
I rammerne findes de grundlæggende bestemmelser, der  

 overordnet fastlægger, hvorledes årsrapporter skal udarbejdes og  

 aflægges.
Standarderne fastsætter så i detaljer, hvorledes  

 disse principper skal udmøntes.
Da Danmark i stort omfang er forpligtet af de  

 europæiske regnskabsdirektiver til ret meget detaljeregulering, kan  

 princippet kun delvist gennemføres.
Forslaget indeholder derfor en  

 betydelig mængde detaljeregler, der i det store og hele er  

 videreført fra den gældende årsregnskabslov.
 Der henvises til afsnit 8 nedenfor om muligheden for  

 alternativ regnskabsregulering i form af standarder, samt  

 bemærkningerne til forslagets § 136.
g.
Andet I forslaget indgår i øvrigt en modernisering  

 af reglerne om elektronisk indberetning m.v., der i overensstemmelse med  

 regeringens erhvervsstrategi .dk 21 skal fremme den digitale forvaltning  

 (e-administration).
3. Følgelov Samtidigt med dette lovforslag fremsættes forslag  

 til Lov om ændring af lov om aktieselskaber, lov om anpartsselskaber,  

 lov om erhvervsdrivende fonde, lov om erhvervsdrivende virksomheder, lov om  

 statsautoriserede revisorer og lov om registrerede revisorer (Ændringer  

 som følge af lov om erhvervsdrivende virksomheders aflæggelse af  

 årsregnskab m.v.).
Dette lovforslag indeholder en række  

 ændringsbestemmelser, der hidrører fra behovet for at  

 gøre årsregnskabsloven til en lov for alle de berørte  

 virksomheder.
Hidtil har den som udgangspunkt været en  

 årsregnskabslov for aktie- og anpartsselskaber.
Herved måtte  

 lovkomplekset renses for en række regler af selskabsretligt og  

 revisorretligt tilsnit, og disse regler overføres til deres respektive  

 love.
4. Regnskabsrådet Regnskabsrådet er et rådgivende organ for  

 Erhvervs- og Selskabsstyrelsen med henblik på regnskabsmæssige  

 emner.
Lovforslaget bygger på en rapport fra Regnskabsrådet fra  

 marts 1999. Regnskabsrådet har desuden givet råd under  

 forberedelsen af lovforslaget.
 Rådet er nedsat med hjemmel i den gældende  

 årsregnskabslovs § 63 c og har repræsentanter fra Foreningen af  

 Statsautoriserede Revisorer, Foreningen Registrerede Revisorer FRR,  

 Advokatrådet, Handelshøjskolen i København,  

 Finansrådet, Realkreditrådet, Forsikring & Pension, Dansk  

 Industri, Dansk Arbejdsgiverforening, Danmarks Rederiforening,  

 Håndværksrådet, Entreprenørforeningen, Dansk Handel  

 & Service, Det Danske Handelskammer, Arbejderbevægelsens  

 Erhvervsråd, Landsorganisationen i Danmark, Foreningen af  

 Firmapensionskasser, Arbejdsmarkedets Tillægspension,  

 Lønmodtagernes Dyrtidsfond, Den Danske Finansanalytikerforening,  

 Danske Andelsselskaber, Erhvervsministeriets Departement og Erhvervs- og  

 Selskabsstyrelsen.
5. Høring Lovforslaget har været sendt i høring hos  

 Advokatrådet, Amtsrådsforeningen i Danmark,  

 Arbejderbevægelsens Erhvervsråd, Arbejdsmarkedets  

 Tillægspension, Arbejdsministeriet, By- og Boligministeriet, Byggeriets  

 Arbejdsgivere, Børsmæglerforeningen, Danmarks Nationalbank,  

 Danmarks Rederiforening, Dansk Aktionærforening, Dansk  

 Arbejdsgiverforening, Dansk Ejendomsmæglerforening, Dansk  

 Erhvervsgartnerforening, Dansk Familielandbrug, Dansk Handel og Service,  

 Dansk Industri, Dansk Management Råd, Danske Andelskasser, Danske  

 Andelsselskaber, De Danske Landboforeninger, De Samvirkende  

 Købmandsforeninger (DSK), Den Danske Finansanalytikerforening, Det  

 Danske Handelskammer, Det Kooperative Fællesforbund, Det  

 Økonomiske Råds Sekretariat, Entreprenørforeningen,  

 Finansministeriet, Finansrådet, Finanssektorens Arbejdsgiverforening,  

 Forbrugerrådet, Foreningen af Firmapensionskasser, Foreningen  

 Registrerede Revisorer FRR, Foreningen af Statsautoriserede Revisorer,  

 Foreningen Danske Revisorer, Forsikring & Pension, Forskningsministeriet,  

 Forsvarsministeriet, Funktionærernes og Tjenestemændenes  

 Fællesråd, Færøernes Landsstyre, Grønlands  

 Hjemmestyre, Handelshøjskolen i København,  

 Handelshøjskolen i Århus, HK Handel,  

 Håndværksrådet, Indenrigsministeriet,  

 Ingeniørforeningen i Danmark, Justitsministeriet, Kirkeministeriet,  

 Kommunernes Landsforening, Kommunernes Revisionsafdeling, Kulturministeriet,  

 Københavns Fondsbørs A/S, Københavns Magistrat,  

 Københavns Universitet, Landbrugets Rådgivningscenter,  

 Landbrugsrådet, Landsorganisationen i Danmark, Ledernes  

 Hovedorganisation, Liberale Erhvervs Råd, Lønmodtagernes  

 Dyrtidsfond, Miljø- og Energiministeriet, Ministeriet for  

 Fødevarer, Landbrug og Fiskeri, Realkreditrådet, REVIFORA,  

 Forening for revision, økonomi og ledelse, Revisorkommissionen,  

 Rigsrevisionen, Roskilde Universitetscenter, Skatteministeriet,  

 Socialministeriet, Statsadvokaturen for Særlig Økonomisk  

 Kriminalitet, Statsministeriet, Sundhedsministeriet, Syddansk Universitet,  

 Trafikministeriet, Udenrigsministeriet, Undervisningsministeriet,  

 Værdipapircentralen, Økonomiministeriet, Aalborg Universitet og  

 Aarhus Universitet.
6. Økonomiske og administrative konsekvenser for stat, kommuner  

 og amtskommuner Lovforslaget forventes at få økonomiske  

 konsekvenser for staten.
Væsentligst vil forslaget medføre en  

 merudgift for staten til delvis dækning af udgifterne til etablering og  

 drift af det i lovforslagets §§ 136 og 137 nævnte standardudstedende  

 organ.
Det forventes, at en række erhvervsorganisationer vil bidrage  

 til finansieringen.
Der forudsættes således både privat og  

 offentlig finansiering.
Det er forudsat, at organet skal være en  

 privatretlig organisation, enten i fond eller foreningsform.
Udgifterne skal  

 dække et mindre sekretariat samt et antal løst ansatte  

 projektmedarbejdere, der skal forestå sekretariats- og referentarbejde  

 med de enkelte standarder, samt leje af lokaler, trykke- og  

 distributionsomkostninger m.v.
De samlede totale, løbende  

 driftsudgifter skønnes at udgøre ca. 5 mio. kroner  

 årligt.
Størrelsen at de årlige driftsudgifter  

 afhænger af organisationens aktivitetsniveau, herunder antallet af  

 udstedte standarder.
 Herudover skal organisationen afholde etableringsudgifter,  

 som skønnes ikke at overstige 2 mio. kroner.
 Spørgsmålet om, hvor stor en del af drifts-  

 og opstartsudgifterne, der skal dækkes af staten, er endnu ikke  

 afklaret med de berørte organisationer.
Til dækning af etablerings- og driftsudgifterne vil  

 Erhvervs- og Selskabsstyrelsens driftsbudget i år 2002 skulle  

 forøges med op til 7 mio. kroner og i de efterfølgende år  

 med op til 5 mio. kroner.
Kan finansieringen ikke gennemføres på  

 denne måde, er der i lovforslagets § 156, stk. 2, indført en  

 hjemmel til at opkræve et årligt gebyr hos de af loven omfattede  

 virksomheder til dækning af udgifterne.
Lovforslaget vil endvidere kræve en ændring af  

 Erhvervs- og Selskabsstyrelsens edb-systemer.
En sådan ændring  

 vil medføre en engangsmerudgift i år 2001, der anslås til  

 ca. t.kr. 750.
 Forslaget forventes ikke at få økonomiske  

 eller administrative konsekvenser for kommuner og amtskommuner eller  

 administrative konsekvenser for staten.
7. Økonomiske og administrative konsekvenser for  

 erhvervslivet Lovforslaget må vurderes at have positiv betydning  

 for erhvervslivet generelt og vil medvirke til at styrke virksomhedernes  

 strukturelle konkurrenceevne.
Det er vigtigt for danske virksomheder, at  

 reglerne for udarbejdelse af regnskaber er tidssvarende og ikke adskiller sig  

 afgørende fra tilsvarende krav i andre industrialiserede lande.
Hvis  

 regnskabsreglerne i Danmark adskiller sig væsentligt fra reglerne i  

 andre industrialiserede lande, kan det betyde højere  

 kapitalomkostninger for danske virksomheder, fordi investorerne vil  

 søge mod virksomheder, som bedre kan dokumentere deres  

 økonomiske stilling, udviklingsmuligheder og risiko ved investeringen  

 på en måde, som investorerne kender.
Ligeledes kan det  

 gøre det vanskeligere at indgå samarbejdsaftaler med kunder,  

 leverandører og partnere.
 Lovforslaget tilgodeser derfor også et ønske  

 fra erhvervslivets interesseorganisationer.
Lovforslaget lægger op til en væsentlig  

 administrativ lettelse for de ca. 300.000 personligt ejede virksomheder, der  

 i henhold til gældende bogføringslovgivning skal udarbejde  

 årsregnskab.
Langt størstedelen af disse virksomheder er ganske  

 små virksomheder med ingen eller kun få ansatte, og hvor ejeren  

 selv deltager i virksomhedens drift.
Efter lovforslaget kan disse  

 virksomheder fremover undlade at udarbejde årsregnskab.
 Hvis virksomheden selv vælger at aflægge  

 årsregnskab, skal det blot udarbejdes efter lovforslagets  

 grundlæggende minimumsregler, der stort set svarer til  

 regnskabsbestemmelserne i gældende bogføringslovgivning.
For små aktie- og anpartsselskaber m.v., der  

 omfattes af lovforslagets regnskabsklasse B, indeholder forslaget også  

 visse administrative lettelser.
Inddelingen i afgrænsede  

 regnskabsklasser med forskellige krav til omfang og dokumentation betyder, at  

 små selskaber m.v. vil få lettere ved at anvende lovforslagets  

 regler, da de fremover kan nøjes med at sætte sig ind i  

 nærmere afgrænsede dele af loven.
Endvidere indeholder forslaget  

 enkelte konkrete lempelser i reglerne vedrørende oplysninger.
Af hensyn til regnskabsbrugerne er kravene til  

 regnskabsaflæggelse m.v. ændret på en række  

 områder i klasse B.
F.eks. er der nu indført lovkrav om  

 udarbejdelse af en ledelsesberetning og krav om indregning af udskudt skat.  

 For mange virksomheder vil dette ikke være en ekstra byrde, da de  

 allerede gør det i dag.
Hvorvidt det vil medføre  

 meromkostninger   i et vist mindre omfang   afhænger af den enkelte  

 virksomheds konkrete aktiviteter og dispositioner, samt af i hvilket omfang  

 virksomheden allerede i dag anvender de værdiansættelsesmetoder  

 m.v., som lovforslaget kræver.
Der er ligeledes indført ændrede krav for  

 store og mellemstore virksomheder, som omfattes af klasse C, samt  

 børsnoterede og statslige aktieselskaber, der omfattes af klasse D.  

 F.eks. skal virksomhederne i større omfang indregne immaterielle  

 anlægsaktiver og indregne indirekte produktionsomkostninger i  

 fremstillede aktiver.
Endvidere indføres regler for fusionsregnskaber,  

 som bl.a. stiller krav om, at der i lighed med koncernetablering foretages en  

 omvurdering af aktiver og forpligtigelser ved fusioner.
De ændrede krav gør det lettere for  

 internationalt orienterede virksomheder at aflægge årsregnskab  

 efter de internationale IAS-standarder, fordi forslaget i videst muligt  

 omfang tager højde herfor.
I denne forbindelse bemærkes, at  

 Europakommissionen forudsætter, at alle børsnoterede  

 virksomheder i EU skal anvende IAS-standarderne inden 2005.
Det forventes, at større virksomheder og  

 erhvervsorganisationerne bidrager til finansieringen af den nye  

 standardudstedende organisation gennem frivillige bidrag, samt at de  

 organisationer, som deltager i organisationen betaler et kontingent for  

 deltagelsen.
Alle danske virksomheder får gennem organisationen adgang  

 til løbende opdaterede standarder for årsrapporter i  

 overensstemmelse med internationale krav.
På revisionsområdet lægger forslaget op  

 til en afskaffelse af kravet om to revisorer i børsnoterede og  

 statslige aktieselskaber.
Dette må forventes i et vist omfang at  

 reducere disse virksomheders omkostninger til revision.
De administrative konsekvenser af lovforslaget har  

 været forelagt 3 fokuspaneler bestående af virksomheder omfattet  

 af henholdsvis regnskabsklasse A, B og C-D.
Virksomhederne har vurderet  

 konsekvenserne på baggrund af en komprimeret lovbeskrivelse.  

 Lovforslagets omfang og tekniske karakter gør imidlertid, at  

 virksomhederne kan have vanskeligt ved at vurdere lovforslagets reelle  

 konsekvenser og byrdernes tidsmæssige omfang.
Resultaterne viser, at lovforslaget stort set ikke  

 forventes at få administrative konsekvenser for virksomheder i klasse  

 A.
At resultatet ikke viser en reduktion i de administrative byrder skal ses  

 i sammenhæng med, at flertallet af de adspurgte virksomheder svarer, at  

 de vil fortsætte med at udarbejde årsregnskab, selvom det bliver  

 frivilligt.
Som tidligere nævnt skal sådanne frivillige  

 årsregnskaber udarbejdes efter regler i klasse A, der stort set svarer  

 til gældende regler.
Det er væsentligt at pointere, at  

 lovforslaget ikke pålægger virksomhederne at udarbejde  

 årsregnskab, men blot stiller visse minimumskrav, hvis virksomhederne  

 selv vælger at udarbejde et sådant.
1/5 af virksomhederne i klasse B forventer øgede  

 administrative byrder i omstillingsfasen (43 timer i gennemsnit).  

 Herudover forventer 10 % behov for ekstern assistance, ligesom 10% forventer  

 behov for uddannelse af administrative medarbejdere.
Stort set ingen  

 virksomheder forventer øgede løbende administrative  

 byrder.
Dog forventer 5% behov for løbende ekstern assistance, ligesom  

 5 % forventer behov for løbende uddannelse af administrative  

 medarbejdere.
Resultatet afspejler, at en del virksomheder vurderer, at  

 de allerede i dag opfylder lovforslagets krav, og at de derfor ikke  

 berøres af ændringerne.
F.eks. udarbejder mange selskaber en  

 ledelsesberetning, selvom gældende lov ikke kræver det.
Byrderne  

 i omstillingsfasen og behovet for uddannelse og ekstern assistance kan  

 formentlig henføres til, at virksomhederne skal sætte sig ind i  

 en ny lov, og tilrettelægge nye administrative rutiner.
 På grund af det forholdsvis begrænsede antal  

 virksomheder i klasse A og B, der vurderer, at lovforslaget vil  

 påføre dem administrative byrder, er det ikke muligt at beregne  

 administrative konsekvenser på samfundsniveau.
1/3 af virksomhederne omfattet af klasse C-D forventer  

 øgede administrative byrder i omstillingsfasen (29 timer i  

 gennemsnit). På samfundsniveau er omstillingsbyrderne beregnet til at  

 befinde sig i intervallet fra 15.000 til 45.000 timer.
Herudover forventer  

 1/5 behov for ekstern assistance, ligesom 1/5 forventer behov for uddannelse.  

 1/3 forventer øgede løbende byrder (84 timer pr.  

 år i gennemsnit). Disse byrder er på samfundsniveau beregnet til  

 at befinde sig i intervallet fra 50.000 til 120.000 timer pr. år.  

 Endvidere forventer 1/5 behov for løbende ekstern assistance, mens 5%  

 forventer behov for løbende uddannelse af administrative  

 medarbejdere.
En stor del af respondenterne i klasse C-D har svaret, at  

 forslaget indeholder mange positive elementer, og at de bifalder  

 lovforslaget.
Flere ser forslaget som en nødvendig tilpasning til  

 international regnskabspraksis.
For at udbrede kendskabet til de nye regler vil Erhvervs-  

 og Selskabsstyrelsen i løbet af 2001 og 2002 i samarbejde med  

 erhvervslivets organisationer iværksætte oplysningskampagner m.v.  

 Endvidere er det tanken, at Erhvervs- og Selskabsstyrelsen skal udarbejde  

 målrettede vejledninger for forskellige virksomhedstyper og stille  

 internetbaserede støtteværktøjer til rådighed,  

 navnlig for små virksomheder, via styrelsens hjemmeside.
Dette vil  

 lette indførelsen af de nye regler om regnskabsrapportering og vil  

 reducere de administrative byrder i forbindelse hermed.
8. Mulighed for alternativ regulering i form af standarder Lovforslaget åbner i §§ 136 og 137 mulighed for at  

 bemyndige et privatretligt standardudstedende organ til at udfylde  

 rammeregler i loven med tekniske detaljeregler i regnskabsstandarder.
Dette hænger sammen med, at lovgivningen af  

 naturlige grunde har svært ved at absorbere den tekniske udvikling  

 hurtigt nok og ved at skulle rumme de mange, nødvendige tekniske og  

 ofte ret komplicerede detaljer.
Det vil derfor ofte være  

 uhensigtsmæssigt, hvis lovgivningen skulle være førende  

 med hensyn til udviklingen, f.eks. af nye regnskabsmodeller eller ved  

 reformer af bestående modeller.
Den egentlige lovgivning kan derimod  

 med sin større accept i samfundet bedre samle op på den tekniske  

 udvikling, når den har fået lov at udvikle sig.
 Standarderne, der forudses udviklet med deltagelse af  

 virksomhedernes interessegrupper, navnlig brugere, udarbejdere og revisorer,  

 er mere fleksible og tilpasselige, end en lovgivning kan være, og kan  

 løbende tilpasses den tekniske og internationale udvikling.
Forslaget begrænser naturligvis på ingen  

 måde muligheden for at gennemføre lovkrav på de  

 områder, hvor det anses for nødvendigt.
Det vil i sagens natur  

 heller ikke være muligt for de udstedte regnskabsstandarder at  

 ændre ved de forhold, som er reguleret direkte i loven, medmindre denne  

 selv forudsætter noget sådant.
 Samtidigt åbnes mulighed for, at bestemte grupper af  

 virksomheder, navnlig børsnoterede selskaber, kan påbydes eller  

 tillades helt at anvende de internationale regnskabsstandarder, der udvikles  

 af IASC, der er en international privatretlig standardudsteder.
9. Brugerundersøgelse over oplysninger i årsregnskabet og  

 undtagelser for små selskaber Erhvervs- og Selskabsstyrelsen og lektor, Ph.D.
Bent  

 Warming-Rasmussen fra Syddansk Universitet har i samarbejde undersøgt  

 brugerforventninger til årsregnskabet, herunder undtagelser for  

 små selskaber.
Resultatet af undersøgelsen var, at de tre  

 adspurgte brugergrupper viste sig ret progressive med hensyn til  

 overvejelserne om nye tiltag.
Hovedparten af respondenterne i de tre grupper  

 var således åbne for værdiansættelse af balanceposter  

 til markedsværdier.
Brugergrupperne var imidlertid negative overfor  

 flere af de eksisterende særregler og undtagelser for små  

 selskaber.
 Langt hovedparten af respondenterne i de tre brugergrupper  

 fandt alle de nugældende oplysningskrav nødvendige samtidig med,  

 at de ønskede en række nye krav indført.
Flertallet af respondenterne i de tre brugergrupper  

 vurderede, at der er behov for, at de offentligt tilgængelige  

 regnskabsoplysninger i Erhvervs- og Selskabsstyrelsen bliver mere aktuelle.
I  

 dag er størstedelen af oplysningerne typisk et halvt år gamle,  

 når de modtages i styrelsen.
Større aktualitet opnås i  

 forslaget ved en stramning af fristen for indsendelse af årsrapport til  

 Erhvervs- og Selskabsstyrelsen.
 For en nærmere gennemgang af undersøgelsen  

 henvises til Erhvervs- og Selskabsstyrelsens hjemmeside www.eogs.dk, hvorfra  

 hele undersøgelsen kan læses.
10. Konsekvenser for miljøet Lovforslaget kræver, at mellemstore og store  

 virksomheder i ledelsesberetningen skal beskrive virksomhedens  

 påvirkning af det eksterne miljø og foranstaltninger til  

 forebyggelse, reduktion eller afhjælpning af skader herpå.  

 Virksomhederne får også mulighed for at få offentliggjort  

 frivillige grønne regnskaber og for at indarbejde  

 miljøoplysninger i andre af de supplerende beretninger.
Samlet set  

 tilskynder dette virksomhederne til en betydelig øget offentlighed om  

 miljøforhold.
 Den større offentlighed vil kunne medføre  

 øget fokus fra omverdenen på de enkelte virksomheders  

 miljøforhold, hvilket igen kan medføre, at virksomhederne af  

 denne årsag ønsker at reducere deres miljøbelastning.
 Herudover forventes lovforslaget ikke at få  

 konsekvenser for miljøet.
11. Forholdet til EU-retten Lovforslaget ligger inden for rammerne af og implementerer  

 de ovenfor omtalte 4. og 7. direktiv om årsregnskaber og  

 koncernregnskaber samt de relevante dele af 1., 2., 3., 8. og 11.  

 selskabsdirektiv.
Reglerne om anvendelse af dagsværdier fordrer, at en  

 ændring af 4. direktiv, der tillader måling til  

 dagsværdier, bliver vedtaget.
Kommissionen fremsatte i februar 2000 et  

 udkast til et sådant ændringsdirektiv, der nu behandles i  

 Rådets arbejdsgruppe vedrørende økonomiske  

 spørgsmål (selskabsret). Ændringsdirektivet kan ikke  

 forventes færdigbehandlet inden lovforslaget fremsættes, men  

 påregnes færdigt under det svenske formandskab i første  

 halvdel af 2001. De bestemmelser i lovforslaget, der afventer  

 direktivændringen for at blive direktivmedholdelige, er ved en  

 særlig bestemmelse i ikrafttrædelsesreglerne suspenderet til  

 direktivændringens færdiggørelse.
 Endvidere indeholder forslaget elementer af  

 Europakommissionens anbefaling om indregning, måling og oplysninger om  

 miljømæssige forhold i årsregnskabet og  

 koncernregnskabet.
Endelig skal nævnes, at Kommissionen den 13. juni  

 2000 har offentliggjort en meddelelse til Rådet og Europa-Parlamentet  

 om EU s regnskabsstrategi (KOM (2000) 359). Ifølge denne  

 fremsætter kommissionen i år 2000 et forslag til en retsakt,  

 hvorefter samtlige børsnoterede selskaber i EU-medlemsstaterne skal  

 følge de internationale standarder, der er udstedt af IASC.  

 Medlemsstaterne kan også tillade andre virksomheder at følge  

 standarderne.
Retsakten påregnes at skulle implementeres inden  

 begyndelsen af 2005. Desuden vil Kommissionen inden udgangen af 2001  

 fremsætte et udkast til modernisering af regnskabsdirektiverne.
12. Henvisning til Folketingstidende vedrørende gældende  

 årsregnskabslov og senere ændringslove, der har særlig  

 betydning for lovforslagets bedømmelse 1981 - lov nr. 284, gennemførelse af 4. direktiv  

 (lovforslag L 116): FT 1980-81: 4938, 5679, 11911, 12184; A 2939; B  

 1093, 1183; C 639.
 1990 - lov nr. 308, gennemførelse af 7. direktiv  

 (lovforslag L 130): FT 1989-90: 4619, 5084, 9069, 9286; A 3457; B 915,  

 1101; C 605.
 1994 - lov nr. 122, undersøgelse af  

 årsregnskaber, adfærdsregulerende afgifter (lovforslag L 83): FT  

 1993-94: 2277, 2949, 6206, 6254; A 1631; B 521; C 455.
 1996 - lov nr. 377, forenkling, statslige aktieselskaber  

 m.v. (lovforslag L 198): FT 1995-96: 3446, 3768, 6163, 6562; A 3942; B 710; C  

 670.
 1998 - lov nr. 1056, tilpasning af dansk lovgivning som  

 følge af euroens indførelse i en række andre EU-lande.  

 (lovforslag L 55): FT 1998-99: 715, 2419, 2517; A 1608; B 227; C 188.
13. Oversigt over konsekvenser af lovforslaget Positive konsekvenser/mindre omkostninger Negative konsekvenser/meromkostninger Økonomiske konsekvenser for stat, kommuner og  

 amtskommuner Nej Etableringen af den standardudstedende organisation vil  

 medføre en udgift på maksimalt 7 mio. kr. det første  

 år og herefter maksimalt 5 mio. kr. årligt.
Engangsudgift til ændring af Erhvervs- og Selskabsstyrelsens  

 edb-systemer forventes at andrage ca. t.kr. 750 Administrative konsekvenser for stat, kommuner og  

 amtskommune Nej Nej Økonomiske konsekvenser for erhvervslivet Afskaffelse af kravet om to revisorer i børsnoterede  

 og statslige aktieselskaber må forventes at reducere omkostningerne til  

 revision.
Nej Administrative konsekvenser for erhvervslivet Der bliver bedre mulighed for at aflægge  

 årsregnskab i overensstemmelse med de internationale IAS-standarder.
 Virksomheder i regnskabsklasse A (der primært omfatter personligt  

 drevne virksomheder) kan undlade at udarbejde årsrapport.
Den gennemgribende ændring af regnskabslovgivningen  

 må forventes at medføre øgede administrative byrder for  

 virksomhederne i klasse B, C og D   særligt i  

 omstillingsfasen Miljømæssige konsekvenser Forslaget tilskynder virksomhederne til en øget  

 offentlighed om miljøforhold.
Dette kan være medvirkende til, at  

 virksomhederne ønsker at reducere deres belastning af  

 miljøet.
Nej Administrative konsekvenser for borgerne Nej Nej Forholdet til EU-retten Lovforslaget ligger inden for rammerne af 4. og 7.  

 selskabsdirektiv om årsregnskaber og koncernregnskaber samt de  

 relevante dele af 1., 2., 3., 8. og 11. selskabsdirektiv om henholdsvis  

 registrering, kapitalbeskyttelse, fusion, revisorer og filialer.
Bemærkninger til lovforslagets  

 enkelte bestemmelser Benyttede forkortelser:
Erklæringsbekendtgørelsen Bekendtgørelse nr. 90 af 22. februar 1996 om  

 statsautoriserede og registrerede revisorers erklæringer  

 m.v.
FRR Foreningen af Registrerede Revisorer FRR FSR Foreningen af Statsautoriserede Revisorer Gældende lov Årsregnskabsloven, lovbekendtgørelse nr. 526 af  

 17. juni 1996 som ændret ved § 2 i lov nr. 1052 af 23. december 1998, §  

 1 i lov nr. 1056 af 23. december 1998 og § 24 i lov nr. 166 af 24. marts  

 1999.
Gældende  

 årsregnskabsbekendtgørelse Erhvervs- og Selskabsstyrelsens bekendtgørelse nr. 788  

 af 29. august 1996 om udarbejdelse, indsendelse og offentliggørelse af  

 årsregnskab m.v. og andre regnskabsmæssige dokumenter i Erhvervs-  

 og Selskabsstyrelsen.
IAS International Accounting Standard udgivet af International  

 Accounting Standards Committee (IASC).
IOSCO International Organization of Securities  

 Commissions.
Regnskabsvejledning Regnskabsvejledninger udgivet af Foreningen af  

 Statsautoriserede Revisorer.
Revisionsvejledning Revisionsvejledninger udgivet af Foreningen af  

 Statsautoriserede Revisorer.
4. direktiv Rådets fjerde selskabsdirektiv af 25. juli 1978 om  

 årsregnskaberne for visse selskabsformer (78/660/EØF) med senere  

 ændringer.
7. direktiv Rådets syvende selskabsdirektiv af 13. juni 1983 om  

 konsoliderede regnskaber (83/349/EØF) med senere  

 ændringer.
Til § 1 Reglerne om erhvervsdrivende virksomheders aflæggelse af  

 årsregnskab m.v. foreslås samlet i én lov.
 Forslagets stk. 1 fastslår derfor, at alle  

 erhvervsdrivende virksomheder er omfattet af loven, med de undtagelser der  

 fremgår af stk. 3. Herved følger forslaget det samme princip som  

 bogføringsloven (lov nr. 1006 af 23. december 1998, der trådte i  

 kraft 1. juli 1999).
Lovforslaget omfatter således som noget nyt både  

 erhvervsdrivende virksomheder med og uden begrænset  

 ansvar.
Lovforslaget omfatter endvidere visse virksomheder (f.eks. meget  

 små andelsselskaber) med begrænset ansvar, som p.t. er undtaget  

 fra årsregnskabsloven i henhold til § 19 i lov om visse  

 erhvervsdrivende virksomheder (den nuværende titel på loven er  

 "lov om erhvervsdrivende virksomheder", men denne titel er i forslag til  

 følgeloven § 4, nr. 1, foreslået ændret til "lov om visse  

 erhvervsdrivende virksomheder").
Efter stk. 1 er alle virksomheder som udgangspunkt omfattet  

 af loven.
Virksomheder betyder her   i overensstemmelse med sprogbrugen i de  

 europæiske regnskabsdirektiver   erhvervsdrivende enheder, der er  

 særskilte organisationer, men ikke nødvendigvis adskilte fra  

 ejernes økonomi.
Dvs. at såvel aktieselskaber som private  

 enkeltmandsvirksomheder er omfattet.
Ejer- og hæftelsesforhold har ikke  

 indflydelse på, hvorvidt enheden er omfattet eller ej.
Forslaget  

 omfatter ikke underordnede organisationsled, såsom afdelinger af  

 virksomheder.
Da disse ikke er hele virksomheder og derfor ikke indeholder  

 alle virksomhedens forhold, har den i lovforslaget forudsatte regnskabsbruger  

 ikke megen nytte af afdelingers eller filialers årsregnskaber  

 (årsrapporter). Herved formodes brugere af årsregnskaber  

 (årsrapporter) at adskille sig fra de forudsatte brugere af f.eks.  

 grønne regnskaber, der antages at koncentrere sig om  

 produktionssteder, der meget ofte er enkelte underenheder med særlige  

 miljørisici. (Se nærmere om regnskabsbrugere i forslagets § 12,  

 stk. 2).
Udenlandske virksomheder, der har registreret filial her i landet, er ikke  

 underlagt dansk regnskabslovgivning, når ses bort fra den  

 regnskabsoffentlighed, der følger af filialens registrering her i  

 landet (se nærmere herom i lovforslagets §§ 143 og 144 om indsendelse  

 til Erhvervs- og Selskabsstyrelsen og § 154 om offentliggørelse af den  

 udenlandske virksomheds årsrapport). De offentliggjorte  

 årsrapporter vil være underlagt hjemstatens lovgivning.
I  

 overensstemmelse med 11. selskabsdirektiv om registrering af filialer  

 kræves der ikke regnskaber for filialers aktiviteter alene, da disse  

 alene betragtes som delmængder af den udenlandske virksomhed.
I stedet  

 indsendes den udenlandske virksomheds årsrapport.
Alle erhvervsdrivende virksomheder er omfattet af loven.
Her  

 følger forslaget ligeledes bogføringsloven, der omfatter alle  

 erhvervsdrivende virksomheder.
Definitionen af erhvervsdrift i forslagets  

 stk. 2 svarer til bogføringslovens definition på  

 erhvervsdrift.
Forslagets stk. 3 undtager virksomheder i den finansielle sektor,  

 som er under Finanstilsynets tilsyn, f.eks. banker og forsikringsselskaber,  

 fra loven.
Endvidere er virksomheder, der er underlagt lov om statens  

 regnskabsvæsen, undtaget.
Statslige aktieselskaber og anpartsselskaber  

 er dog fortsat underlagt forslagets regler.
 Desuden undtages virksomheder, der udelukkende er omfattet af  

 regnskabsregler fastsat ved eller i henhold til lov om kommunernes styrelse,  

 jf. § 45, § 46 og § 54 i lov om kommunernes styrelse.
 Forslagets stk. 3, nr. 2 og 3, svarer til bogføringslovens § 1,  

 stk. 3.
Til § 2 Forslagets § 2 fastslår principielt, at loven  

 omhandler den årlige regnskabsrapportering til eksterne brugere.  

 Nærmere om regnskabsbrugerne kan ses i bemærkningerne til  

 forslagets § 12, stk. 2. Ligesom i gældende ret regulerer forslaget  

 ikke de såkaldte interne regnskaber, der typisk anvendes af  

 virksomhedsledelsen til støtte for konkrete beslutninger om  

 prisfastsættelse, produktion, salg m.v. internt i virksomheden.
Stk. 1 omtaler de dele af regnskabsrapporteringen,  

 der kan være lovpligtige for en eller flere af de regnskabsklasser, der  

 nærmere bestemmes i forslagets § 7. Der kan være tale om  

 årsregnskabet for virksomheden (det der sædvanligvis kaldes  

 årsregnskab), og der kan være tale om årsregnskabet for  

 koncernen (det der kaldes koncernregnskab). Hver regnskabsklasse har sit  

 afsnit, der indledes af en paragraf, der fastslår kravet til  

 mindsteindholdet af regnskabsrapporteringen: For klasse A afsnit II med § 18,  

 der blot kræver årsregnskab og ledelsespåtegning, klasse B  

 behandles i afsnit III med § 22, der desuden kræver ledelsesberetning  

 (tidligere årsberetning), det samme for klasse C med afsnit IV og § 78  

 og endelig klasse D i afsnit V med § 102. Krav om koncernregnskab  

 fremgår af § 109, der henviser til undtagelser i §§ 110 - 112.  

 Regnskabsrapporteringens obligatoriske bestanddele afhænger altså  

 af, hvilken regnskabsklasse virksomheden skal aflægge årsregnskab  

 efter, og om den skal aflægge koncernregnskab.
I praksis svarer det  

 stort set til gældende årsregnskabslovs § 2 med  

 undtagelsesbestemmelser.
Bestemmelsen fastslår endvidere, at de  

 regnskabspligtige virksomheder skal aflægge årsregnskab for hvert  

 regnskabsår.
De nærmere regler om regnskabsår findes i  

 forslagets § 15.
Bestemmelsen er formuleret omkring kernen i den  

 sædvanlige, eksterne regnskabsrapportering: årsregnskabet.
Dette  

 beskriver den enkelte virksomheds finansielle forhold.
Mindstekravene til et  

 sådant årsregnskab: balance, resultatopgørelse, eventuel  

 pengestrømsopgørelse og noter, herunder redegørelse for  

 anvendt regnskabspraksis og opgørelse over egenkapitalen, er beskrevet  

 i indledningsbestemmelsen til hver regnskabsklasse (§§ 18, 22, 78 og 102).  

 Der skal efter loven altid være en ledelsespåtegning, jf.  

 forslagets § 9 herom.
Dette er nyt i forhold til gældende lov.  

 Virksomheder, der er modervirksomhed og som opfylder betingelserne i § 109,  

 skal desuden aflægge et koncernregnskab med de samme komponenter som  

 årsregnskabet, men som beskriver koncernen, som om den var én  

 virksomhed.
Desuden kræver regnskabsklasse B, C og D, at der også  

 skal aflægges en ledelsesberetning.
Skal virksomheden aflægge  

 koncernregnskab, skal den også udarbejde en ledelsesberetning for  

 koncernen.
Forslaget omtaler ikke revisors påtegninger eller  

 erklæringer i § 2, men behandler disse i de føromtalte  

 indledningsbestemmelser til hver regnskabsklasse.
Dette skyldes, at disse  

 påtegninger først tilknyttes regnskabsrapporteringen, når  

 revisor har foretaget revision eller eventuelt   for klasse A - en gennemgang  

 af regnskaberne.
Revisionspåtegningen er nemlig helt og holdent  

 revisors egen erklæring og er derfor ikke ledelsens ansvar.
Når  

 den alligevel i forslagets §§ 18, 22, 78 og 102 behandles som en del af den  

reviderede årsrapport, er det alene en praktisk foranstaltning  

 for at markere, at årsrapport og revisionspåtegning herefter ikke  

 kan skilles ad.
Forslagets stk. 1 omhandler således de i princippet  

 obligatoriske dele af regnskabsrapporteringen.
Derefter fastslår  

stk. 2 de frivillige dele, som virksomhederne ofte vælger at  

 udarbejde til gavn for regnskabsbrugerne.
Se nærmere om disse under §  

 14 og bemærkningerne hertil.
 Lovforslaget forudsætter, at regnskabsrapporteringen  

 sker i ét dokument, der samler årsregnskaber, beretninger og  

 påtegninger: "årsrapporten". Dette fremgår af forslagets  

 stk. 3. Dette udtryk anvendes i mange børsnoterede selskaber som  

 et samlebegreb for alle de regnskabsdokumenter, der fremlægges og  

 godkendes på den ordinære generalforsamling og indsendes til  

 Erhvervs- og Selskabsstyrelsen med henblik på offentliggørelse.
 Stk. 4 fastslår, at et regnskab, der  

 udelukkende aflægges med henblik på virksomhedens eget brug, og  

 altså ikke er rettet til udenforstående, ikke anses for en  

 årsrapport i lovforslagets forstand.
Endvidere skal virksomheder, der udarbejder andre typer  

 økonomiske rapporter, der ikke er årsrapporter i lovforslagets  

 forstand, sikre sig, at disse ikke kan forveksles med en sådan  

 årsrapport.
Det betyder bl.a., at opgørelser og rapporter m.v.  

 bør fremstå og benævnes på en sådan  

 måde, at brugeren ikke lades i tvivl om, hvorvidt der er tale om et  

 regnskabsdokument udarbejdet efter forslagets bestemmelser.
Reglerne i stk. 4  

 er i realiteten de eneste bestemmelser i loven, der gælder for  

 virksomheder inden for regnskabsklasse A, der ikke vil aflægge  

 årsrapporter efter lovforslagets regler.
Til § 3 Forslagets § 3 opdeler de af loven omfattede erhvervsdrivende  

 virksomheder i to grupper.
Stk. 1 opregner de typer af virksomheder, der har  

pligt til at aflægge årsrapport efter denne lov.  

 Dernæst bestemmer stk. 2 som noget nyt   for restgruppen, at de ikke  

 har pligt til at aflægge årsrapport efter denne lov, men at de  

 kan gøre det frivilligt, og at de i så fald skal  

 følge visse grundlæggende regler herfor.
 De virksomheder, der efter stk. 1 skal aflægge  

 årsrapport, er de samme som dem, der skal aflægge  

 årsregnskab efter den nugældende årsregnskabslov samt lov  

 om erhvervsdrivende fonde og lov om visse erhvervsdrivende virksomheder   for  

 sidstnævnte lovs vedkommende kun virksomheder med begrænset  

 ansvar omfattet af §§ 3 og 4 (f.eks. erhvervsdrivende foreninger og  

 andelsselskaber med begrænset ansvar), medmindre de er undtaget herfra  

 efter størrelsesmæssige kriterier i henhold til nævnte  

 lovs § 19, stk. 2 (omtales nærmere nedenfor).
 Virksomhederne i forslagets stk. 1, nr. 1 og 2, svarer  

 således til de virksomheder, der i dag er direkte omfattet af  

 gældende årsregnskabslov, jf. dennes § 1, stk. 1, 1. og 2. pkt.,  

 dvs. aktieselskaber, partnerselskaber (kommanditaktieselskaber),  

 anpartsselskaber samt interessentskaber og kommanditselskaber, hvori alle  

 interessenter henholdsvis komplementarer er såkaldte kapitalselskaber,  

 typisk aktie- eller anpartsselskaber, jf. gældende lovs § 1 a.
Med kapitalselskaber tænkes der på aktieselskaber,  

 partnerselskaber og anpartsselskaber samt andre virksomhedsformer, der har en  

 tilsvarende struktur.
Disse er kendetegnet ved at have en kapital, der er  

 indskudt af virksomhedsdeltagerne, hvis forpligtelser for virksomhedens  

 gæld er begrænset til indskuddet, og hvis rettigheder i  

 virksomheden som udgangspunkt er fastsat i forhold til deres indskud.
Reglen  

 stammer fra 4. direktiv.
Virksomheder med begrænset ansvar under lov om  

 visse erhvervsdrivende virksomheder kan have en sådan struktur, at de  

 også er omfattet af begrebet "kapitalselskab".
 Virksomhederne i forslagets stk. 1, nr. 3 og 4, er i dag  

indirekte omfattet af den gældende årsregnskabslov via  

 henvisninger hertil i den lovgivning, der gælder for disse  

 virksomheder.
Gældende lov finder således anvendelse med visse  

 modifikationer på erhvervsdrivende fonde, jf. kapitel 6 i lov om  

 erhvervssdrivende fonde med henvisningen i § 28, stk. 2, til nærmere  

 angivne bestemmelser i den gældende årsregnskabslov.
Selve  

 pligten til at aflægge årsregnskab følger af § 28, stk. 1,  

 i lov om erhvervsdrivende fonde.
Gældende lov finder ligeledes   som hovedregel   anvendelse på  

 virksomheder med begrænset ansvar, som er omfattet af § 3 (virksomheder  

 og foreninger med begrænset ansvar) og § 4 (andelsselskaber med  

 begrænset ansvar) i lov om visse erhvervsdrivende virksomheder, jf. den  

 generelle henvisning i den nævnte lovs § 18 til den gældende  

 årsregnskabslov.
De her nævnte virksomhedsformer er dog undtaget,  

 såfremt de er meget små, jf. den nævnte lovs § 19, som  

 videreføres i lovforslagets § 4. Dette omtales nedenfor under  

 bemærkningerne til stk. 2. I modsætning til gældende  

 årsregnskabslovs   og lovforslaget   omfatter udtrykket virksomheder i  

 lov om visse erhvervsdrivende virksomheder ikke aktie- eller anpartsselskaber  

 endsige partnerselskaber.
Forslaget til følgeloven søger at  

 tydeliggøre forskellen i § 4, nr. 1.
Forslagets stk. 2 omfatter restgruppen af virksomheder.
Disse er  

 ikke omfattet af den gældende årsregnskabslov, men har hidtil  

 været underlagt reglerne i bekendtgørelsen om  

 bogføringspligtiges årsregnskaber (nr. 518 af 25. juni 1999). De  

 pågældende virksomheder pålægges ikke pligt til at  

 aflægge årsrapport efter lovforslaget.
 De virksomheder, som er omfattet af stk. 2, er navnlig virksomheder med  

 personligt ansvar såsom enkeltmandsvirksomheder, interessentskaber  

 og kommanditselskaber, hvor de ansvarlige deltagere ikke alle er  

 kapitalselskaber. Ønsker disse virksomheder frivilligt at  

 aflægge en årsrapport, som ikke udelukkende er bestemt til  

 virksomhedens eget brug, skal de efter stk. 2 følge de lempelige  

 regler for regnskabsklasse A, men uden pligt til at lade den revidere eller  

 offentliggøre i Erhvervs- og Selskabsstyrelsen (se nærmere om  

 regnskabsklasserne i § 7 og bemærkningerne hertil).
Det betyder, at disse virksomheder som hovedregel kan nøjes med at  

 udarbejde et regnskab til brug for skattemyndighederne, jf.  

 skattekontrolloven.
Ofte udarbejder virksomhederne dog et  

 driftsøkonomisk regnskab, som ledsages af en særlig korrektion,  

 hvor de driftsøkonomiske værdiansættelser erstattes af de  

 skattemæssige.
Strengt taget drejer skatteregnskabet sig kun om  

 indtægter og omkostninger, men bekendtgørelsen om  

 skattemæssige krav til regnskab (nr. 1068 af 17. december 1999)  

 kræver af kontrolhensyn, at skatteregnskabet omfatter såvel en  

 balance som en resultatopgørelse og kapitalforklaring.
Endvidere omfatter stk. 2 som nævnt ovenfor meget små  

 virksomheder med begrænset ansvar omfattet af lov om visse  

 erhvervsdrivende virksomheder §§ 3 og 4, som efter den nævnte lovs  

 hidtidige § 19 er undtaget fra den gældende årsregnskabslov.
For  

 at være omfattet af undtagelsen må virksomheden ikke overskride  

 to af følgende størrelser: balancesum 4 mio. kr.,  

 nettoomsætning 10 mio. kr. og gennemsnitligt 10  

 heltidsbeskæftigede medarbejdere.
Disse virksomheder foreslås nu  

 omfattet af lovforslaget dog således, at de fortsat kan undlade at  

 aflægge årsrapport efter § 4. Aflægger de frivilligt en  

 årsrapport, som ikke udelukkende er beregnet til virksomhedens eget  

 brug, skal de følge reglerne i regnskabsklasse A, jf. forslagets § 4,  

 stk. 5. Disse virksomheder har - i modsætning til de ovenfor  

 nævnte virksomheder med personligt ansvar - mulighed for at indsende  

 sådanne frivilligt aflagte årsrapporter til Erhvervs- og  

 Selskabsstyrelsen til offentliggørelse, hvis de ønsker det, jf.  

 § 4, stk. 6. (Se nærmere herom i bemærkningerne til § 4).
Formålet med en sådan betinget regnskabspligt er at  

 sætte et vist mindstemål for regnskabet og dermed værge  

 imod for store forskelle, der kan virke vildledende for regnskabsbrugerne,  

 f.eks. virksomhedens pengeinstitutforbindelse.
Dette indebærer, at  

 brugerne   hvis ikke andet fremgår af dokumentet - kan gå ud fra,  

 at virksomheden overholder et sæt af accepterede regler og  

 sædvaner for driftsøkonomiske regnskaber, hvor det er relevant.
Til § 4 Forslagets stk. 1 fastslår, at virksomheder omfattet af lov om  

 visse erhvervsdrivende virksomheder § 3 (virksomheder og foreninger med  

 begrænset ansvar) og § 4 (andelsselskaber med begrænset ansvar)  

 ikke er forpligtet til at aflægge årsrapport, hvis de ligger  

 under de anførte størrelsesgrænser.
 Undtagelsen gælder kun for de virksomheder, der er  

 udtrykkeligt nævnt i forslagets stk. 1. Alle andre virksomheder som  

 f.eks. aktie- og anpartsselskaber med begrænset ansvar skal  

 aflægge årsrapport efter denne lov, uanset om de i øvrigt  

 måtte opfylde størrelsesgrænserne i stk. 1, idet disse  

 virksomheder som minimum skal følge reglerne for regnskabsklasse B,  

 jf. § 7 (se nærmere herom i bemærkningerne til denne  

 bestemmelse).
De anførte størrelsesgrænser i forslagets stk. 1  

 svarer til grænserne efter den gældende § 19, stk. 2, i lov om  

 visse erhvervsdrivende virksomheder, dog således at kravet om tre  

 år med over- eller underskridelse af grænserne før  

 lempelserne kan udnyttes   eller modsat   er harmoniseret med reglen om to  

 år i gældende årsregnskabslovs § 64 d og 4. direktivs  

 artikel 12. Størrelserne er 4 mio. kr. i balancesum, 10 mio. kr. i  

 nettoomsætning og 10 heltidsbeskæftigede gennemsnitligt i  

 regnskabsåret.
Størrelsesgrænserne er ikke  

 direktivbestemt.
Vælger en virksomhed at udnytte undtagelsen i stk. 1, skal den  

 ifølge stk. 3 indsende erklæring herom  

 ("undtagelseserklæring") til Erhvervs- og Selskabsstyrelsen efter  

 reglerne i forslagets § 145. Dette er en videreførelse af de  

 gældende regler i § 19, stk. 6, i lov om visse erhvervsdrivende  

 virksomheder med visse ændringer.
Det følger af forslagets §  

 145, at erklæringen skal være modtaget i Erhvervs- og  

 Selskabsstyrelsen inden udløbet af fristen i § 138, stk. 1, 2. pkt.,  

 dvs. den samme frist som for indsendelse af årsrapport.
Overskrides ovennævnte frist, pålægges virksomhedens  

 ledelse afgift efter reglerne i §§ 150   152. Efter de nugældende  

 regler pålægges der ikke afgift ved overskridelse af fristen for  

 indsendelse af sådanne erklæringer.
Da  

 undtagelseserklæringer, der indsendes i stedet for årsrapporter,  

 bør være sidestillet med disse i afgiftsmæssig henseende,  

 foreslås det i § 145, stk. 2, at afgiftsbestemmelserne tillige finder  

 anvendelse ved for sen indsendelse af undtagelseserklæring.
 Efter stk. 4 gælder undtagelsen i stk. 1 dog ikke, selv om  

 virksomheden opfylder størrelseskriterierne, hvis virksomheden er  

 modervirksomhed for en koncern, der har pligt til at aflægge  

 koncernregnskab, jf. henvisningen i stk. 4 til § 7, stk. 4 (se nærmere  

 herom i bemærkningerne til denne bestemmelse).
 Hvis en virksomhed, som er omfattet af undtagelsen i stk. 1, frivilligt  

 aflægger en årsrapport, som ikke udelukkende er til virksomhedens  

 eget brug, skal den i det mindste følge reglerne for  

 regnskabsaflæggelse for regnskabsklasse A, jf. forslagets
stk. 5. (Se nærmere herom i bemærkningerne til § 3, stk.  

 2, og § 7).
En virksomhed, som opfylder betingelserne for undtagelse efter stk. 1, har  

 mulighed for at indsende en frivilligt aflagt årsrapport til Erhvervs-  

 og Selskabsstyrelsen til offentliggørelse.
I forslagets stk. 6  

 åbnes der således op for, at virksomheden kan indsende en  

 frivilligt aflagt årsrapport til offentliggørelse i styrelsen  

 som bilag til undtagelseserklæringen efter stk. 3.
 Undtagelseserklæring skal dog ikke medsendes til  

 styrelsen, hvis den årsrapport, som ønskes offentliggjort, er  

 aflagt og revideret efter reglerne for lovpligtige årsrapporter, dvs.  

 som minimum efter reglerne i regnskabsklasse B. (I så fald har  

 virksomheden ikke gjort brug af undtagelsesmuligheden i stk. 1).
Til § 5 Forslagets § 5, stk. 1, viderefører den gældende  

 årsregnskabslovs § 2 f.
Bestemmelsen er baseret på en  

 undtagelsesbestemmelse i 4. direktiv, artikel 57 a, stk. 2, litra b.  

 Interessentskaber og kommanditselskaber, hvori alle interessenter eller  

 komplementarer er kapitalselskaber, kan undlade at aflægge  

 årsrapport, hvis virksomheden indgår i et koncernregnskab  

 for en af interessenterne, henholdsvis komplementarerne.
Undtagelsen  

 gælder, uanset om kapitalselskabet er placeret i Danmark, i et andet  

 EU-land eller i et andet land, hvormed Fællesskabet har indgået  

 en juridisk bindende aftale om de her omhandlede forhold, f.eks. et  

 EØS-land.
EØS er en forkortelse for Det Europæiske  

 Økonomiske Samarbejdsområde (EØS). Derimod gælder  

 undtagelsen ikke for interessenter og komplementarer uden for de nævnte  

 områder.
Efter stk. 1 kan interessentskabet eller kommanditselskabet helt  

 undlade at aflægge årsrapport.
Dette kræver, at  

 virksomheden indgår i et koncernregnskab, således at  

 virksomheden er medtaget i konsolideringen enten ved fuld konsolidering som  

 dattervirksomhed, ved pro rata konsolidering som joint venture virksomhed,  

 eller ved at virksomhedens kapitalandele er indregnet som associeret  

 virksomhed til regnskabsmæssig indre værdi (equity-metoden). At  

 virksomheden indgår i et årsregnskab for en interessent  

 eller en komplementar er ikke tilstrækkeligt.
 Ønsker interessentskabet eller kommanditselskabet at udnytte  

 undtagelsen i stk. 1, skal det indsende en undtagelseserklæring m.v. i  

 henhold til reglerne i § 146, stk. 1. Det følger af henvisningen i §  

 146, stk. 1, til § 145, at erklæringen skal være modtaget i  

 Erhvervs- og Selskabsstyrelsen inden udløbet af fristen i § 138, stk.  

 1, 2. pkt., dvs. der er samme frist som for indsendelse af årsrapport.
Overskrides ovennævnte frist, pålægges  

 interessentskabets eller kommanditselskabets ledelse afgift efter reglerne i  

 §§ 150 - 152. Efter de nugældende regler pålægges der ikke  

 afgift ved overskridelse af fristen for indsendelse af sådanne  

 erklæringer.
Da undtagelseserklæringer, der indsendes i stedet  

 for årsrapporter, bør være sidestillet med disse i  

 afgiftsmæssig henseende, foreslås det i § 145, stk. 2, at  

 afgiftsbestemmelserne tillige finder anvendelse ved for sen indsendelse af  

 undtagelseserklæring.
Forslagets stk. 2 og 3 viderefører den gældende  

 årsregnskabslovs § 2 e.
Bestemmelserne er baseret på  

 undtagelsesbestemmelserne i 4. direktiv, artikel 57 a, stk. 1 og stk. 2,  

 litra a.
Efter stk. 2 kan interessentskaber og kommanditselskaber, hvori  

 alle de ansvarlige deltagere er kapitalselskaber, jf. forslagets § 3, stk. 1,  

 nr. 2, overlade det til en af interessenterne henholdsvis komplementarerne,  

 når denne har hjemsted her i landet, at aflægge årsrapport  

 på interessentskabets eller kommanditselskabets vegne, og betingelserne  

 i bestemmelsen i øvrigt er opfyldt.
Dette kan navnlig være  

 praktisk, hvor et interessentskab eller kommanditselskab ikke har  

 tilstrækkelig kapacitet til administrative opgaver, men overlader disse  

 til en eller nogle af de ansvarlige deltagere.
I modsætning til stk. 1 indebærer stk. 2 ikke en fritagelse  

 for at aflægge årsrapport for virksomheden, men virksomheden kan  

 som nævnt overlade det til en ansvarlig deltager, som har hjemsted her  

 i landet, at aflægge årsrapporten.
Dette kan praktisk ske ved, at  

 interessenten eller komplementaren udarbejder interessentskabets eller  

 kommanditselskabets årsrapport sammen med sin egen årsrapport.
De  

 to årsrapporter skal i princippet holdes adskilt, og tallene fra de to  

 virksomheder må ikke sammenlægges.
I praksis kan det foregå  

 ved, at interessentskabets henholdsvis kommanditselskabets årsrapport  

 vedhæftes årsrapporten for interessenten henholdsvis  

 komplementaren.
Det er dog i praksis accepteret, at  

 revisionspåtegningen kan være fælles, hvis det ikke giver  

 anledning til tvivl hos regnskabsbrugeren.
Ønsker interessentskabet henholdsvis kommanditselskabet at udnytte  

 undtagelsesmuligheden i stk. 2, skal det indsende en  

 undtagelseserklæring i henhold til reglerne i § 146, stk. 2. Det  

 følger af henvisningen i § 146, stk. 2, til § 145, at  

 erklæringen skal være modtaget i Erhvervs- og Selskabsstyrelsen  

 inden udløbet af fristen i § 138, stk. 1, 2. pkt., dvs. der er samme  

 frist som for indsendelse af årsrapport.
Overskrides denne frist,  

 pålægges interessentskabets eller kommanditselskabets ledelse  

 afgift efter reglerne i §§ 150 - 152 (se bemærkningerne til stk. 1  

 ovenfor vedrørende afgift).
 Efter forslagets stk. 3 kan interessent- eller kommanditselskabet  

 overlade det til en interessent eller komplementar, der henhører under  

 lovgivningen i et EU-land - eller i et andet land, hvormed Fællesskabet  

 har indgået en juridisk bindende aftale om de her omhandlede forhold,  

 f.eks. et EØS-land - at aflægge årsrapport på  

 interessentskabets eller kommanditselskabets vegne, når betingelserne i  

 bestemmelsen i øvrigt er opfyldt. Årsrapporten skal i så  

 fald udarbejdes og revideres i overensstemmelse med lovgivningen i den stat,  

 hvorunder interessenten henholdsvis komplementaren henhører.
 Ønsker interessentskabet henholdsvis kommanditselskabet at udnytte  

 undtagelsesmuligheden i stk. 3, skal det indsende undtagelseserklæring  

 i henhold til reglerne i § 146, stk. 3. Det følger af henvisningen i §  

 146, stk. 3, til § 145, at erklæringen skal være modtaget i  

 Erhvervs- og Selskabsstyrelsen inden udløbet af fristen i § 138, stk.  

 1, 2. pkt., dvs. der er samme frist som for indsendelse af årsrapport.  

 Overskrides denne frist, pålægges interessentskabets eller  

 kommanditselskabets ledelse afgift efter reglerne i §§ 150 - 152 (se  

 bemærkningerne til stk. 1 ovenfor vedrørende afgift).
Til § 6 Bestemmelsen er ny.
Den implementerer en hidtil fra dansk side uudnyttet  

 undtagelsesregel i 4. direktiv, artikel 57, som er valgfri for  

 medlemsstaterne.
Regnskabsrådet foreslog i sin rapport (pkt. 8.8.), at  

 muligheden i direktivet skulle indføres for virksomheder uden  

 aktivitet.
En dattervirksomhed uden aktivitet kan efter stk. 1 undlade at  

 aflægge årsrapport.
Bestemmelsen tænkes anvendt på  

 "skuffeselskaber"; men også andre virksomheder, som i en kortere eller  

 længere periode er uden aktivitet, vil kunne anvende bestemmelsen.  

 Forudsætningen herfor er, at alle betingelserne i nr. 1-6 er  

 opfyldt.
 En dattervirksomhed uden aktivitet er omfattet af denne bestemmelse, selv  

 om det følger af sagens natur, at den ikke opfylder definitionen  

 på erhvervsdrift i § 1, stk. 2, eftersom den ikke "overdrager varer,  

 rettigheder, pengemidler, tjenester eller lignende, for hvilke den normalt  

 ville modtage vederlag".
For at være omfattet af § 6 må dattervirksomheden ikke  

 udøve aktiviteter indirekte ved at være modervirksomhed eller  

 deltage i den fælles ledelse af en anden virksomhed, hvorimod den gerne  

 må placere den indskudte kapital som indestående i et  

 pengeinstitut m.v. med henblik på opnåelse af normal  

 bankmæssig forrentning.
Egentlig udlånsvirksomhed vil være  

 at betragte som aktivitet og dermed i strid med bestemmelsen.
Virksomhedens  

 likviditet kan imidlertid være placeret i en anden koncernvirksomhed i  

 overensstemmelse med selskabslovgivningens regler herom.
Foruden kravet om, at dattervirksomheden ikke må have haft aktivitet  

 i regnskabsåret, kræves det, at modervirksomheden har hjemsted i  

 et EU-land - eller i et andet land, hvormed Fællesskabet har  

 indgået en juridisk bindende aftale om de her omhandlede forhold,  

 f.eks. et EØS-land - og at modervirksomheden indestår for  

 dattervirksomhedens forpligtelser, indtil dattervirksomheden igen indsender  

 årsrapport til Erhvervs- og Selskabsstyrelsen.
Endvidere skal  

 dattervirksomheden indgå i modervirksomhedens koncernregnskab, som skal  

 være udarbejdet efter reglerne i nr. 3. Se bemærkningerne til  

 forslagets § 5, stk. 1, om, hvad der forstås ved, at virksomheden skal  

 indgå i et koncernregnskab.
Det er desuden en betingelse, at  

 virksomhedens deltagere er indforstået med, at der for det  

 pågældende regnskabsår ikke aflægges  

 årsrapport.
Ønsker dattervirksomheden at udnytte undtagelsen i stk. 1, skal den  

 indsende undtagelseserklæring i henhold til reglerne i § 146, stk. 4.  

 Det følger af henvisningen i § 146, stk. 4, til § 145, at  

 erklæringen skal være modtaget i Erhvervs- og Selskabsstyrelsen  

 inden udløbet af fristen i § 138, stk. 1, 2. pkt., dvs. der er samme  

 frist som for indsendelse af årsrapport.
Overskrides denne frist,  

 pålægges datterselskabets ledelse afgift efter reglerne i §§ 150  

 - 152 (se bemærkningerne til § 5, stk. 1, vedrørende  

 afgift).
Til § 7 Reglerne for udarbejdelse af årsrapporter er baseret på den  

 såkaldte byggeklodsmodel, hvorefter regelsættet, som  

 virksomhederne er forpligtet til at følge, primært  

 afhænger af virksomhedens størrelse.
Det vil sige, at små  

 virksomheder skal følge forholdsvis få, typisk bred krav, mens  

 større virksomheder skal følge flere og mere detaljerede krav.
Byggeklodsmodellen er i princippet en pyramidisk model, hvor fire  

 "klodser"   bestående af klassificerings-,  

 værdiansættelses- og oplysningsbestemmelser - er lagt  

 ovenpå et grundlag af helt generelle regler, som alle virksomheder skal  

 opfylde (se kapitel 3 og 4). Derefter følger byggeklodserne  

 regnskabsklasserne - som fra neden kaldes A, B, C og D.
De fire  

 regnskabsklasser fremgår af lovens afsnit II   V.
Forslagets § 7 fastlægger, hvilken regnskabsklasse de  

 forskellige virksomheder i det mindste skal følge.
Regnskabsklasserne  

 omfatter i korthed følgende:
 Klasse A: frivillige årsrapporter, der ikke udelukkende  

 anvendes til virksomhedens eget brug, jf. § 3, stk. 2.
 Klasse B: lovpligtige årsrapporter for små  

 virksomheder omfattet af § 3, stk. 1, nr. 1 - 4.
Klasse C: lovpligtige årsrapporter for mellemstore og  

 store virksomheder omfattet af § 3, stk. 1, nr. 1 - 4, Klasse D: lovpligtige årsrapporter for statslige og  

 børsnoterede aktieselskaber uanset størrelse, jf. § 3, stk.  

 1, nr. 1.
 En modervirksomhed med begrænset ansvar, som indgår i en  

 mellemstor eller stor koncern, omfattes dog uanset størrelse som  

 minimum af regnskabsklasse C.
Det er ikke nyt, at virksomheder af forskellige størrelser m.v.  

 skal følge forskelligt omfang af regler.
Nyt er derimod måden,  

 hvorpå dette er struktureret i loven.
Den gældende  

 årsregnskabslov oplister alle bestemmelserne, hvorefter det i et  

 kapitel sidst i loven fremgår, hvilke undtagelser, der gælder som  

 følge af virksomhedens størrelse.
I byggeklodsmodellen starter  

 læseren derimod med de regler, som gælder for de mindste  

 virksomheder, og bygger derefter på med yderligere regler for  

 mellemstore og store virksomheder.
De fire regnskabsklasser, lovens afsnit II  

   V, følges op af en række tillægsafsnit.
Disse  

 gælder uafhængigt af regnskabsklasserne.
Placering af disse  

 regler i byggeklodssystemet ville derfor have været  

 uhensigtsmæssig.
Der tænkes bl.a. på reglerne om  

 koncernregnskaber.
 Forslagets stk. 1 bestemmer, hvilken regnskabsklasse en given  

 virksomhed som minimum skal følge i byggeklodsmodellen (reglen  

 modificeres dog for modervirksomheder, der indgår i en mellemstor eller  

 stor koncern, se bemærkningerne til stk. 4 nedenfor).
Regnskabsklasse A gælder ifølge stk. 1, nr. 1,  

 for virksomheder som ikke har pligt til at aflægge  

 årsrapport, men som frivilligt aflægger en årsrapport,  

 der ikke udelukkende er beregnet til virksomhedens eget brug, jf. § 3, stk. 2  

 (se bemærkningerne herom til denne bestemmelse). Disse virksomheder har  

 hidtil ikke været omfattet af årsregnskabsloven.
Reglerne om  

 regnskabsaflæggelse for klasse A fremgår af lovforslagets afsnit  

 II.
Der er tale om et meget enkelt sæt regler, der reelt svarer til  

 dem, som de pågældende virksomheder hidtil har fulgt efter  

 bekendtgørelsen om bogføringspligtiges årsregnskaber (nr.  

 518 af 25. juni 1999).
Regnskabsklasse A gælder først og fremmest for alle  

 virksomheder med personligt ansvar.
Endvidere er interessentskaber og  

 kommanditselskaber, hvori de ansvarlige deltagere ikke alle er  

 kapitalselskaber, omfattet af regnskabsklasse A.
Se om disse  

 "personselskaber" i bemærkningerne til forslagets § 3, stk. 1, nr. 1 og  

 2.
Desuden gælder regnskabsklasse A for meget små virksomheder  

 ("mikrovirksomheder") med begrænset ansvar omfattet af §§ 3 og 4 i lov  

 om visse erhvervsdrivende virksomheder, som efter de nugældende  

 størrelseskriterier i den nævnte lovs § 19, stk. 2, er undtaget  

 fra pligten til at aflægge årsregnskab efter den gældende  

 årsregnskabslov   f.eks. meget små andelsvirksomheder med  

 begrænset ansvar.
Efter lovforslagets § 4 skal disse  

 "mikrovirksomheder" fortsat være undtaget fra pligten til at  

 aflægge årsrapport.
Størrelseskriterierne i den  

 nævnte lovs § 19, stk. 2, er videreført i lovforslagets § 4,  

 stk. 1, med visse modifikationer. (Se nærmere herom i  

 bemærkningerne til § 4). Overskrider virksomheden  

 størrelsesgrænserne i § 4, stk. 1, er den forpligtet til at  

 aflægge årsrapport, jf. § 3, stk. 1, nr. 4, og skal i så  

 fald følge reglerne i regnskabsklasse B eller C, afhængig af  

 virksomhedens størrelse.
Regnskabsklasse B, C og D gælder for virksomheder, som har  

pligt til at aflægge årsrapport, jf. lovforslagets § 3,  

 stk. 1. Sidstnævnte bestemmelse indeholder en opregning af de  

 virksomheder, som har pligt til at aflægge årsrapport efter  

 lovens regler.
Disse er identiske med de virksomheder, som skal aflægge  

 årsregnskaber m.v. efter gældende årsregnskabslov (se  

 bemærkningerne til § 3, stk. 1).
Aktieselskaber, som ikke er statslige eller børsnoterede  

 aktieselskaber, samt de øvrige virksomheder, der er nævnt i § 3,  

 stk. 1, er enten omfattet af regnskabsklasse B eller C afhængig af  

 virksomhedens størrelse.
Der opereres som tidligere anført med  

 tre størrelser: små virksomheder skal følge  

 regnskabsklasse B, mens mellemstore og store virksomheder skal følge  

 klasse C.
Størrelsesgrænserne fremgår af stk. 2, mens stk.  

 3 bestemmer, hvordan størrelserne beregnes.
Lovforslaget  

 viderefører i princippet størrelsesgrænserne i den  

 gældende årsregnskabslov (dette omtales nærmere i  

 bemærkningerne til stk. 2 og 3 nedenfor). Statslige og  

 børsnoterede aktieselskaber skal uanset størrelse følge  

 regnskabsklasse D.
Regnskabsklasserne B, C og D omtales nærmere i det  

 følgende.
 Regnskabsklasse B gælder ifølge forslagets stk. 1,  

 nr. 2, for "små virksomheder" omfattet af § 3, stk. 1, som ikke er  

 statslige eller børsnoterede aktieselskaber. "Små virksomheder"  

 er defineret i § 7, stk. 2, nr. 1. Reglerne for regnskabsaflæggelse for  

 klasse B fremgår af lovforslagets afsnit III.
Regnskabsklasse B gælder således for små aktie- og anpartsselskaber samt små partnerselskaber  

 (kommanditaktieselskaber), små interessentskaber og kommanditselskaber, hvori alle  

 interessenterne henholdsvis komplementarerne er såkaldte  

 kapitalselskaber, små erhvervsdrivende fonde, samt små virksomheder med begrænset ansvar omfattet af lov om  

 visse erhvervsdrivende virksomheder § 3 (små virksomheder og foreninger  

 med begrænset ansvar) og § 4 (små andelsselskaber med  

 begrænset ansvar), medmindre disse er så små, at de er  

 omfattet af undtagelsen i lovforslagets § 4 og dermed omfattet af klasse A  

 (se bemærkningerne til § 4).
 Regnskabsklasse C omfatter samme typer virksomheder som klasse B,  

 men gælder ifølge stk. 1, nr. 3, for "mellemstore og  

 store virksomheder". "Mellemstore virksomheder" er defineret i stk. 2, nr. 2,  

 "store virksomheder" i stk. 2, nr. 3. Reglerne for regnskabsaflæggelse  

 for klasse C fremgår af lovforslagets afsnit IV.
Regnskabsklasse D, der fortrinsvis består i ekstra  

 oplysningskrav, gælder som nævnt ifølge stk. 1, nr.  

 4, for statslige aktieselskaber og børsnoterede aktieselskaber,  

 uanset disses størrelse.
Reglerne for regnskabsaflæggelse for  

 klasse D fremgår af lovforslagets afsnit V.
Ved børsnoterede selskaber forstås selskaber, hvis aktier  

 eller obligationer er noteret på en fondsbørs i Danmark, i et  

 andet EU-land eller i et andet land, hvormed Fællesskabet har  

 indgået en juridisk bindende aftale om de her omhandlede forhold,  

 f.eks. et EØS-land.
Indplaceringen i klasse D sker som nævnt  

 uafhængigt af virksomhedernes størrelse.
 I stk. 2 er de tre størrelser i klasse B og C (små,  

 mellemstore og store) afgrænset af to sæt  

 størrelsesgrænser, der i princippet viderefører  

 størrelsesgrænserne i den gældende årsregnskabslov.  

 Overgrænserne i gældende årsregnskabslov § 64 d og § 64 c,  

 svarer således til henholdsvis forslagets stk. 2, nr. 1 (små) og  

 nr. 2 (mellemstore). Grænserne er baseret på 4. direktivs artikel  

 11 henholdsvis 27.
Grænserne forøges i medfør af 4 direktivs art. 53  

 hvert femte år.
Sidste ændring skete ved ændringsdirektiv  

 99/60/EF, der forøgede alle grænser med 25 pct.
Direktivet  

 hindrer ikke medlemslandene i at fastsætte lavere grænser.  

 Direktivets grænser er meget høje i forhold til de typiske  

 størrelser for danske virksomheder.
Størrelsesgrænserne  

 mellem små og mellemstore virksomheder i den gældende lovs § 64 d  

 er derfor bibeholdt i forslagets stk. 2, nr. 1. Tilsvarende er  

 størrelsesgrænserne mellem mellemstore og store virksomheder i  

 den nugældende § 64 c bibeholdt i forslagets stk. 2, nr. 2.  

 Bemærk dog, at den yderligere betingelse, som er indeholdt i § 64 d,  

 stk. 3, hvorefter undtagelserne ikke gælder for koncernvirksomheder,  

 hvis koncernen selv eller en af dens virksomheder overskrider grænsen,  

 ikke er videreført i forslaget.
Dette indebærer en  

 liberalisering og forenkling af reglerne.
 Se i øvrigt om de tilsvarende størrelsesgrænser mellem  

 små og mellemstore koncerner i § 110 og bemærkningerne hertil.
I overensstemmelse med hidtidig praksis anses en nystiftet virksomhed for  

 omfattet af regnskabsklasse B, hvis den i den første regnskabsperiode  

 ikke overskrider to af de nævnte størrelser.
Derefter  

 gælder der en to-års regel vedrørende ind- og  

 udtræden af de forskellige størrelsesgrupper.
Fordelen ved at  

 have en to-års periode er, at et enkelt år med over- eller  

 underskridelse af størrelserne ikke uden videre medfører  

 ændringer i regnskabspligten.
Hvis virksomheden derimod overskrider to  

 af de nævnte størrelsesgrænser det første  

 regnskabsår, omfattes den direkte af klasse C.
To-års reglen  

 følger af 4. direktivs artikel 12.
 Stk. 3 viderefører definitionerne for  

 størrelsesgrænserne fra gældende  

 årsregnskabsbekendtgørelses § 64 c, stk. 5, bortset fra  

 forslagets stk. 3, nr. 2. I forslagets nr. 2 viderefører 1. pkt.  

 gældende lovs § 22 ved sin henvisning til bilag 1, C, nr. 11. 2. pkt.  

 viderefører praksis, der svarer til retsstillingen i de øvrige  

 EU-medlemsstater.
Forslagets stk. 4 indeholder en særregel, som fraviger stk. 1  

 for så vidt angår indplacering i regnskabsklasserne af en  

 modervirksomhed for en koncern, der opfylder størrelseskravene for  

 pligt til at aflægge koncernregnskab i henhold til §§ 109 og 110.  

 Uanset om virksomheden isoleret set måtte opfylde betingelserne for  

 indplacering i regnskabsklasse A eller B, foreslås det, at en  

 modervirksomhed med begrænset ansvar indplaceres i en klasse svarende  

 til mindst regnskabsklasse C.
Er modervirksomheden et statsligt eller  

 børsnoteret aktieselskab, skal virksomheden dog uanset  

 størrelse i det mindste følge regnskabsklasse D.
Bestemmelsen i stk. 4 skal sammenholdes med § 4, stk. 4. Der er intet til  

 hinder for, at en meget lille virksomhed med begrænset ansvar - f.eks.  

 et meget lille andelsselskab - som i henhold til forslagets § 4 opfylder  

 størrelsesgrænserne for at blive indplaceret i regnskabsklasse  

 A, kan optræde som modervirksomhed for en mellemstor eller stor  

 koncern.
Hvis man i en sådan situation anerkender, at modervirksomheden  

 kan indplaceres i regnskabsklasse A, skal der ikke aflægges  

 årsrapport, endsige koncernregnskab.
Dette er naturligvis uholdbart.  

 Det foreslås derfor, at virksomheden som minimum skal følge  

 reglerne i regnskabsklasse C.
Henvisningen til §§ 109 og 110 indebærer, at en virksomhed, der  

 ellers ville være fritaget for at aflægge årsrapport efter  

 undtagelsen i § 4, stk. 1, men som er modervirksomhed for en koncern,  

 alligevel skal aflægge årsrapport og herunder koncernregnskab.  

 Det er her forudsat, at koncernen opfylder betingelserne i §§ 109 og 110,  

 dvs. størrelsesgrænser, der svarer til grænserne mellem B-  

 og C-virksomheder.
Det samme gælder for B-virksomheder, der altså  

 skal aflægge årsrapport efter reglerne for regnskabsklasse C.
Det følger af forslagets stk. 5, at en virksomhed altid kan  

 vælge at følge regler på et højere niveau i  

 byggeklodsmodellen.
Virksomheden skal ikke nødvendigvis overtage hele  

 det højere sæt af regler.
Dog kræves det, at virksomheden  

 konsekvent følger reglerne på et systematisk grundlag.  

 Eksempelvis vil indregning af indirekte produktionsomkostninger under  

 aktiver, som en virksomhed i regnskabsklasse B ønsker at foretage,  

 samtidig betyde, at kravene til beskrivelsen heraf i virksomhedens anvendte  

 regnskabspraksis skal følges.
Tilvalg af ledelsesberetningens krav om  

 omtale af forventninger til fremtiden betyder også, at det tilknyttede  

 krav om beskrivelse af væsentlige forudsætninger for  

 forudsigelserne samtidig skal iagttages.
 For at undgå misforståelser hos regnskabsbrugerne skal  

 virksomheder, der aflægger årsrapport efter reglerne i klasse B,  

 C og D, altid markere i årsrapporten under anvendt regnskabspraksis,  

 hvilken regnskabsklasse årsrapporten er aflagt efter, jf. § 53, stk. 1.  

 Aflægger virksomheden sin årsrapport på grundlag af f.eks.  

 klasse B, men med tilvalg af enkelte regler i klasse C, skal det  

 fremgå, at klasse B anvendes med angivelse af de regler for klasse C,  

 der yderligere anvendes.
Til § 8 Forslagets § 8 svarer indholdsmæssigt i det  

 store hele til gældende lovs § 2, stk. 1 og 2, om ledelsens ansvar for  

 regnskabsaflæggelsen.
Forslaget uddyber dog reglerne og tilpasser  

 bestemmelsen redaktionelt. Årsagen hertil ligger tildels i, at  

 forslaget nu direkte omfatter flere virksomhedsformer, så man ikke  

 længere kan forlade sig på kompetenceregler m.v. fra aktie- og  

 anpartsselskabsloven.
I stk. 1 understreges, at det er virksomhedens  

 ledelsesorganer, der har ansvaret for aflæggelsen af  

 årsrapporten.
Begrebet "ledelsesorgan" er brugt i stedet for den  

 nuværende lovs "bestyrelse og direktion", fordi flere virksomhedstyper  

 end før er direkte omfattet af forslaget.
Ledelsesorganerne kan,  

 selvom der ofte vil være lighedspunkter mellem de forskellige  

 strukturer, være benævnt med forskellige betegnelser, ligesom  

 kompetencefordelingen kan være forskellig i vedtægter eller  

 selskabsaftaler.
Hvor lovgivning, vedtægter eller aftale er tavse, vil  

 der eventuelt forekomme sædvaner for en arbejdsdeling, der i så  

 fald finder anvendelse.
Lovforslaget har ikke til formål at regulere  

 kompetenceforholdene i forskellige virksomhedsformer, men overlader til den  

 særlige lovgivning, vedtægter, aftale eller sædvaner for  

 den pågældende virksomhed at fastsætte disse forhold.
I virksomheder med personligt ansvar påhviler  

 pligten til at udarbejde årsrapport som udgangspunkt de personlige  

 deltagere i fællesskab.
I interessentskaber og kommanditselskaber  

 ligger pligten som udgangspunkt hos interessenterne henholdsvis  

 komplementarerne.
Pligter og rettigheder kan imidlertid være overdraget  

 til bestemte deltagere eller til et egentligt ledelsesorgan.
I aktieselskaber  

 og anpartsselskaber er de relevante ledelsesorganer   ligesom i den  

 nugældende lov   bestyrelse og direktion.
Den, der overtager det  

 faktiske ledelsesansvar, anses normalt for at være tiltrådt som  

 ledelse, selvom forholdet endnu ikke er anmeldt til Erhvervs- og  

 Selskabsstyrelsen.
Den nye ledelse har ansvaret for udarbejdelse af  

 årsrapport, selvom den først er tiltrådt efter en  

 balancedag og før tidspunktet for regnskabsaflæggelsen.
I stk. 2 er ledelsesmedlemmernes personlige ansvar  

 markeret.
Dette følger af almindelige danske retsgrundsætninger,  

 men er medtaget ex tuto i forslaget.
Medlemmerne af de pågældende  

 ledelsesorganer har hver for sig et ansvar for, at årsrapporten er  

 udarbejdet, så der er tid til revision, godkendelse og indsendelse m.v.  

 inden for lovgivningens og eventuelle vedtægters frister.  

 Ledelsesmedlemmerne skal i god tid inden fristernes udløb aftale med  

 revisor, hvornår årsrapporten skal være udarbejdet,  

 så revisor   måske i en ofte travl periode   kan planlægge  

 sin revision.
Gældende lovs § 2, stk. 2, hvorefter den reviderede og af  

 ledelsen godkendte årsrapport skal kunne fremlægges senest 8 dage  

 inden afholdelse af generalforsamlingen er overflødig i forhold til  

 selskabslovene og passer ikke til andre virksomhedsformer.
Bestemmelsen er  

 derfor ikke bibeholdt.
Ledelsen skal ikke alene påse, at lovgivningen og de  

 eventuelle regnskabsbestemmelser i vedtægter eller selskabsaftalen er  

 overholdt.
Foreligger regnskabsstandarder for et område eller bestemte  

 virksomheder, skal disse også overholdes inden for de rammer, der  

 gælder for sådanne standarder.
I så fald forudsættes  

 det tillige, at revisor påser dette i forbindelse med revisionen.
Der  

 henvises til forslagets § 136 om sådanne standarders forhold til  

 lovgivningen.
Til § 9 Forslagets § 9, stk. 1, 1. pkt., bestemmer i lighed  

 med gældende lovs § 2, stk. 3, at årsrapporten skal underskrives  

 af hvert enkelt ledelsesmedlem.
Dette manifesterer det personlige ansvar for  

 ledelsesmedlemmerne efter forslagets § 8.
I stk. 1, 2. pkt., er indføjet et nyt  

 krav.
Kravet er inspireret af regler i England og betyder, at ledelsen  

 positivt skal erklære, at man anser årsrapporten for aflagt i  

 overensstemmelse med kravene i lovgivningen m.v., og at årsrapporten  

 giver et retvisende billede af aktiver, passiver, den finansielle stilling  

 samt resultatet.
Derved markeres ledelsens ansvar for årsrapporten i  

 forhold til revisors ansvar for revisionen.
I England går kravene til  

 ledelsens erklæringer dog videre end i forslaget.
Erfaringen viser, at  

 dét udtrykkeligt at skulle erklære sig om et forhold i  

 særlig grad retter erklæringsafgiverens opmærksomhed mod  

 det pågældende forhold.
Da ledelsen har et ansvar for at  

 aflægge et årsregnskab, der opfylder lovens krav, vil der  

 næppe kunne accepteres et forbehold for f.eks. lovmedholdeligheden og  

 et retvisende billede fra den samlede ledelse.
Enkelte ledelsesmedlemmer kan  

 imidlertid godt have en afvigende opfattelse fra flertallet af ledelsen.
Se  

 herom nedenfor om forbehold efter forslagets § 10.
Forslagets stk. 2 bestemmer som noget nyt, at  

 ledelsesmedlemmerne også skal udtale sig om eventuelle supplerende  

 beretninger, der medtages i årsrapporten.
Her skal de ligesom i stk. 1  

 udtale sig om det retvisende billede for den eller de pågældende  

 beretninger.
De skal herved udtale sig om, hvorvidt beretningen giver et  

 retvisende billede inden for almindeligt anerkendte retningslinier.
Se herom  

 forslagets § 14 og bemærkningerne hertil.
Til § 10 Efter Forslagets § 10 skal ledelsesmedlemmerne  

 underskrive, hvis ledelsesorganets flertal tilslutter sig årsrapporten.  

 Men er et ledelsesmedlem uenig i hele eller dele af årsrapporten, kan  

 ledelsesmedlemmet i tilknytning til den krævede underskrift  

 tilkendegive sin uenighed med præcise henvisninger til de forhold,  

 hvorom uenigheden består.
Tilkendegiver den pågældende  

 intet, har denne fortabt sin mulighed for at protestere i tilknytning til  

 årsrapportens tilblivelse og inden en eventuel generalforsamling.  

 Forslagets væsentlighedskrav i § 13, stk. 1, nr. 3, betyder, at det  

 næppe kan være relevant at gøre indvendinger mod  

 ubetydeligheder i årsrapporten.
Til § 11 Forslagets stk. 1 indeholder ligesom gældende  

 lovs § 4, stk. 2, en generalklausul, dvs. en overordnet  

 målsætning for regnskabsaflæggelsen: et retvisende billede.  

 Generalklausulen udgør sammen med kvalitetskravene og brugernes  

 informationsbehov i § 12 de øverste niveauer i begrebsrammen.  

 Begrebsrammen er en overordnet ramme, hvori regnskabets formål,  

 grundlæggende begreber og sammenhænge systematiseres.
Den  

 gældende lov indeholder ikke en begrebsramme.
§§ 13 - 16 udgør næste   lavere   niveau i  

 begrebsrammen og indeholder de generelle implementeringsregler, dvs. de  

 regler, der på et overordnet niveau skal gøre de abstrakte  

 regler anvendelige på virksomhederne.
De senere afsnit, navnlig  

 byggeklodserne i afsnit II   V (regnskabsklasse A   D), gør herefter  

 de generelle implementeringsregler mere konkret anvendelige. § 11 (og § 12)  

 er altså overordnet de øvrige, detaljerede regnskabstekniske  

 regler i loven.
Forslaget implementerer i § 11 4. direktivs artikel 2, stk. 3  

   5, og 7. direktivs artikel 16, stk. 3   5.
Ordlyden af generalklausulen er ændret lidt i  

 forhold til gældende lov, idet udtrykket finansiel stilling nu  

 anvendes i stedet for økonomisk stilling.
Det er ikke en  

 materiel ændring, men alene en redaktionel tilpasning til teksten i 4.  

 direktiv og de internationale regnskabsstandarder.
Som noget nyt skal kravet om et retvisende billede  

 være generalklausul ikke bare for årsregnskabet, dvs.  

 resultatopgørelse, balance og noter, men også for  

 ledelsesberetning og supplerende beretninger, jf. forslagets § 14, som  

 virksomheden frivilligt lader indgå i årsrapporten.
I forslagets  

 § 12 og § 14 er kravet om et retvisende billede gjort lidt mere konkret, men  

 forskelligt for henholdsvis de finansielle brugere og for brugerne af de  

 supplerende beretninger.
Indholdet af årsrapporten er afgrænset i  

 forslagets § 2.
 Det betyder, at en virksomhed for at give et retvisende  

 billede ikke bare skal vurdere, om opstillingerne og enkeltoplysningerne   i  

 balance, resultatopgørelse, pengestrømsopgørelse og  

 noter - er rigtige, men også hvorvidt årsrapporten som  

 helhed giver det reelle indtryk af virksomheden.
Der vil i sagens natur være forskel på at give  

 et retvisende billede af de i opstillingerne indregnede aktiver og  

 forpligtelser og af de mere verbale oplysninger, særligt i  

 ledelsesberetningen og supplerende beretninger.
Da verbale oplysninger i  

 noter og ledelsesberetning ofte skal forklare forhold, der på grund af  

 manglende pålidelighed ikke må indregnes, nedtones kravet om  

 pålidelighed her i forhold til niveauet for indregnede aktiver og  

 forpligtelser.
Den ubestemte form i udtrykket "et retvisende  

 billede" understreger, at der i de praktiske tilfælde kan blive tale om  

 grader af retvisning.
Det absolut retvisende billede kan formentligt slet  

 ikke opfyldes.
Selvom kravene til et retvisende billede i princippet  

 bør være éns for alle virksomheder, kan dette ikke  

 efterleves i praksis.
F.eks. kan virksomhedernes karakter og  

 branchetilhør have betydning for, hvor intensiv en virksomhed  

 organiseres med hensyn til administrative og økonomiske systemer.  

 Børsnoterede virksomheder har desuden et større behov for at  

 give oplysninger om aktiviteter og værdier til investorerne.
Der  

 opstår derfor groft sagt en skala af stadigt stigende muligheder,  

 forventninger og behov med hensyn til rapporteringen.
Lovforslaget opstiller  

 derfor forskellige løsninger for regnskabsklasserne, der gøres  

 håndgribelige i klassernes implementeringsregler.
En stor virksomhed  

 vil alt andet lige bedre kunne give et retvisende billede end en lille  

 virksomhed.
Hensynet til regnskabsbrugerne gør, at afvejning af  

 kvalitetskrav ikke kan overlades fuldt ud til de enkelte virksomheder.
Loven  

 foretager derfor overordnet denne afvejning ved at foreskrive det mindste  

 ambitionsniveau for hver regnskabsklasse.
Medens niveauet ligger lavt for  

 klasse A, stiger det for regnskabsklasse B, hvor blandt andet  

 regnskabsdirektivernes krav spiller ind.
Kravene øges betydeligt for  

 klasse C og yderligere for klasse D, hvor de internationale tendenser og  

 hensynet til investorerne spiller en stærkere rolle.
Også for de enkelte elementer og bestanddele af  

 årsrapporten er der sket en afvejning.
Her stiller reglerne om  

 indregning forholdsvist strenge mål for, hvad der kan indregnes.
Der er  

 dog også stor forskel på de aktiver, der indregnes i balancen.  

 På den ene side er der de finansielle aktiver, som handles og  

 prisfastsættes på velfungerende markeder.
Noget anderledes  

 står særlige anlægsaktiver som for eksempel  

 specialmaskiner, for hvilke der ikke eksisterer noget marked.
De værdier, der slet ikke opfylder kravene til  

 indregning, må på anden måde indgå i  

 årsrapporten, typisk ved oplysninger, der kan give regnskabsbrugerne en  

 vis indsigt i deres potentiale.
Sådanne værdier kan for eksempel  

 være egen oparbejdet goodwill.
Også disse oplysninger kan  

 være forskellige i grad af pålidelighed og relevans.
Lovforslagets udgangspunkt er, at de værdibaserede  

 regnskaber ligger øverst på skalaen, medens transaktionsbaserede  

 regnskaber, som typisk udarbejdes af små virksomheder, ligger lavere.  

 Dette har betydning for det retvisende billede, en virksomhed kan  

 vælge, og for, hvorvidt det kan være relevant at tale om  

 fravigelse af loven for bedre at vise et retvisende billede, jf. nedenfor om  

 forslagets stk. 3. Graden af retvisning vil typisk være en funktion af  

 afvejningen mellem relevans og pålidelighed.
Om disse kvalitetskrav  

 henvises til forslagets § 12, stk. 3, og bemærkningerne hertil.
Lovforslaget forudsætter således, at de fleste  

 eksterne regnskabsbrugere med et rimeligt kendskab til  

 regnskabsaflæggelse vil foretrække et mere værdibaseret  

 regnskab.
Dette vil   alt andet lige bedre vise, hvilke værdier  

 virksomheden råder over, samt virksomhedens aktuelle  

 værdiskabelse og indtjeningspotentiale.
 Det er i alle tilfælde virksomhedsledelsens ansvar  

 at vælge de af lovens metoder, der inden for lovens rammer bedst kan  

 give regnskabsbrugerne et retvisende billede af virksomheden, jf. forslagets  

 § 8.
At kravet om et retvisende billede ligesom hidtil er  

 overordnet de øvrige bestemmelser i loven, er markeret i forslagets  

 stk. 2, der svarer til gældende årsregnskabslovs § 4, stk. 3.  

 Efter stk. 2 skal virksomheden give yderligere oplysninger, hvis lovens  

 regler ikke er tilstrækkelige til at give et retvisende billede.  

 Også her er den nye regel udstrakt til også at gælde resten  

 af årsrapporten og ikke blot selve årsregnskabet og  

 koncernregnskabet.
Denne suppleringspligt må forventes at  

 indtræde forholdsvist ofte, da årsregnskabsloven på mange  

 punkter vil være en rammelov, der dækker mange typer virksomheder  

 og regnskabsmæssige fænomener.
Alt andet lige må  

 transaktionsbaserede regnskaber dog indebære et større behov for  

 supplerende oplysninger for at opnå et retvisende billede end  

 værdibaserede regnskaber.
Forslagets stk. 3 markerer endnu tydeligere   i  

 lighed med gældende lovs § 4, stk. 4 - at kravet om et retvisende  

 billede er overordnet lovens øvrige bestemmelser.
Virksomheden skal  

 kunne fravige langt de fleste af lovens enkeltbestemmelser, hvis det er  

 nødvendigt for at vise et retvisende billede, men pligten til at  

 fravige forudsættes kun at indtræde i ganske særlige  

 tilfælde.
Endvidere er kun nødvendige fravigelser tilladte.  

 Uvæsentlige fravigelser kan derfor ikke komme på tale.
En  

 egentlig pligt til at fravige vil normalt kun være aktuel ved  

 indregning og måling i balance og resultatopgørelse, mens  

 suppleringspligten i stk. 2 sigter bredere.
Her vil behovet formentligt  

 være størst i de brancher, der ikke ligger inden for  

 direktivernes og lovens normalområde, f.eks. udvinding af mineraler.  

 For visse brancher har loven derfor allerede særregler, der gør  

 fravigelse mindre nødvendig, f.eks. landbrugs- og  

 investeringsvirksomheder, jf. forslagets § 38.
Der vil i praksis ikke være mange tilfælde,  

 hvor virksomheden med rette på baggrund af regnskabsbrugernes behov vil  

 skulle fravige lovens regler om indregning og måling.
Dels rummer disse  

 regler alternativer, dels tager de i stort omfang deres afsæt i  

 internationale standarder, som danner baggrund for regnskabsaflæggelse  

 i mange industrialiserede lande.
Det store forarbejde, som ligger til grund  

 for de internationale standarder indebærer, at de vil dække meget  

 bredt og samtidig være teoretisk meget velfunderet.
I kraft af  

 regnskabsbrugernes stigende orientering mod de internationale tendenser og  

 behovet for at kunne sammenligne virksomheder ikke bare i Danmark, men  

 globalt, vil det forekomme yderst sjældent, at en virksomhed ved  

 fravigelse af loven skal kunne vælge metoder, der ikke er  

 internationalt anerkendte.
Behovet for at fravige loven bliver derfor  

 betydeligt mere aktuelt for virksomheder, der aflægger  

 transaktionsbaserede regnskaber end for virksomheder, der aflægger  

 værdibaserede regnskaber.
En fravigelse af lovens krav kan gøre det  

 svært at sammenligne med andre virksomheders regnskaber.
Derfor har  

 regnskabsbrugerne en helt særlig interesse i begrundelsen for  

 fravigelser og deres indvirkning på regnskabets udsagn.
Kravet om  

 begrundelse skal opfyldes, hver gang og hvert år virksomheden fraviger.  

 Man kan ikke vurdere én gang for alle og efterfølgende blot  

 henvise til tidligere vurderinger.
Og hver gang skal begrundelsen være  

 konkret og fyldestgørende.
Det er altså ikke  

 tilstrækkeligt at anføre, at der fraviges for bedre at give et  

 retvisende billede.
Det skal klart fremgå, hvorfor lovens regler ikke  

 fører til et retvisende billede og hvorfor den fremgangsmåde,  

 der i stedet er valgt, bedre fører til et retvisende billede.
Det  

 gælder om at overbevise regnskabsbruger om, at fravigelsen er  

 nødvendig, og at forholdet ikke kan klares med supplerende oplysninger  

 efter stk. 2. Troværdigheden svækkes, hvis fravigelse anvendes i  

 tide og utide, og hvis regnskabsbrugerne ikke sættes i stand til selv  

 at vurdere nødvendigheden heraf og konsekvenserne.
Kan eller vil  

 virksomhedsledelsen ikke argumentere for fravigelsen, er det  

 nærliggende for regnskabsbrugeren at antage, at den ikke er  

 nødvendig.
For mange regnskabslæsere vil fravigelser indicere  

 usikkerhed, hvis de kun er sparsomt begrundede.
Derfor er det vigtigt, at  

 ledelsen forklarer forholdene omhyggeligt, og at regnskabsbrugerne kan regne  

 med, at revisor grundigt tager stilling til ledelsens begrundelse for  

 fravigelsen.
Ledelsen skal ligesom efter gældende lov beskrive  

 fravigelsens indvirkning på virksomhedens henholdsvis koncernens  

 aktiver, forpligtelser og egenkapital, dens finansielle stilling samt dens  

 resultat.
Den finansielle stilling indebærer her også oplysning  

 om virksomhedens pengestrømme. "Resultatet" betyder her ikke blot  

 årets resultat, men alle relevante elementer af  

 resultatopgørelsen.
Den beløbsmæssige indvirkning skal  

 gives, så vidt det er muligt, eventuelt ved omtrentlige tal.
At  

 virksomheden selv har sat sig ude af stand til at give oplysningen på  

 grund af utilstrækkelige registreringer, er ikke en acceptabel  

 forklaring.
Her må ledelsen leve op til sit ansvar.
Oplysning om  

 indvirkning skal sætte regnskabsbruger i stand til at se fravigelsens  

 betydning på virksomhedens hovedtal og ikke blot bundtallene.
 Skal loven fraviges, medfører det ved ændring  

 af regnskabspraksis en pligt til at tilpasse sammenligningstal og  

 såfremt virksomheden oplyser hoved- og nøgletal i  

 ledelsesberetningen   også disse tal i forhold til den nye metode.
De internationale standarder giver kun en meget  

 begrænset adgang til at fravige.
Dette skyldes disse standarders meget  

 større detaljerethed med løsninger for mange flere situationer.
Forslagets stk. 4 gør kravet om et  

 retvisende billede tilsvarende anvendeligt på de standarder, der bliver  

 udstedt med hjemmel i § 136. Standardernes regler må altså ikke  

 føre til, at kravet ikke opfyldes.
Standarderne vil formentlig  

 føre til at suppleringskravet i stk. 2 bliver relevant i færre  

 tilfælde, men er en standard ikke tilstrækkelig til at give et  

 retvisende billede, skal der suppleres på samme måde som kravet i  

 stk. 2. Tilsvarende kan det blive aktuelt at fravige en standardregel, hvis  

 det er nødvendig for at give et retvisende billede og i den  

 sammenhæng at give de i stk. 3 krævede oplysninger.
Til § 12 Forslagets § 12 stiller nogle overordnede krav til de  

 oplysninger, som årsrapporten skal indeholde for at opfylde kravet om  

 et retvisende billede.
Kravene baseres på antagelser om  

 regnskabsbrugernes typiske informationsbehov, og tilsigter at markere  

 årsrapportens formål og udviklingsretningen for et retvisende  

 billede.
Forslagets stk. 1 bestemmer, at årsrapporten  

 for at give et retvisende billede skal opfylde både stk. 2 om  

 årsrapportens opgaver og stk. 3 om kvalitetskravene.
Det fremgår  

 samtidig, at det er af de lovpligtige dele af årsrapporten, at man skal  

 kunne udlede det retvisende billede for virksomheden i finansiel forstand.  

 Indeholder en supplerende beretning, der jo ikke er lovpligtig, oplysninger  

 af betydning for det retvisende billede, skal disse oplysninger optages i de  

 lovpligtige dele, f.eks. i ledelsesberetningen.
Forslagets stk. 2 markerer, at årsrapporten  

 for at give et retvisende billede skal indrettes efter brugergruppernes  

 typiske informationsbehov.
I gældende lov findes ingen bestemmelse om,  

 hvem årsrapporten henvender sig til.
Kredsen af regnskabsbrugere er  

 angivet i 2. pkt. bl.a. for at undgå en for snæver opfattelse af  

 målgruppen hos regnskabsaflægger.
Opregningen er ikke  

 udtømmende.
Det ligger i forholdets natur, at brugerne  

 forudsættes at have et vist kendskab til regnskaber, og det man kan  

 få ud af dem.
På den anden side kræves der ikke  

 ekspertviden.
Det betyder, at årsrapporten ikke skal tage hensyn til  

 alle tænkelige brugere, men alene dem, der normalt må forventes  

 at benytte den slags oplysninger, som findes i årsrapporten.
Typiske brugere er virksomhedsdeltagere (f.eks.  

 aktionærer, anpartshavere, interessenter og kommanditister),  

 medarbejdere, alliancepartnere, kreditorer som långivere eller  

 leverandører, kunder, skattemyndigheder og tilskudsmyndigheder.  

 Bestemmelsen omhandler ikke kun de eksisterende virksomhedsdeltagere,  

 kreditorer m.v.
Også potentielle virksomhedsdeltagere, kreditorer m.v.  

 hører med i begrebet.
Finansanalytikere og pressen bruger ligeledes regnskaber,  

 men virker i høj grad som mellemmænd til de øvrige  

 regnskabsbrugere.
I erhvervsdrivende fonde er modtagere af uddelinger i  

 sidste instans interessenter, men deres interesser varetages af  

 fondsmyndighederne.
Når én virksomhed ønsker at overtage  

 en anden, vil den overtagende virksomhed ofte have behov for en række  

 oplysninger, der typisk fremskaffes i form af "due dilligence". Sådanne  

 særlige oplysningsbehov skal ikke være styrende for  

 årsrapportens indhold.
Selvom skattemyndighederne er brugere af  

 driftsøkonomiske regnskaber, forudsættes deres behov for  

 oplysninger med henblik på ligningen ikke at skulle dækkes fuldt  

 af årsrapporten. Årsrapporten skal heller ikke sikre de  

 forskellige tilsynsmyndigheders særskilte kontrolinteresser, der  

 normalt må tilgodeses ved særskilte indberetninger fra  

 virksomhederne.
Kredsen af regnskabsbrugere afhænger af  

 virksomhedens art og omfang.
Børsnoterede virksomheder har  

 således forventeligt en større og mere forskelligartet kreds af  

 regnskabsbrugere end det lille anpartsselskab.
Samtidig vil den relative  

 fordeling af regnskabsbrugerne være forskellig fra virksomhed til  

 virksomhed.
Børsnoterede virksomheder vil ofte have mange  

 nuværende og potentielle investorer, hvorimod det mindre anpartsselskab  

 typisk nyder størst opmærksomhed hos kreditorer, kunder og  

 lokalsamfund.
Her er investorerne   anpartshaverne   ofte identisk eller  

 næsten identisk med ledelsen.
De internationale regnskabsstandarder  

 forudsætter også en stor brugerkreds, men tager udgangspunkt i,  

 at investorernes behov for værdiskabelse   shareholder value  

og oplysninger herom skal tilgodeses.
Det skal ses i lyset af, at  

 standarderne først og fremmest retter sig mod børsnoterede  

 selskaber.
Standarderne forudsætter dog, at der ikke er  

 væsentlige forskelle mellem investorernes informationsbehov og de andre  

 brugergruppers.
 En dansk begrebsramme   og årsregnskabsloven som  

 helhed   forudsætter som nævnt en betydeligt bredere brugerkreds  

 og tilsigter derfor i større omfang at opfylde forskellige  

 interessegruppers informationsbehov (stakeholder value).
De supplerende beretninger vil ofte rette sig mod andre  

 interessegrupper end investorer, da beretningerne kan belyse virksomheden ud  

 fra andre indfaldsvinkler end de rent finansielle.
Alt efter formål og  

 beretningsform vil de dog også have betydning for de typiske  

 finansielle brugere, der har behov for større indsigt ved en bredere  

 synsvinkel.
En særlig situation gælder for de grønne  

 regnskaber, der indtil videre har et snævrere beskrivelsesobjekt,  

 nemlig listevirksomheden, der trods betegnelsen ofte kun er en aktivitet  

 under virksomheden, der måske kan have flere sådanne aktiviteter.  

 Her er formentligt tilsynsmyndigheder og det lokale samfund de mest relevante  

 interessegrupper.
I fremtiden må man dog forvente, at mange  

 virksomheder frivilligt vil supplere med egentlige miljørapporter, der  

 omhandler virksomhedens miljøforhold udfra et bredere sigte end de  

 grønne regnskaber.
Det fremgår af stk. 2, at årsrapporten skal  

 udarbejdes, så den udgør et egnet grundlag til støtte for  

 brugernes økonomiske og virksomhedspolitiske beslutninger om  

 virksomheden.
Beslutningsopgaverne antages at vedrøre placering af  

 brugerens egne ressourcer, forvaltningskontrol, og fordeling af virksomhedens  

 ressourcer.
1) Placering af regnskabsbrugerens egne ressourcer.  

 Dvs. at årsrapporten skal søge at udgøre en egnet  

 støtte for regnskabsbrugerens beslutning om, hvorvidt den  

 pågældende vil investere eller fortsætte med at investere  

 penge eller andre ressourcer i den pågældende virksomhed.
Skal  

 aktionæren snarere sælge aktierne og investere i en anden  

 virksomhed? Opnår virksomheden et tilstrækkeligt resultat af sine  

 investeringer? Vil virksomheden give afkast af sig i fremtiden? Skal  

 regnskabsbruger give kredit til virksomheden? Skal regnskabsbruger tage  

 ansættelse i   og derved levere arbejdsydelser til   virksomheden? Skal  

 aktionæren på generalforsamlingen stemme for ledelsens  

 spareplaner? Kan samhandelspartnere regne med virksomheden som kunde  

 også i fremtiden? 2) Kontrol af ledelsens forvaltning af virksomhedens  

 ressourcer.
Her skal regnskabsbrugeren af årsrapporten bibringes  

 information, der kan støtte i vurderingen af, om virksomhedens ledelse  

 har forvaltet ressourcerne forsvarligt.
Lever ledelsen op til sit ansvar? Har  

 ledelsen anbragt midlerne fornuftigt eller ligger der ikke-lønsom  

 overskudskapital? Forvalter ledelsen virksomhedens ressourcer på en for  

 miljøet skånsom og hensigtsmæssig måde, dvs.  

 opfylder virksomheden sin del af "den sociale kontrakt" med samfundet? Kan  

 ledelsen holde på sine medarbejdere? Det er ikke tiltænkt, at  

 årsrapporten skal indeholde resultaterne af en forvaltningsrevision,  

 men kravet indebærer, at de lovpligtige krav må vurderes i lyset  

 af behovet for kontrol af ledelsens forvaltning af de indskudte og indtjente  

 midler.
3) Fordeling af virksomhedens ressourcer.
Her  

 får regnskabsbrugerne oplysninger, der hjælper dem til at  

 træffe beslutning med henblik på fordeling af virksomhedens  

 midler til interessegrupperne.
Uddeler virksomheden for lidt af overskuddet  

 til ejerne   aktionærerne? Skal generalforsamlingen tiltræde  

 ledelsens forslag til udbytte? Får ledelsen et for stort vederlag  

 på aktionærernes bekostning? Uddeler den erhvervsdrivende fond  

 midler til trængende modtagere, eller bruges de til administration? Ovennævnte model   de 3 beslutningsopgaver - baseres  

 på antagelser om regnskabsbrugernes informationsbehov.
Modellen er  

 velkendt blandt revisorer og regnskabsfolk hér som i udlandet.
Den har  

 således været benyttet inden for regnskabsteorien i flere  

 år, men er vanskelig at efterprøve videnskabeligt.
Udover denne  

 model vil man derfor kunne forestille sig mange andre modeller, som kunne  

 være benyttet som løftestang for den fremtidige udvikling.  

 Regnskabsrådet har lagt vægt på at få en  

 forståelig og pragmatisk model.
Modellens centrale placering i forslagets krav om  

 retvisende billede, vil formentlig få en afledet effekt på  

 selskabsledelsens adfærd.
Ledelsen vil således formentlig ofte  

 søge at lede virksomheden, så der f.eks. bliver flere midler til  

 fordeling blandt selskabsdeltagerne, hvis dette ønske er fremherskende  

 hos flertallet af regnskabsbrugerne.
Regnskabsrådet har dog anbefalet,  

 at lovens model tager udgangspunkt i kravene til rapportering fremfor  

 udtrykkelige krav til, hvorledes selskabet skal ledes.
Regnskabsbrugernes overordnede informationsbehov kan  

 sjældent opfyldes fuldt ud.
Dels vil der være situationer, hvor  

 opfyldelse af ét behov vil være i modstrid med et andet behov,  

 dels er der en række detailkrav i loven   f.eks. forbudet mod  

 indtægtsføring af urealiserede værdistigninger   som ikke  

 altid vil være i fuld overensstemmelse med de tre behov.
Hvor lovens  

 detailkrav og de tre behov ikke stemmer overens, vil de kunne vejlede  

 ledelsen, hvis der er behov for supplerende oplysninger efter § 11, stk. 2,  

 eller i særlige tilfælde er grund til at fravige lovens krav med  

 hjemmel i § 11, stk. 3. At der kan være modstrid mellem de tre behov er  

 forventeligt.
Ledelsen må hér   med grundlag i sin virksomheds  

 typiske brugere   forsøge at opfylde behovene så godt som  

 muligt.
Forslagets § 12 er i det hele taget udtryk for de rammer,  

 som årsrapporten på længere sigt må forventes at  

 udvikle sig inden for, snarere end udtryk for hvilke præcise krav  

 årsrapporten her og nu skal leve op til.
En udvikling i  

 regnskabsbrugernes informationsbehov over tid, vil automatisk betyde  

 ændringer i kravene til årsrapporten.
Det understreges tydeligt i  

 bestemmelsen, at årsrapporten hverken kan eller skal opfylde alle  

 regnskabsbrugernes konkrete informationsbehov, jf. udtrykket "støtter"  

 i stk. 2, men virksomheden skal søge at efterleve de overordnede  

 "idealkrav" så godt som muligt.
Stk. 3 præciserer generalklausulen i § 11  

 under hensyntagen til de i § 12, stk. 2, fastsatte formål med  

 årsrapporten.
Kvalitetskravene til informationen skal således  

 være en støtte for regnskabsudarbejders overvejelser over valg  

 af regnskabspraksis og om behovet for at supplere de lovkrævede  

 oplysninger med yderligere oplysninger eller i særlige tilfælde  

 at fravige lovens detailbestemmelser, jf. § 11, stk. 3.
Relevans retter sig mod de beslutninger,  

 regnskabsbruger skal træffe.
I stk. 2 er opregnet de væsentligste  

 formål med brugen af årsrapporter.
Relevans skal altså ses  

 i lyset af disse formål.
I almindelighed defineres relevans ved, om den  

 pågældende oplysnings tilstedeværelse kan føre til  

 en ændret beslutning.
I almindelighed skal forholdet for at være  

 relevant have prognoseværdi, kunne sammenholdes med tidligere forhold  

 og være aktuelt.
Pålidelighed indebærer, at  

 oplysningerne i rimeligt omfang kan efterprøves   verificeres   dels  

 afspejler virkeligheden så rigtigt som muligt.
Kravet om  

 pålidelighed er i et vist omfang nødvendigt for, at revisor kan  

 revidere oplysningerne, således at regnskabsbruger fuldt ud kan  

 fæste lid til årsrapportens udsagn.
Kravet må dog ikke  

 medføre, at der lægges så stor vægt på en  

 nøjagtig verificerbarhed, at oplysninger om virkeligheden ikke  

 får lov til at komme med.
I kraft af en større orientering mod  

 værdibaserede regnskaber   af hensyn til større relevans   vil  

 revisor ofte ikke kunne verificere værdien af aktiver og forpligtelser  

 nøjagtigt på baggrund af kostpriser.
I stedet skal revisor tage  

 stilling til rimeligheden af de forudsætninger, ledelsen lægger  

 til grund for vurderingerne.
 Det større fokus på relevans og afspejling af  

 virkeligheden   fremfor nøjagtig verifikation   er fuldt ud i  

 tråd med den internationale udvikling, der i højere grad  

 går ind for at udarbejde værdibaserede regnskaber.
For oplysninger i noter og ledelsesberetning er  

 pålidelighedskravet snarere et sandsynlighedskrav.
Kravet skal  

 hindre, at virksomheden oplyser om urealistiske og usandsynlige forhold, som  

 kan forvride regnskabsbrugers indtryk af virksomheden.  

 Pålidelighedskravet indebærer også, at der ikke må  

 være strid mellem oplysningerne og andre dele af  

 årsrapporten.
Forslaget åbner mulighed for at acceptere varierende  

 grader af pålidelighed efter hvilken regnskabsklasse, virksomheden  

 omfattes af.
Små virksomheder vil normalt have vanskeligt ved at  

 investere i omfattende og nøjagtig datafangst i samme omfang som store  

 virksomheder.
Ligeledes vil omverdnens interesse ud fra en  

 gennemsnitsbetragtning her være væsentligt mindre end for  

 større virksomheder.
Derfor har lovens regler i regnskabsklasse A et  

 væsentligt lavere ambitionsniveau end B og C, for slet ikke at tale om  

 D, og har derfor også en væsentligt lavere reguleringsinteresse.  

 Hvis en virksomhed i regnskabsklasse A vil stræbe efter et  

 højere niveau, kan den imidlertid tilvælge reglerne i en  

 højere regnskabsklasse.
Tilsvarende gælder for de højere  

 klasser.
Pligten til at tilnærme sig et værdibaseret regnskab  

 bliver stærkere i klasse C end i klasse B.
Omvendt kan man næppe  

 forestille sig, at en virksomhed i klasse C bedre kan give et retvisende  

 billede ved at springe ned til klasse B.
Loven tillader derfor ikke at  

 vælge nedad, medmindre virksomheden simpelthen bliver mindre.
Ikke alle forhold kan opgøres med samme grad af  

 pålidelighed.
Eksempelvis vil værdien af likvide midler altid  

 kunne opgøres med større pålidelighed end værdien  

 af immaterielle aktiver.
De forskellige pålidelighedsniveauer i forhold  

 til de enkelte poster i årsregnskabet er naturlige og ligger bag  

 behovet for at klassificere posterne.
Et andet eksempel er oplysninger i  

 ledelsesberetning og noter.
Her vil der i sagens natur ikke altid kunne  

 tilvejebringes samme grad af pålidelighed som i balance og  

 resultatopgørelse.
Oplysninger i ledelsesberetning og noter er netop  

 påkrævet, når væsentlige forhold ikke kan  

 opgøres med den pålidelighed, som kræves ved indregning i  

 årsregnskabets opstillinger.
Virksomhedens manglende kontrol med  

 ressourcen kan også have betydning.
Når ledelsen skal  

 afgøre, hvilket pålidelighedsniveau, der tillader indregning,  

 skal den regne med, at der er grænser for, hvor lavt et niveau af  

 pålidelighed, der kan accepteres af regnskabsbrugerne   og revisor.  

 Lovforslaget indeholder enkelte skadesklausuler.
Det gælder f.eks.  

 forslagets § 32 om undtagelser fra kravet om at vise nettoomsætningen  

 for B-virksomheder og for mellemstore virksomheder i regnskabsklasse C.
Og  

 efter § 72 kan virksomheden undlade at give oplysninger om datter- og  

 associerede virksomheder ved at påberåbe sig skade for  

 virksomheden ved at give de pågældende oplysninger.
I lyset af  

 lovens krav om retvisende billede kan en skadesklausul ikke indfortolkes,  

 hvor loven ikke har modificeret udtrykkelige krav med en udtrykkelig  

 skadesklausul, som i de nævnte tilfælde.
Lovgiver har her taget  

 stilling.
Hvor der er tale om frivillige oplysninger, der ikke er foreskrevet  

 i loven, kan en afvejning af skadesvirkninger med nytteværdien af  

 oplysningerne for regnskabsbrugerne komme på tale.
Giver  

 årsrapporten stadig et retvisende billede, således at en normalt  

 forekommende regnskabsbruger ikke lider skade ved at mangle de  

 nødvendige oplysninger, kan væsentlig skade for virksomheden  

 påberåbes.
Det transaktionsbaserede regnskab har som en  

 væsentlig forudsætning en stor vægt på  

 pålidelighed.
Det betyder, at en del relevante forhold fravælges  

 eller i det mindste ikke indregnes, f.eks. opskrivninger, hvor gevinsten ikke  

 er konstateret ved en transaktion.
Brugerne får dermed ikke kendskab  

 til værdistigningen eller eventuelle i mellemtiden tilkomne  

 værditab og vil derved kunne være uvidende om relevante  

 økonomiske tendenser.
Informationernes grad af relevans og pålidelighed  

 kan variere over tid.
Besidder en virksomhed et aktiv, for hvilket der  

 først efter en tid opstår et effektivt marked, vil  

 dagsværdien for aktivet kunne opgøres med større grad af  

 pålidelighed efter etableringen af markedet end før.
Relevans og  

 pålidelighed af informationerne må derfor vurderes  

 løbende, normalt hvert år.
Til § 13 Forslagets §§ 11 og 12 handler om regnskabsbrugernes  

 informationsbehov og kravet til et retvisende billede   dvs. relevante og  

 pålidelige oplysninger.
Det er ret abstrakte krav.
De er  

 rammebestemmelser på et højt niveau, der fortrinsvis vil  

 få betydning i situationer, som loven ikke udtrykkeligt regulerer, og i  

 situationer, hvor virksomhedens aktivitet ikke lader sig beskrive på en  

 fyldestgørende måde ud fra detailkravene i selve  

 byggeklodssystemet.
Forslagets § 13 udfylder i et vist omfang disse  

 abstrakte krav med et sæt af rammebestemmelser på et lavere  

 niveau.
Der er tale om grundlæggende forudsætninger, der som  

 udgangspunkt altid skal overholdes, men hvorfra loven kan indeholde  

 undtagelser.
De grundlæggende forudsætninger er anerkendt i  

 internationale standarder og i dansk praksis, som denne er udviklet gennem  

 mange år i kraft af årsregnskabsloven og tidligere  

 aktieselskabsloven og bogføringslovgivningen.
Der er derfor ikke tale  

 om væsentlige ændringer i grundlaget for udarbejdelse af  

 driftsøkonomiske årsregnskaber.
Der er snarere tale om en  

 række sproglige tilpasninger med henblik på at skabe  

 større klarhed over reglernes indhold.
De tilsvarende krav findes i  

 IAS 1 og 8.
Der er opstillet 10 grundlæggende  

 forudsætninger.
De fleste findes også i gældende lovs § 26,  

 stk. 1, der implementerer 4. direktivs art. 31. Medens de ikke er direkte  

 omfattet af fravigelsespligten i forslagets § 11, stk. 3, kræves der  

 dog de samme oplysninger som i § 11, stk. 3, 2. pkt., i de tilfælde,  

 hvor de fraviges.
Dette svarer til fravigelsesmuligheden i gældende  

 lovs § 26, stk. 2, om end visse ikke praktisk forekommende  

 fravigelsesmuligheder i gældende lov ikke er medtaget.
At årsrapporten skal udarbejdes på en klar  

 og overskuelig måde, jf. forslagets stk. 1, nr. 1, er udtryk  

 for, at præsentationen af virksomhedens udvikling og finansielle  

 stilling har stor vægt for den samlede forståelse af  

 virksomheden.
Bestemmelsen viderefører i lidt mere tydelig grad kravet  

 om overskuelighed i gældende lovs § 4, stk. 1. Klarhed betyder, at  

 årsrapportens udsagn ikke må være tvetydige eller  

 vildledende.
Overskuelighed betyder, at væsentlige oplysninger ikke  

 må drukne i årsrapporten, ligesom regnskabslæsers  

 opmærksomhed ikke må afledes fra de væsentlige forhold.  

 Mange store virksomheder benytter grafik og billeder til at illustrere  

 udviklingen i virksomheden og dennes image i forhold til omverdenen.  

 Sådanne tiltag er fuldt ud lovlige og er ofte til stor hjælp for  

 den mindre kyndige regnskabsbruger, men grafikken må ikke virke  

 misvisende eller være i modstrid med årsrapportens øvrige  

 budskaber.
Til denne regel om klarhed indeholder loven ingen undtagelse  

 overhovedet.
Forslagets stk. 1, nr. 2, viderefører det i  

 praksis benyttede princip "indhold fremfor formalia", som har  

 været indfortolket i gældende lovs krav om et retvisende billede.  

 Det indebærer, at virksomheden skal tage hensyn til forholdenes  

 realiteter fremfor formaliteter uden reelt indhold.
Princippet understreges  

 af definitionerne på aktiver og forpligtelser, som lægger  

 vægt på, at virksomhedens effektive råden over aktiver og  

 forpligtelser har større vægt end det juridiske ejerskab.
Dette  

 gælder f.eks. indregning af finansielt leasede aktiver i balancen, hvor  

 det afgørende er virksomhedens effektive råden over aktivet  

 uanset formelt ejerskab.
Kravet om et retvisende billede   herunder relevans  

   betyder også, at realiteterne kommer i første række.  

 Også til dette princip gælder ingen undtagelse.
Forslagets stk. 1, nr. 3, kræver, at alle  

 forhold skal indgå i årsregnskabet og koncernregnskabet,  

medmindre de er ubetydelige i forhold regnskabsbrugers  

 informationsbehov.
Herved er indført et generelt  

 "væsentlighedskriterium" i loven.
Dette fremgår ikke udtrykkeligt  

 af direktiverne, men Europa-kommissionen har i sin Fortolkningsmeddelelse af  

 20. januar 1998 anerkendt væsentlighedsforudsætningen mere  

 generelt.
Niveauet fastsættes fuldt ud af brugernes behov for  

 information.
Af formuleringen må udledes, at det forudsættes, at  

 alle krævede oplysninger som udgangspunkt har relevans, medmindre det  

 konkret vurderes, at de er ubetydelige.
Ledelsens eventuelle  

 indforståethed eller ønske om at undlade visse informationer  

 må ikke spille ind på vurderingen.
Reglen gælder ikke alene  

 de beløbsmæssige oplysninger, men også og måske  

 især   oplysninger, der indgår som noter eller i  

 ledelsesberetningen.
Vurderingen må være forskellig, alt efter  

 hvilken af de i § 12, stk. 2, nævnte formål, der er tale om.  

 F.eks. kan der i forbindelse med vurdering af forvaltningen af formuen eller  

 fordeling af overskud, f.eks. ved udlån til ledelsesmedlemmer eller  

 virksomhedsdeltagere, typisk være tale om væsentligt mindre  

 beløb, end når der er tale om beslutninger om  

 ressourceallokering.
Bestemmelsen fastslår, at en række ubetydelige  

 forhold, der har en vis sammenhæng eller lighed med hinanden, f.eks.  

 ubetydelige dattervirksomheder, alligevel skal medtages, hvis de tilsammen  

 alligevel får betydning.
Denne regel, der gælder alle forhold,  

 har hidtil kun været optaget i gældende lovs § 2 b, stk. 2, om  

 udeholdelse af dattervirksomheder på grund af ubetydelighed.
Reglen  

 gælder typisk, hvor der er flere ubetydelige forhold i samme regnskab,  

 men kan efter omstændighederne også gælde tilfælde,  

 hvor en række ubetydelige forhold kumuleres over år, f.eks.  

 afskrivninger.
Der gælder ingen undtagelse til kravet om  

 væsentlighed.
At virksomheden formodes at fortsætte driften af  

 sine aktiviteter, jf. forslagets stk. 1, nr. 4, indebærer i  

 lighed med gældende lovs § 26, stk. 1, nr. 1, at virksomhedens  

 værdier skal vurderes i dette lys.
Det betyder f.eks., at virksomhedens  

 maskinpark og ejendomme i det væsentligste kan antages at blive  

 udnyttet af virksomheden til egne indtægtsskabende aktiviteter.  

 Værdimålingen af aktiverne vil være væsentlig  

 anderledes end i tilfælde, hvor virksomheden skal ophøre og  

 tvangsrealisere sine aktiver m.v.
Det gælder tilsvarende for  

 varebeholdningerne, som kan vise sig at være uden værdi, hvis de  

 skal tvangssælges som følge af konkurs.
Konstateres  

 værdinedgange som følge af, at aktiverne skal opgøres  

 under hensyntagen til realisation, vil virksomhedens resultat blive  

 påvirket negativt heraf.
Se også forslagets § 80, som  

 kræver specificerede oplysninger om aktiviteter, der er  

 ophørende.
Nedlægger virksomheden dele af sine aktiviteter,  

 skal virksomheden tilpasse sin regnskabspraksis for den eller de aktiviteter,  

 der ophører.
Derved vil virksomheden skulle opgøre en del af  

 sine aktiver og forpligtelser under hensyntagen til, at disse skal  

 realiseres, medens den øvrige del af virksomhedens værdier  

 fortsat skal opgøres under hensyn til fortsat drift.
Nedlæggelse  

 af en aktivitet indebærer derfor ikke, at alle virksomhedens aktiver og  

 forpligtelser skal vurderes under hensyntagen til, at en aktivitet  

 ophører.
Udover de tilfælde, hvor formodningen afkræftes,  

 findes ingen undtagelser for denne bestemmelse.
Enhver værdiændring skal vises, uanset  

 indvirkningen på egenkapital og resultatopgørelse, jf.  

forslagets stk. 1, nr. 5. Dette krav, neutralitetskravet,  

 indebærer, at praksis og skøn over værdier ikke må  

 afhænge af ønsker, f.eks. om, hvordan virksomhedens resultat  

 bør være, eller ønsker om en positiv egenkapital.
Det er  

 klart, at manipulering af virksomhedens resultat eller egenkapital for at  

 sløre tendenser eller skabe et ellers ikke fremkommet overskud eller  

 underskud medfører, at årsregnskabet og koncernregnskabet taber  

 betydeligt i udsagnskraft og reducerer regnskabsbrugers tillid til  

 årsrapporten og ledelsen.
Neutralitetskravet, der delvist findes i gældende  

 årsregnskabslovs § 26, stk. 1, nr. 3, litra c, indebærer f.eks.,  

 at virksomhedens af- og nedskrivninger   herunder også vurdering af  

 restværdi for aktiver   ikke må gøres afhængige af  

 årets resultat.
Det er meget vigtigt at være opmærksom  

 på, at kravet går begge veje.
Virksomheden må heller ikke  

 udskyde omkostninger til indregning på et senere tidspunkt, hvor  

 indtjeningen er bedre.
Tilsvarende må virksomheden heller ikke indregne  

 for mange omkostninger eller for tidligt   f.eks. ved for store  

 hensættelser   i de perioder, hvor indtjeningen har været  

 særlig stor.
Neutralitetskravet er på en måde fraveget  

 visse steder i loven som følge af 4. direktivs særlige krav om  

 forsigtighed.
Dette betyder, at balancen i et vist omfang ikke vurderes  

 neutralt, f.eks. ved at nedskrivninger på materielle  

 anlægsaktiver er tvungne, mens opskrivninger fortsat er frivillige.  

 Endvidere vil den forskellige behandling af op- og nedskrivninger i  

 resultatopgørelsen indebære, at resultatet ikke er neutralt.
Der  

 er dog her tale om bundne fremgangsmåder, der ikke levner plads for  

 vilkårlige tilpasninger.
Under alle omstændigheder skal  

 virksomhedens ledelse vælge de alternativer i loven, som bedst  

 fører til et retvisende billede   og som derved så vidt muligt  

 ligger inden for neutralitetskravet.
Når bortses fra ovenstående  

 gives ingen undtagelser til denne bestemmelse.
Efter forslagets stk. 1, nr. 6, skal  

transaktioner, begivenheder og værdiændringer indregnes,  

 når de indtræffer.
Dette krav, der er fastlagt i  

 gældende lovs § 26, stk. 1, nr. 4, kaldes for  

periodiseringsprincippet.
Det indebærer, at virksomheden skal  

 indregne værdiændringer   og derved som hovedregel også  

 indtægter og omkostninger   i den regnskabsperiode, hvor  

 værdiændringerne opstår, uanset om  

 værdiændringerne har medført ind- eller udbetalinger i  

 andre perioder.
Princippet er præciseret i en række  

 detailbestemmelser i forslaget.
F.eks. er bestemmelserne om op- og  

 nedskrivninger af aktiver og forpligtelser til dagsværdier en direkte  

 konsekvens af, at værdiændringer indregnes i balancen, når  

 de opstår.
Periodiseringsprincippet må ses i sammenhæng med  

 forslagets § 33, stk. 3, der kræver, at virksomheden tager hensyn til  

 alle forudsigelige risici og eventuelle tab, som er opstået i  

 løbet af det regnskabsår, årsregnskabet og  

 koncernregnskabet vedrører, selv om disse risici eller tab  

 først bliver kendt mellem balancetidspunktet og det tidspunkt,  

 på hvilket regnskabet udarbejdes.
Selvom periodiseringsprincippet principielt angår  

 hele årsregnskabet, er det konkret fraveget i forslagets § 86, som  

 omhandler pengestrømsopgørelsen.
Det skyldes, at  

 pengestrømsopgørelsen udarbejdes på basis af ind- og  

 udbetalinger, uanset hvornår værdiændringerne er  

 indtruffet.
Herudover findes ingen undtagelser for reglen.
Forslagets stk. 1, nr. 7, bestemmer, at aktiver  

 og forpligtelser m.v. skal indregnes konsistent.
Dvs. at der for aktiver  

 eller forpligtelser inden for en kategori skal anvendes de samme metoder og  

 målegrundlag.
Anvendes et bestemt målegrundlag på en  

 kategori af aktiver, skal det anvendes på alle aktiverne i den  

 pågældende kategori.
F.eks. hvis man vælger at opskrive  

 fast ejendom, skal der opskrives på alle de faste ejendomme, medmindre  

 der forekommer særlige omstændigheder for en bestemt ejendom, der  

 derfor må anses for at tilhøre en anden kategori og  

 klassificeres derefter.
Her kan dog ske sammendrag af arabertalsposter i  

 medfør af § 23, stk. 3, på grund af overskuelighedskravet, eller  

 på grund af væsentlighedskravet.
Også på enkelte  

 andre forhold kan undtagelser forekomme.
De enkelte transaktioner, begivenheder og  

 værdiændringer skal indregnes og måles hver for sig og  

 må ikke modregnes med hinanden, jf. forslagets stk. 1, nr. 8. Det  

 betyder i lighed med gældende lovs § 26, stk. 1, nr. 5, at hver enkelt  

 post i årsregnskabet skal vurderes selvstændigt og at et aktiv  

 f.eks. ikke må måles for højt med den begrundelse, at et  

 andet aktiv er målt for lavt.
Regnskabsrådet har i sin rapport  

 (afsnit 7.6.4.) med baggrund i Europakommissionens fortolkning af 4. direktiv  

 hér anført, at der er tilfælde, hvor hensynet til et  

 retvisende billede kan betyde, at alene det endelige resultat af et antal  

 komplekse enkelttransaktioner er relevante for regnskabsbrugeren.
Her vil det  

 også være tilladt at indregne disse forhold netto i stedet for  

 brutto.
Se også forslagets § 50 hvorefter værdiændringer  

 på finansielle instrumenter, der benyttes til sikring af andre aktiver  

 og forpligtelser, kan modregnes med værdiændringer på de  

 sikrede aktiver og forpligtelser.
Undtagelser til denne bestemmelse kan  

 forekomme på grund af krav andetsteds i loven.
I praksis vil der være andre situationer, hvor det  

 ikke vil være påkrævet at anvende princippet i sin yderste  

 konsekvens.
Besidder virksomheden en portefølje af nogenlunde  

 ensartede aktiver, som hver for sig ikke har en væsentlig værdi,  

 vil det være tilladt at vurdere porteføljen som en helhed, hvis  

 kravet om relevans ikke derved tilsidesættes.
Det betyder, at en  

 portefølje af ejendomme ikke vil kunne vurderes som en helhed, da  

 disse aktiver hver for sig normalt vil være af væsentlig  

 værdi.
Derimod vil f.eks. værdiændringer som følge  

 af valutakursændringer ofte kunne indregnes netto i  

 resultatopgørelsen, selvom disse i sagens natur ofte indregnes brutto  

 på de enkelte balanceposter.
En anden specifik undtagelse til kravet om  

 bruttoindregning findes i nugældende § 38 om aktiver med konstant  

 værdi.
Da denne omhandler uvæsentlige poster, er den under  

 henvisning til væsentlighedsreglen i stk. 1, nr. 3, overflødig  

 og er ikke medtaget i forslaget.
En gennemført bruttoindregning er  

 altså ikke nødvendig for helt ubetydelige anlægsaktiver,  

 der kan optages med uændret værdi.
 Hvor forslaget ikke giver anden anvisning, skal  

 undtagelser fra denne bestemmelse oplyses i overensstemmelse med kravene i  

 forslagets § 11, stk. 3, 2. pkt.
 Endvidere indeholder forslaget her en videreførelse  

 af modregningsforbudet i gældende lovs § 8.
 Forslagets stk. 1, nr. 9, viderefører  

 gældende lovs § 26, stk. 1, nr. 6, om den formelle kontinuitet.  

 Herefter skal beløbene i foregående års slutbalance  

 (ultimo) svare til beløbene i dette års åbningsbalance  

 (primo). En undtagelse herfra må følge i de tilfælde, hvor  

 praksis ændres, jf. forslagets § 51. Også her gælder  

 oplysningskravet i forslagets § 11, stk. 3, 2. pkt., i det omfang  

 oplysningerne ikke gives i opgørelsen over bevægelser i  

 egenkapitalen, jf. forslagets § 56.
Regnskabsår, opstilling og klassifikation, den  

 anvendte monetære måleenhed, metoden for konsolidering samt  

metoderne for indregning og grundlagene for måling må ikke  

 ændres fra den ene periode til den anden (reel kontinuitet), jf.  

 forslagets stk. 2. Det betyder, at disse forhold som udgangspunkt skal  

 være de samme fra år til år.
Herunder skal f.eks. et  

 tilvalg af opskrivning for materielle anlægsaktiver fastholdes og  

 må ikke uden videre ændres.
Virksomhedens valg af regnskabsskema  

 må heller ikke uden videre ændres.
Baggrunden er naturligvis, at  

 en ændring af sådanne forhold er et brud på den materielle  

 kontinuitet, som vanskeliggør sammenligning af virksomhedens  

 udviklingsretning og  hastighed.
Endvidere vil hyppige praksisændringer  

 indebære en risiko for, at relevante forhold ikke repræsenteres  

 på en ordentlig og fair måde i årsrapporten.
Virksomheden skal være meget grundig ved valg af  

 bl.a. metoder for indregning og måling, idet valget øver  

 væsentlig indflydelse på opgørelsen af regnskabsposterne i  

 årsregnskabet.
Kravet om et retvisende billede   herunder om relevans  

 og pålidelighed   betyder, at virksomheden har pligt til at vælge  

 de metoder og målegrundlag, der bedst fører til et retvisende  

 billede.
Det indebærer måske, at nogle af lovens valgmuligheder  

 med hensyn til metoder for indregning og måling ikke kan benyttes i en  

 virksomhed, fordi dens aktiviteter derved ikke lader sig beskrive på en  

 relevant og pålidelig måde.
Forslaget nævner også som  

 afvigelsesmulighed den situation, at der opstår et lovkrav om  

 ændring, eller at en ny standard medfører en lignende situation.  

 Skal virksomheden skifte fra en regnskabsklasse til en anden, kan der  

 også blive behov for at ændre metoder, fordi den nye  

 regnskabsklasse kræver dette.
På trods af kravet om, at opstillingsform, metoderne  

 for indregning og grundlagene for måling m.v. ikke må  

 ændres, kan særlige forhold betyde, at virksomheden alligevel er  

 nødt til at foretage ændringer heri.
Det kan f.eks. være  

 nødvendigt ved væsentlige ændringer i omgivelserne  

 f.eks. koncernforhold   eller i virksomheden internt   f.eks. nye  

 aktiviteter.
Der kan også være tale om, at udviklingen frembyder  

 nye og mere informative metoder, der bedre fører til et retvisende  

 billede af virksomheden.
Det er virksomhedens ledelse, der inden for rammerne  

 af kravet om et retvisende billede afgør såvel regnskabspraksis  

 som ændringer i regnskabspraksis udfra sit eget skøn over  

 relevans og pålidelighed.
Revisor påsér ved sin revision,  

 at ledelsens vurderinger er realistiske og fornuftige i forhold til  

 virksomhedens aktiviteter.
I disse tilfælde skal gives de i forlagets §  

 11, stk. 3, 2. pkt., krævede oplysninger.
I gældende lov får virksomhederne mulighed for  

 første gang efter den 1. januar 1999 at ændre  

 årsrapportens monetære enhed til euro uden særskilt at  

 iagttage kravet om et retvisende billede.
Denne bestemmelse blev  

 indført for at lette virksomhedernes overgang til euro.
Forslaget  

 viderefører denne bestemmelse i § 167. Dette udgør en  

 væsentlig undtagelse til hovedreglen, hvorefter ændring kun kan  

 ske, hvis virksomheden bedre viser et retvisende billede på den nye  

 måde.
 I forslagets stk. 3 bestemmes, at der, hvor en  

 grundlæggende forudsætning kan fraviges, skal gives de i  

 forslagets § 11, stk. 3, 2. pkt., omhandlede noteoplysninger.  

 Fravigelsestilfældene er behandlet ovenfor under hvert af de 10  

 bestemmelser i stk. 1 og 2.
Til § 14 Målsætningen med det finansielle  

 årsregnskab (årsrapporten) er beskrevet i forslagets § 12, stk.  

 2. Det finansielle regnskab skal dække interessegruppernes finansielle  

 informationsbehov.
Det er imidlertid erkendt, at det finansielle regnskab  

 ikke er tilstrækkeligt til at dække alle relevante behov.
Det er  

 nødvendigt også at dække interessegruppernes bredere  

 informationsbehov om virksomheden.
Dette område er endnu ikke udviklet  

 og er i stort omfang i færd med en forsøgsproces.
Hvor det finansielle regnskab i høj grad er rettet  

 ind efter investorers og lignende interessers behov, er de typiske brugere af  

 ikke-finansielle rapporteringer medarbejdere, lokalsamfund m.v.
Disse  

 rapporteringer anvendes dog også af investorer, f.eks. etisk bevidste  

 investorer, som i stigende grad har behov for også at få  

 oplysninger om, hvorledes virksomhederne lever op til deres sociale  

 ansvar.
 Derfor udarbejder flere og flere virksomheder frivilligt  

 særlige beretninger   kaldet supplerende beretninger   om de aspekter  

 af virksomhedens forhold, som ikke kan beskrives tilstrækkeligt i det  

 finansielle årsregnskab.
Indtil videre er der udviklet beretninger om  

 medarbejderforhold, navnlig om medarbejderne som bærere af  

 virksomhedernes viden og kompetence, samt om miljøbelastning.
Her har  

 udviklingen foreløbigt ført til etablering af videnregnskaber  

 henholdsvis grønne regnskaber.
Desuden kan nævnes etiske  

 regnskaber og sociale regnskaber, der er udtryk for et ønske om at  

 afdække virksomhedernes etiske målsætning og deres evne til  

 at leve op til den.
Ligeledes kan beretninger om arbejdsmiljø  

 nævnes.
De forskellige beretningstyper er kun i begrænset  

 omfang udviklede og udvikles således stadigt.
Processen minder om den  

 udvikling den finansielle regnskab gennemgik i de første årtier  

 af det 20. århundrede.
Tiden er altså ikke inde til at fastfryse  

 nogen udvikling ved at belægge området med for megen  

 regulering.
De oplysninger, der fremgår af de supplerende  

 beretninger, vil ofte være svære at måle eller kan slet  

 ikke måles med finansielle måleenheder.
Ligeledes findes kun i  

 meget begrænset omfang almindeligt anerkendte retningslinier for  

 udarbejdelse af sådanne beretninger.
Det skal dog bemærkes, at der for  

 miljøregnskaberne, de grønne regnskaber, allerede findes  

 regulering via miljøbeskyttelsesloven og bekendtgørelsen om  

 grønne regnskaber (Miljøministeriets bekendtgørelse nr.  

 975 af 13. december 1995). De grønne regnskaber er  

 offentliggørelsesmæssigt knyttet op ad de virksomheder, de  

 vedrører, men er som udgangspunkt ikke knyttet til de finansielle  

 regnskaber.
De beskriver ofte kun en del af en virksomhed i dette lovforslags  

 forstand, da en listevirksomhed, som omhandlet i  

 miljøbeskyttelsesloven, trods betegnelsen oftest kun er en  

 delmængde af den juridiske enhed.
Det er dog hensigtsmæssigt at  

 kunne knytte et grønt regnskab til årsrapporten som en  

 supplerende beretning for at undgå dobbeltrapportering.
Disse  

 regnskaber er en særlig rapportering om miljøbelastning, som  

 også indeholder en række oplysninger til tilsynsbrug for  

 offentlige myndigheder.
I princippet forudsættes også  

 lokalbefolkningen i de af virksomheden miljøbelastede områder at  

 tilhøre brugergruppen.
Forslagets § 14 regulerer kun meget overordnet disse  

 supplerende beretninger, der kan indgå som en del af  

 årsrapporten.
Indholdsmæssigt skal de hver for sig opfylde  

 kravene til et retvisende billede for netop disse supplerende beretninger,  

 hvad enten det er et grønt regnskab, et videnregnskab eller et etisk  

 regnskab.
Forslagets stk. 1, 1. pkt., bestemmer her, at beretningerne  

 skal give et retvisende billede inden for rammerne af almindeligt anerkendte  

 retningslinier.
Det vil uden tvivl være svært for virksomhederne  

 at bestemme kravene til et retvisende billede i perioden, indtil der er  

 udviklet almindeligt anerkendte standarder for udarbejdelse af de enkelte  

 typer af beretninger.
De almindeligt anerkendte standarder forventes at  

 udvikle sig i de kommende år.
F.eks. for videnregnskaber er en  

 begyndelse gjort med udarbejdelsen af Erhvervsfremmestyrelsens "Guideline for  

 videnregnskaber" fra november 2000.
I forslagets 2. pkt. henvises til forslagets § 12,  

 stk. 3, om kvalitetskravene, ligesom der henvises til de grundlæggende  

 forudsætninger i forslagets § 13. Det er klart, at kravet om  

 pålidelighed ofte ikke kan tilgodeses på samme måde som ved  

 indregning i et finansielt regnskab.
De grundlæggende  

 forudsætninger skal kun følges i det omfang, de kan anvendes  

 på de pågældende supplerende beretningers oplysninger.
Her  

 må forholdets natur i hvert tilfælde bestemme, om den  

 pågældende forudsætning kan og skal opfyldes.
Nogle  

 grundlæggende forudsætninger kan dog uden videre tages i  

 anvendelse for supplerende beretninger, f.eks. kravene om klarhed,  

 fuldstændighed og væsentlighed samt neutralitet, konsistens og  

 kontinuitet.
 Efter forslagets stk. 2 skal virksomheden i de  

 supplerende beretninger beskrive den anvendte "beretningspraksis".  

 Virksomheden skal derfor på lige fod med den lovpligtige del af  

 årsrapporten give de oplysninger om anvendte metoder m.v., der er  

 nødvendige til forståelse og tolkning af disse beretninger.
Til § 15 Forslaget indeholder reglerne for virksomhedens  

 regnskabsår, herunder om længden af regnskabsperioden og  

 mulighederne for omlægning.
Reglerne er i store træk  

 uændrede i forhold til gældende lovs § 3.
Stk. 1 kræver, at regnskabsåret skal  

 omfatte 12 måneder.
Hvornår på året 12 måneders  

 perioden starter og slutter, bestemmes i princippet af virksomheden, som skal  

 vælge den periode, der med baggrund i virksomhedens art og omfang bedst  

 fører til et retvisende billede.
Stk. 2 giver ligesom gældende lovs § 3  

 mulighed for, at første regnskabsperiode kan være kortere eller  

 længere end 12 måneder, dog ikke længere end 18  

 måneder.
Denne grænse, der forekommer almindeligt i udlandet, er  

 fastsat for at undgå, at virksomhederne udskyder  

 regnskabsaflæggelsen længere tid end rimeligt på bekostning  

 af regnskabsbrugeren.
Stk. 3 må ses i sammenhæng med  

 forslagets § 13, stk. 2, som kun tillader omlægning af  

 regnskabsår i særlige tilfælde.
Se bemærkningerne til  

 § 13. I disse tilfælde må omlægningsperioden ikke overstige  

 12 måneder, medmindre omlægningen er nødvendig for at  

 opnå samme regnskabsår i tilfælde af etablering af  

 koncernforhold, etablering af fælles ledelse over en anden virksomhed  

 joint venture   eller fusion.
I disse særlige tilfælde kan  

 omlægningsperioden udgøre op til 18 måneder.
Det er dog en  

 forudsætning, at koncernetableringen m.v., har fundet sted i  

 omlægningsperioden.
Det er ligesom efter gældende ret nødvendigt  

 at afgrænse mulighederne for at benytte en 18 måneders  

 omlægningsperiode for at undgå, at virksomheder omlægger  

 regnskabsåret for at udskyde regnskabsaflæggelsen til skade for  

 regnskabsbrugerne.
På den anden side må det erkendes, at der i de  

 nævnte undtagelsestilfælde ofte kan være et legitimt behov  

 for en længere omlægningsperiode for at lette harmoniseringen af  

 regnskabsår, f.eks. inden for en koncern, eller fordi udenlandske  

 virksomheder er involveret.
Efter stk. 4 skal modervirksomheder   og  

 dattervirksomheder - så vidt muligt sikre, at dattervirksomhederne har  

 samme regnskabsår som modervirksomheden.
Denne regel må ses i  

 sammenhæng med, at koncernregnskabet kræver konsolidering af  

 selskabernes årsregnskaber på én bestemt dato.  

 Virksomhederne har derfor oftest en væsentlig egeninteresse i at  

 harmonisere regnskabsårene i koncernen.
En modervirksomhed kan normalt gennemtvinge en  

 harmonisering af regnskabsårene i alle koncernvirksomhederne.
Den vil  

 derfor ikke passivt kunne acceptere, at dattervirksomheders regnskabsperiode  

 afviger fra modervirksomhedens, heller ikke selvom der er tale om udenlandske  

 dattervirksomheder.
I enkelte særlige tilfælde vil det dog ikke  

 være muligt at opnå samme regnskabsår for alle virksomheder  

 i en koncern.
Det gælder for eksempel, hvis en dattervirksomhed i  

 udlandet er underlagt regler, som hindrer den i at følge den  

 øvrige koncerns regnskabsår.
 Efter forslagets § 24 skal sammenligningstal ændres,  

 når regnskabsåret ændres.
Til § 16 Forslagets § 16 betyder, at alle  

 beløbsoplysninger skal gives i enten danske kroner eller i euro.
Dette  

 gælder dog i sagens natur ikke oplysninger om f.eks. valutarisici, som  

 kræver oplysninger i fremmed valuta.
Bestemmelsen regulerer alene den  

 grundlæggende valuta, som årsrapporten skal gives i  

 (regnskabsvalutaen).
Formålet med at begrænse virksomhedens valg af  

 monetær måleenhed er at sikre regnskabsbrugers mulighed for  

 fortsat at kunne sammenligne danske virksomheders årsrapporter.
At  

 tillade flere valutaer vil derfor i et vist omfang ske på bekostning af  

 regnskabsbrugers behov for sammenligning af årsrapporter med henblik  

 på at sikre en effektiv ressourceallokering.
Forslaget giver dog i  

 overensstemmelse med gældende ret et valg mellem danske kroner og  

 euro.
Bemyndigelsen i forslagets 2. pkt.  

 viderefører gældende lovs § 5 a, stk. 1, 2. og 3. pkt.
Denne  

 bemyndigelse forudsættes efter lovmotiverne til lovændringen  

 (Europakken) i december 1998 kun at blive anvendt overfor valutaer, der har  

 tilnærmelsesvist det samme fastkursspænd til euro, som er aftalt  

 for danske kroner, for tiden +/- 2,25 %. For tiden ses ingen fremmede  

 valutaer at opfylde denne målsætning.
Bestemmelsen i gældende lovs § 5 a, stk. 2,  

 hvorefter der ikke kræves en særlig begrundelse for at kunne  

 skifte til euro den første gang, virksomheden gør dette, er  

 overført til ikrafttrædelsesbestemmelserne, jf. forslagets §  

 167. Bestemmelsen er et led i Europakkens almindelige bestræbelser for  

 at gøre det lettere at overgå til euro.
Bestemmelsen skal ses i  

 lyset af bogføringslovens § 7, stk. 4 og 5, hvorefter en virksomhed  

 kan vælge danske kroner, euro eller en relevant fremmed valuta som  

 bogføringsvaluta.
Denne behøver ikke at være identisk med  

 regnskabsvalutaen, men det kan være ganske praktisk.
Forslaget gentager ikke bestemmelsen i gældende lovs  

 § 5 a, hvorefter en virksomhed har mulighed for at supplere sine  

 monetære oplysninger med opgørelser i andre fremmede valutaer,  

 f.eks.
US-dollars.
Da det er meningen ikke længere at indskrænke  

 muligheden til at omfatte simpel "oversættelse", men også tillade  

 anvendelse af omregning, er det overflødigt at give en sådan  

 mulighed, der må antages også at bestå uden udtrykkelig  

 bestemmelse herom.
Det hænger også sammen med, at forslaget  

 indeholder bestemmelser om omregning af fremmed valuta til danske kroner  

 eller euro.
Til § 17 Forslagets stk. 1 fastsætter visse  

 begrænsede rækkefølgekrav til årsrapportens  

 bestanddele.
Formålet er at øge årsrapportens  

 overskuelighed.
Det betyder, at virksomhederne fremover skal samle  

 beskrivelsen af anvendt regnskabspraksis i et samlet afsnit.
Et krav om  

 placering foran regnskabsopstillingerne gælder for børsnoterede  

 selskaber i henhold til børsreglerne og følges i øvrigt  

 af størsteparten af de øvrige virksomheder, men er ikke  

 medtaget som et krav i forslaget.
Endvidere markeres, at opgørelse  

 over egenkapitalens poster kan være enten en opstilling eller en note.  

 Herved tilgodeses de virksomheder, der vil følge den internationale  

 tendens hen imod at gøre kapitalopgørelsen til en slags  

 sekundær resultatopgørelse og eventuelt endda at kombinere den  

 med denne (totalindkomstmodellen). En sammenblanding er dog ikke tilladt  

 efter lovforslaget.
Stk. 2 viderefører det eksisterende krav om,  

 at en modervirksomheds ledelsesberetning også skal indeholde  

 oplysninger om koncernen, dog således at det fremover alene er en  

 mulighed.
I modsætning til i dag (gældende lovs § 56, stk. 7),  

 kan virksomheden derfor selv vælge, om der skal laves to separate  

 beretninger eller én samlet.
For at undgå forvirring om, hvad der er den  

 lovpligtige del, og hvad der er den frivillige del, bestemmes i stk.  

 3, at de supplerende beretninger, der   frivilligt   medtages i en  

 årsrapport, skal holdes for sig og ikke blandes med de lovpligtige  

 dele.
Det bestemmes desuden, at de frivillige dele placeres til sidst i  

 årsrapporten for netop at tydeliggøre forskellen.
Til § 18 Forslagets afsnit II omhandler byggeklodsmodellens  

 nederste regnskabsklasse: Regnskabsklasse A.
Denne omfatter virksomheder uden  

 begrænset ansvar samt meget små virksomheder med begrænset  

 ansvar, som omfattes af § 3 eller § 4 i lov om visse erhvervsdrivende  

 virksomheder.
 De grundlæggende regler og placeringskrav i  

 forslagets §§ 11   17 gælder for disse virksomheder, men de  

 implementeres kun ved de få regler i §§ 18   21. Disse regler svarer  

 reelt til reglerne for bogføringspligtiges årsregnskaber efter §  

 2, stk. 2   8, i bekendtgørelse nr. 518 af 25. juni 1999, der har  

 videreført bestemmelserne i den tidligere  

 bogføringsbekendtgørelses kapitel 2.
Efter forslagets § 3, stk. 2, og § 4 er det op til  

 virksomhederne, der skal følge regnskabsklasse A, selv at  

 afgøre, om de vil aflægge årsrapporter i lovforslagets  

 forstand.
Vælger en virksomhed ikke at udarbejde årsrapport efter  

 loven, vil det almindeligvis betyde, at der alligevel skal udarbejdes et  

 regnskab, muligvis blot efter skattemæssige principper for at kunne  

 opfylde pligterne efter skattekontrolloven og  

 mindstekravsbekendtgørelsen m.v.
Regnskabet kan hér give et  

 helt anderledes udsagn end driftsøkonomiske regnskaber.
Der kan  

 også være tale om opgørelser til helt andre formål.  

 Er regnskaber og opgørelser udelukkende bestemt til eget brug,  

 må de ikke kunne skabe usikkerhed om, hvorvidt der er tale om en  

 årsrapport efter denne lov.
Se her forslagets § 2, stk. 3 og 4, og  

 bemærkningerne hertil.
Det fremgår forudsætningsvis af forslagets  

 sidste punktum, sammenholdt med § 135, at årsrapporter for  

 virksomheder i regnskabsklasse A ikke skal   men naturligvis frivilligt kan  

 revideres.
Det er i øvrigt i disse virksomheder ikke ualmindeligt, at  

 det aftales, at revisor "gennemgår" årsregnskabet, hvorved  

 forstås, at det efterses for korrekt opstilling og indregning m.v., men  

 ikke således at der foretages en revision som sådan.
I  

 sådanne tilfælde skal revisor udarbejde og underskrive en  

 erklæring om sit arbejde.
Er årsrapporten gennemgået eller  

 revideret, skal revisors erklæring eller påtegning inkluderes i  

 årsrapporten.
FSR s Revisionsvejledning nr. 2 indeholder vejledende  

 retningslinier for gennemgang af regnskaber.
Begge erklæringer er  

 reguleret i erklæringsbekendtgørelsen.
Virksomhederne i regnskabsklasse A skal efter forslagets §  

 18 udarbejde et årsregnskab bestående af en  

 ledelsespåtegning, balance og resultatopgørelse suppleret af en  

 redegørelse for anvendt regnskabspraksis, en opgørelse over  

 bevægelserne på egenkapitalen samt enkelte noter.
Der  

 kræves hverken pengestrømsopgørelse, koncernregnskab  

 eller ledelsesberetning.
I overensstemmelse med byggeklodsmodellen omtales  

 kun de dele, der er obligatoriske, således at disse virksomheder kan  

 henholde sig alene til de almindelige bestemmelser i kapitel 3 og 4 og til de  

 mere konkrete bestemmelser i kapitel 5.
Mindstekravene til disse virksomheder sættes ikke  

 højt.
Erfaringen viser imidlertid, at mange af virksomhederne i  

 regnskabsklasse A, når de alligevel udarbejder årsregnskaber,  

 anvender regler svarende til regnskabsklasse B, eventuelt med visse  

 frihedsgrader.
Forslaget hindrer dem ikke i dette, snarere tværtimod,  

 da modellen tillader, at virksomhederne altid kan anvende reglerne i en  

 højere regnskabsklasse, når bare det sker systematisk og  

 konsekvent, jf. forslagets § 7, stk. 5. Virksomheder, der kunne have  

 nøjes med at følge regnskabsklasse A, men som anvender regler  

 fra højere klasser, typisk klasse B, skal ikke nødvendigvis  

 anvende alle reglerne i klasse B, men skal anvende de ønskede regler  

 systematisk og konsekvent.
Det betyder, at de skal anvende den ønskede  

 regel i sin helhed   tage det onde med det gode   ved at skulle give de  

 oplysninger, der affødes af at anvende en bestemt metode, og ved at  

 opfylde kravet om konsistens ved at anvende den samme metode på alle de  

 poster, for hvilke metoden er relevant.
Opskrives beløb inden for en  

 metode i B, skal eventuelle bindingskrav også følges, hvis de er  

 relevante for den pågældende virksomhedstype.
Til § 19 Bekendtgørelse nr. 518 af 25. juni 1999 indeholder  

 i § 2, stk. 1, en bestemmelse om åbningsbalancen, der er  

 videreført fra den tidligere bogføringsbekendtgørelses §  

 14, stk. 1. Forslagets stk. 1, 1. pkt., viderefører denne  

 bestemmelse.
Det præciseres, at virksomheden i balancen skal medtage de  

 aktiver og forpligtelser, der kan indregnes for denne regnskabsklasse, dvs.  

 klasse A, altså efter forslagets § 20. Der er for virksomheder i denne  

 klasse ikke krav om samme detaljerethed som for klasse B, jf. forslagets §  

 19, stk. 2.
Stk. 1, 2. pkt., supplerer med en  

 tydeliggørelse af, hvornår en virksomhed anses for at have  

 påbegyndt sine aktiviteter.
Her bestemmes i overensstemmelse med  

 forslaget til lovudkast i Betænkning nr. 1140 om Revision af  

 bogføringslovgivningen (august 1988) og bemærkningerne hertil i  

 betænkningens side 151, at aktiviteterne anses for påbegyndt  

 på tidspunktet for en virksomheds stiftelse eller det tidspunkt forud  

 herfor, hvor en erhvervsmæssig aktivitet henregnes til virksomheden.  

 Dette er i overensstemmelse med praksis, f.eks. i forbindelse med stiftelse  

 af selskab med overtagelse af bestående personlig virksomhed, hvor  

 åbningsbalancen typisk lægges pr. tidspunktet for den overtagne  

 virksomheds balance ultimo, der kan ligge bagud i tid i forhold til den  

 formelle stiftelsesdato.
Dette er også anerkendt i skattepraksis, der  

 dog sætter tidsmæssige begrænsninger herfor.
Hvor der ikke  

 foreligger en sådan situation, vil der, hvis f.eks. anparter tegnes pr.  

 stiftelsesdatoen, opstå en fordring på de tegnende stiftere, der  

 her bliver virksomhedens første transaktion.
Dette gælder ikke  

 nødvendigvis for aktieselskaber, der stiftes i to tempi: udarbejdelse  

 af stiftelsesoverenskomst efterfulgt af stiftende generalforsamling på  

 et senere tidspunkt, men her kan der på generalforsamlingen blive  

 henregnet forpligtelser m.v. til selskabet med virkning fra stiftelsen eller  

 tidligere.
I de fleste situationer vil situationen for aktieselskaber, hvis  

 stiftelsesproces ikke er opdelt, dog stemme overens med den for  

 anpartsselskaber.
Forslaget tillader ikke at henskyde  

 påbegyndelsesdagen til efter stiftelsesdagen, fra hvilken der vil  

 være opstået behov for at kontere indskud på  

 selskabskapitalen.
Reglerne om bogføringspligtiges årsregnskab i  

 gældende bekendtgørelse nr. 518 af 25. juni 1999 foreskriver  

 ikke skemaer for balance og resultatopgørelser.
De sætter dog en  

 række krav til, hvilke poster, der skal medtages.
Stk. 2  

viderefører disse regler, dog således at de suppleres af  

 enkelte yderligere mindstekrav.
Stk. 2, 1. pkt., kræver her, at virksomheden  

 klassificerer resultatopgørelsen efter, hvad der passer til  

 virksomhedens art og aktiviteternes omfang.
Dette svarer også til  

 gældende ret. 2. pkt.  kræver vedrørende balancen,  

 at virksomheden skal anvende de i forslagets bilag 2, skema 1 og 2, fastsatte  

 skemaers hovedposter og romertalsposter.
Dette er reelt ingen skærpelse  

 i forhold til ovennævnte bekendtgørelse, der i realiteten  

 kræver poster med samme indhold.
Der stilles ikke krav til yderligere  

 specificering, men en sådan vil formentligt forekomme i de fleste  

 tilfælde i praksis.
Desuden kræves det i stykkets 3. pkt., at  

 virksomhedsdeltagernes indskud og andel i overskud eller underskud skal  

 fremgå af opstillingerne.
Er der tale om en virksomhed uden  

 begrænset hæftelse, f.eks. en enkeltmandsvirksomhed, et  

 interessent- eller kommanditselskab, kan der i egenkapitalen være behov  

 for at udsondre kapitalkonto fra privatkonti.
I kommanditselskaber er der  

 også behov for at skelne mellem konti for komplementarer og for  

 kommanditister.
Oplysninger om bevægelserne kan fremgå af  

 opgørelsen over bevægelser på egenkapitalen.
Desuden skal  

 uddelinger (udbytte, dividende og lignende) og udlodninger (f.eks.  

 tilbagebetaling af indskud) fremgå.
I virksomhedsformer med begrænset ansvar er der et  

 behov for særlig markering af overskudsuddelinger.
I andelsselskaber  

 kan der på grund af forskellig praksis være et problem med hensyn  

 til at sondre mellem efterbetalinger i salgsforeninger og tilbagebetalinger i  

 indkøbsforeninger fra overskudsuddeling til andelshaverne.
Her kan  

 også være særlig klassificering af renter af egenkapital,  

 typisk særlige indskud i andelsvirksomheder.
På basis af en  

 anbefaling fra Regnskabsrådet kræver forslaget  

 spørgsmålet om efterbetalinger m.v. belyst ved noteoplysninger.  

 Dette krav er dog først udtrykkeligt anført i B-klassen,  

 nærmere betegnet i §§ 53 og 62.
Forslaget forudsætter, at virksomheder med  

 begrænset hæftelse, f.eks. aktieselskaber samt erhvervsdrivende  

 fonde, som udgangspunkt altid indregner aktiver og forpligtelser, uanset om  

 de er erhvervsmæssige eller ej.
Men dette gælder ikke for private  

 enkeltmandsvirksomheder eller personselskaber, f.eks. et interessentskab, se  

 forslagets § 20, stk. 2. Forslagets stk. 3 bestemmer for alle  

 virksomheder, at indregnede ikke-erhvervsmæssige forhold skal  

 klassificeres således, at de klart kan skelnes fra de  

 erhvervsmæssige.
Til § 20 Forslagets stk. 1 indeholder en overordnet  

 bestemmelse, der alene kræver, at virksomhedens aktiver og  

 forpligtelser samt indtægter og omkostninger skal indregnes og  

 måles systematisk og konsekvent i overensstemmelse med almindeligt  

 anerkendte retningslinier under hensyntagen til virksomhedens art og omfang.  

 Det er altså op til virksomhedens ledelse at udmønte denne brede  

 bestemmelse.
Det skal dog ske under skyldig hensyntagen til forslagets § 13,  

 der vil sætte grænser for en alt for tendensiøs  

 udlægning af de brede krav.
Desuden gælder kravene om et  

 retvisende billede og formåls- og kvalitetskrav fuldt ud for disse  

 virksomheder.
I praksis betyder det, at der næppe kan findes andre  

 alternativer end at vælge mellem historisk kostpris som udgangspunkt i  

 stil med § 33 i B-klassen og dagsværdi i stil med §§ 37 og 38 i  

 B-klassen.
Et kontantregnskab er f.eks. udelukket som følge af § 13,  

 stk. 1, nr. 6. Det er så op til ledelsen, om den vil tage konsekvensen  

 ved at bruge B-klassens indregnings- og måleregler eller blot tage sit  

 udgangspunkt i en mere fri fremgangsmåde inden for rammerne af § 13.  

 Man kan også forestille sig, at der for bestemte brancher er udviklet  

 retningslinier, der er almindeligt anerkendte   anses som god regnskabsskik.  

 Dette kendes f.eks. inden for landbruget.
Retstilstanden er for de  

 virksomheder, der vælger at følge reglerne i klasse A ikke  

 synderligt anderledes end efter gældende ret, jf. bekendtgørelse  

 nr. 518 af 25. juni 1999, § 2, stk. 3 og 8. Se også  

 Regnskabsrådets rapport afsnit 8.3.
Virksomheder i regnskabsklasse A er overvejende  

 enkeltmandsvirksomheder.
Stk. 2 giver disse virksomheder såvel  

 som personselskaber (interessentskaber og kommanditselskaber m.v.) valget  

 mellem på den ene side at indregne alle erhvervsmæssige og  

 ikke-erhvervsmæssige aktiver og forpligtelser i balancen og på  

 den anden side at nøjes med de erhvervsmæssige poster.  

 Virksomheden kan vælge at indregne ikke-erhvervsmæssige aktiver  

 og forpligtelser i en særskilt del af balancen.
Dette svarer til  

 gældende regler i bekendtgørelse nr. 518/99, der dog kun  

 regulerer enkeltmandsvirksomheder.
Se de særlige krav til private  

 enkeltmandsvirksomheder i forslagets § 21. Der findes ikke tilsvarende krav  

 til personselskaber i gældende lov og forslaget indfører ikke  

 sådanne krav på dette område.
Til § 21 Forslagets § 21, stk. 1, stiller oplysningskrav  

 vedrørende anvendt regnskabspraksis, der svarer til forslagets § 53,  

 stk. 1, som altså kun er ret overordnede.
I B-klassen udfyldes disse  

 rammer, men det er mere frit for A-virksomhederne, hvordan de vil udfylde  

 rammerne.
Det følger af forslagets § 13, stk. 2, at det skal oplyses,  

 hvis virksomheden f.eks. ændrer regnskabspraksis fra det ene år  

 til det andet.
 Stk. 2 sætter en række enkeltkrav, der  

 alle svarer til krav i gældende ret, se bekendtgørelse nr. 518  

 af 25. juni 1999 § 2, stk. 3, stk. 4, 2. pkt., og stk. 6 og 7.
Som noget nyt foreskriver stk. 3, at virksomheder,  

 der indehaves af en enkelt fuldt personlig ejer eller af  

 ægtefæller tilsammen, skal oplyse, om virksomheden har undladt at  

 oplyse om ikke-erhvervsmæssige forhold.
Ligeledes skal der oplyses om,  

 hvorledes der er taget hensyn til de indbyrdes formuemæssige forhold  

 mellem ægtefællerne.
Regnskabsrådet har fundet disse  

 informationer væsentligt mere nyttige end egentlige opgørelser  

 over den ikke-erhvervsmæssige formue eller aktivitet, der kan  

 være svær at gengive overfor tredjemand på en meningsfyldt  

 måde, hvis man ikke også skal oplyse om indregningsmetoder og  

 målegrundlag.
Dette skal også ses i lyset af FSR's  

 Revisionsvejledning nr. 2, afsnit 2.1, hvorefter virksomhedsledelsen i  

 enkeltmandsvirksomheder og lignende skal afgive en  

 fuldstændighedserklæring.
Dette hænger sammen med  

 vanskelighederne ved at holde de erhvervsmæssige og  

 ikke-erhvervsmæssige aktiver og forpligtelser fra hinanden.
Til § 22 Forslagets afsnit III med §§ 22 - 77 indeholder de regler,  

 som virksomheder i klasse B skal efterleve udover reglerne i afsnit II for  

 klasse A (§§ 18 - 21). Imidlertid er reglerne i klasse A af et sådant  

 tilsnit, at det i realiteten kun er særreglerne om åbningsbalance  

 og personvirksomheder med flere deltagere, der er relevante for virksomheder  

 omfattet af klasse B.
Disse bestemmelser suppleres naturligvis med de  

 generelle krav om retvisende billede og grundlæggende  

 forudsætninger m.v. i forslagets §§ 11 - 17. Derfor henvises der alene  

 til § 19, stk. 1 og 3, samt § 20, stk. 2. Desuden kan virksomheder omfattet  

 af klasse B anvende reglerne i klasse C og D, når blot det sker  

 systematisk og konsekvent.
Generelt stilles der betydeligt større krav til  

 årsrapporter for virksomheder i klasse B end i klasse A.
Det skyldes  

 bl.a., at virksomhederne i klasse B typisk har begrænset hæftelse  

   aktieselskaber, anpartsselskaber, partnerselskaber, erhvervsdrivende fonde,  

 visse erhvervsdrivende virksomheder med begrænset ansvar samt  

 interessentskaber og kommanditselskaber med kapitalselskaber som fuldt  

 ansvarlige deltagere.
Bortset fra erhvervsdrivende fonde og erhvervsdrivende  

 virksomheder med begrænset ansvar, omfattet af §§ 3 og 4 i lov om visse  

 erhvervsdrivende virksomheder, er alle de nævnte virksomheder omfattet  

 af 4. direktiv, der stiller mere end blot minimumskrav til  

 regnskabsaflæggelsen, herunder også om regnskabsoffentlighed.  

 Direktivets målgruppe er primært selskabsdeltagere og kreditorer  

 i selskaber med begrænset ansvar.
I klasse B stilles der detaljerede krav til  

 klassifikation, indregning og måling i resultatopgørelse og  

 balance, ligesom oplysningskravene   noter og ledelsesberetning   også  

 er omfattende.
På afgørende punkter er der dog tale om  

 lempeligere regler end dem, der gælder for virksomheder i klasse C og  

 D.
I modsætning til klasse A er der fuld regnskabspligt og pligt til at  

 indsende en revideret årsrapport til Erhvervs- og  

 Selskabsstyrelsen.
 Samtidig implementerer stk. 1 4. direktivs artikel 2, stk.  

 1. Bestemmelsen er samtidig basis for implementeringen af 7. direktivs  

 artikel 16, stk. 1, jf. forslagets § 117, stk. 1.
 Stk. 2 fastsætter den praktiske regel, at en  

 modervirksomhed i klasse B kan undlade at gentage oplysninger i noter og  

 ledelsesberetning m.v., hvis disse i det væsentligste er identiske med  

 tilsvarende oplysninger i koncernregnskabet.
 Stk. 3 anviser nogle praktiske  

 overgangsløsninger, der kan anvendes, når en virksomhed  

 bevæger sig fra klasse A til klasse B.
Nr. 1 bestemmer, at aktivets værdi på  

 det forrige års balancedag kan anses som kostpris.
Denne værdi  

 kan således som udgangspunkt anvendes ved første indregning, jf.  

 forslagets § 36, når årsrapporten udarbejdes efter reglerne i  

 klasse B.
De herved benyttede indregningsmetoder og målegrundlag skal i  

 så fald oplyses.
Klasse B indeholder imidlertid en række  

 bestemmelser om efterfølgende måling  

 (værdiansættelse) af aktiver, som også "nye" virksomheder  

 skal iagttage.
Kostprisen kan således ikke i alle tilfælde uden  

 videre anvendes som efterfølgende målegrundlag, jf. f.eks.  

 forslagets §§ 37 og 38.
 Hvis anvendelsen af stk. 3, nr. 1, fører til, at  

 årsrapporten ikke giver et retvisende billede, skal der gives  

 yderligere oplysninger, jf. forslagets § 11, stk. 2.
Nr. 2 tillader, at sammenligningstallene for  

 forrige år ikke tilpasses, selvom disse ikke er direkte sammenlignelige  

 med regnskabsårets tal.
En manglende tilpasning skal oplyses og  

 begrundes, jf. forslagets § 55, stk. 2.
Til § 23 Forslagets § 23 viderefører gældende lovs  

 § 5, stk. 1, og gældende årsregnskabsbekendtgørelses § 2,  

 stk. 1 - 4. Forslaget implementerer 4. direktivs artikel 4, stk. 1 - 3,  

 artikel 8 - 10 og artikel 22 - 26.
 Stk. 1 kræver, at virksomhedens  

 resultatopgørelse og balance som udgangspunkt opstilles i  

 overensstemmelse med de skemaer, som er optrykt i bilag 2. Samtidig kan  

 virksomheden under visse betingelser tilpasse opstillingen for bedre at vise  

 virksomhedens økonomiske stilling og udvikling.
Skemakravene er bundet af direktivet for at sikre en  

 harmonisering af regnskabsopstillingerne i EU-landene.
Ensartede  

 regnskabsopstillinger antages sammen med ensartede  

 værdiansættelsesmetoder, at gøre årsrapporterne  

 lettere sammenlignelige, hvilket generelt er i regnskabsbrugernes og  

 virksomhedernes interesse.
Det er ikke fundet nødvendigt at indføje en  

 særlig bestemmelse til videreførelse af § 28, stk. 3, 1. pkt., i  

 lov om erhvervsdrivende fonde i den gældende affattelse.
Denne  

 retstilstand skal fortsætte, allerede fordi forslagets § 19, stk. 3,  

 foreskriver en adskillelse af erhvervsmæssige og ikke  

 erhvervsmæssige forhold.
For erhvervsdrivende fonde er det  

 særligt relevant, at væsentlige handlinger af alménnyttig  

 karaktér, som ikke bidrager til virksomhedens erhvervsmæssige  

 resultat, ikke sammenblandes med erhvervsaktiviteter.
Tilsvarende hensyn  

 ligger bag reglen om, at fonde, der ikke selv har erhvervsaktiviteter, kan  

 udeholdes af de af dem udarbejdede koncernregnskaber, jf. forslagets § 114,  

 stk. 2, nr. 4. I visse tilfælde kan også selskaber have  

 aktiviteter, der i regnskabsopstillingerne bør adskilles fra de  

 øvrige aktiviteter.
Skemakravene for balancen er som hidtil udformet, så  

 hovedposter er ført i kapitæler og mellemtotaler (samleposter),  

 er markeret med romertal.
De enkelte poster i balance og  

 resultatopgørelse er arabertalsposter.
Hovedposterne og  

 romertalsposterne er efter stk. 2 bundne, men virksomheden kan  

 indføre en mere detaljeret opdeling og benævnelse af de enkelte  

 arabertalsposter.
Rækkefølgen må dog ikke ændres.  

 Forslagets § 13, stk. 1, nr. 3, tillader virksomhederne at sammendrage  

 ubetydelige arabertalsposter.
Stk. 3 tillader det tillige, hvis det  

 fremmer regnskabsopstillingernes overskuelighed.
Her kræver forslagets  

 § 66, at de sammendragne tal vises i noterne.
 På samme måde som gældende ret  

 kræves i stk. 4, at opstilling og benævnelse af  

 arabertalsposterne skal tilpasses den enkelte virksomhed, når dens  

 særlige karakter gør det nødvendigt.
Forslagets stk. 5 bemyndiger Erhvervs- og  

 Selskabsstyrelsen til at ændre på bilag 2, der indeholder  

 opstillingsskemaerne.
Bilagene er en del af loven og har derfor lovkraft.  

 Bemyndigelsen er dog indskrænket til to hovedgrupper af tilfælde.  

 Det ene er, hvis der er et særligt behov for at etablere særlige  

 skemaer for særlige typer af virksomheder.
Da der er indbygget mange  

 frihedsgrader i lovens skemakrav, antages disse behov kun at ville  

 opstå i meget exceptionelle tilfælde.
Den anden gruppe af  

 tilfælde er de situationer, hvor ændringer i markedsvilkår,  

 såvel nationale som internationale, fører til særlige  

 ændringsbehov.
Mere sandsynligt er dog, at de internationale  

 standarder, enten direkte eller indirekte ved deres betydning for de  

 europæiske regnskabsdirektiver, kan føre til, at  

 opstillingsskemaerne må tilpasses.
Det forekommer ikke praktisk at  

 skulle anvende almindelig procedure for lovændringer i sådanne  

 tilfælde.
Bestemmelsen er placeret i regnskabsklasse B, fordi de  

 grundlæggende klassifikations- og opstillingskrav findes her.
Til § 24 Forslagets § 24 om sammenligningstal er  

 grundlæggende for regnskabsbrugers bedømmelse af virksomhedens  

 udviklingsretning og -hastighed.
Selvom mere end ét års  

 sammenligningstal i den forbindelse ville være hensigtsmæssigt,  

 stiller forslagets stk. 1 i lighed med gældende  

 årsregnskabsbekendtgørelses § 3 og 4. direktivs artikel 4, stk.  

 4, kun krav om ét års sammenligningstal.
Det skyldes, at  

 udarbejdelsen af sammenligningstal kan være overordentligt  

 krævende eller umuligt, særligt når væsentlige  

 aktiviteter frasælges eller tilkøbes igennem flere år.
Efter stk. 2 skal hverken balancen eller  

 resultatopgørelse indeholde beløb på nul, hvis der intet  

 er at vise for en post eller dens sammenligningstal.
Dette gælder  

 også for andre opstillinger.
Kravet om sammenligningstal gælder posterne i  

 balance og resultatopgørelse.
Forslaget indeholder endvidere enkelte  

 bestemmelser, hvor sammenligningstal tillige kræves for noterne, jf.  

 forslagets §§ 68, 69 og 96. Sammendrages poster i medfør af stk.  

 3, skal disse anføres særskilt i noterne tillige med  

 sammenligningstal, jf. forslagets § 66. Udarbejdes  

 pengestrømsopgørelse, jf. forslagets § 86, er der ligeledes  

 krav om sammenligningstal.
I forslagets § 101 er der tilsvarende stillet krav  

 om sammenligningstal for hoved- og nøgletal, der indgår i  

 ledelsesberetningen.
Hér er dog krav om 4 års sammenligningstal  

 fremfor kun ét år.
Ændrer virksomheden regnskabspraksis, opstillinger,  

 monetær måleenhed eller regnskabsår, skal sammenligningstal  

 tilpasses.
Er tilpasning ikke mulig, skal det oplyses, jf. notekravet i  

 forslagets § 55.
Tilkøb eller frasalg af aktiviteter skal ikke  

 nødvendigvis medføre ændring af sammenligningstal, da  

 sådanne tilkøb eller frasalg kan være helt naturlige for  

 virksomheden.
Foretager virksomheden ikke tilpasninger, skal der gives andre  

 oplysninger, som muliggør en sammenligning år for år, jf.  

 forslagets § 55, stk. 1.
Til § 25 Forslagets § 25 præciserer, at balancen skal  

 indeholde indregnede aktiver henholdsvis forpligtelser.
Begrebet  

 "indregning" er en oversættelse af det internationalt anvendte begreb  

 "recognition", og er en modernisering af den terminologi, der anvendes i  

 gældende lov.
Indregnede aktiver og forpligtelser er blot et udtryk for  

 de aktiver og forpligtelser, der er medtaget i balancen.
I bilag 1, C, nr. 1 og 5, defineres aktiver og  

forpligtelser.
Disse definitioner er meget brede og tilsigter at  

 sætte rammerne for, hvad der generelt skal forstås som aktiver og  

 forpligtelser.
Indførelsen af disse definitioner i loven har  

 længe været efterlyst i praksis som rettesnor for, hvad der kan  

 og skal indregnes i balancen.
Regnskabets elementer er defineret med baggrund i IASC s  

 begrebsramme, men svarer i det store hele også til de definitioner, der  

 er udviklet af FASB.
Forslaget indeholder derfor de samme rammer, som  

 er fastsat internationalt.
At et konkret forhold falder ind under definitionen  

 på et aktiv eller en forpligtelse, er ikke ensbetydende med, at  

 forholdet skal indregnes i balancen.
Virksomheden kan som hovedregel kun  

 indregne poster i balancen, som opfylder både definitionerne og  

 indregningskriterierne.
Indregningskriterierne, som fremgår af forslagets §  

 33, fastslår, at alene de aktiver og forpligtelser, som kan måles  

 pålideligt, tillades indregnet.
Det betyder, at indregningen af aktiver  

 og forpligtigelser kommer til at bestå af en ægte delmængde  

 af de aktiver og forpligtelser, som definitionerne omfatter.
Derved  

 frasorteres mange aktiver og forpligtelser, som nok opfylder definitionerne,  

 men som ikke opfylder kravene til pålidelighed.
Formålet er at  

 forhindre indregning af aktiver og forpligtelser, som hviler på et for  

 spinkelt grundlag.
De aktiver, der frasorteres, vil ofte være  

 videnaktiver, dvs. organisatoriske og personalemæssige videnressourcer.  

 Men også unikke varemærker og patenter kan risikere ikke at  

 opfylde indregningskriterierne.
Frasorterede aktiver og forpligtelser kan i  

 stedet omtales i noter eller i årsberetningen.
 De brede definitioner kan med fordel benyttes som  

 udgangspunkt for omtalen i årsberetningen af virksomhedens  

 videnressourcer, jf. forslagets § 99, nr. 2. De kan også benyttes som  

 inspiration, hvis virksomheden udarbejder et egentligt videnregnskab, der  

 indgår som en del af årsrapporten, jf. forslagets § 14.  

 Definitionerne vil derved komme til at sætte rammerne for hele  

 årsrapporten.
 Begrebet "forpligtelser" omfatter både  

 gældsforpligtelser og hensatte forpligtelser (hensættelser), jf.  

 bilag 1, C, nr. 5 og 7. Det betyder, at den nuværende mulighed for at  

 indregne hensættelser, der ikke er forpligtelser, fjernes.
 Egenkapitalens størrelse bestemmes af forskellen  

 mellem de indregnede aktivers henholdsvis forpligtelsers beløb.
 Begrebet "passiver" er et samlebegreb for egenkapital og  

 forpligtelser.
Til § 26 Forslagets § 26 svarer i sin helhed til gældende  

 årsregnskabsbekendtgørelses § 5, og implementerer dele af 4.  

 direktivs artikel 9 og 10.
Stk. 1 indebærer, at tilgodehavender, der er  

 omsætningsaktiver, og som forfalder til betaling mere end ét  

 år efter regnskabsårets udløb, anses for langfristede.  

 Derved kompenseres i et vist omfang for den usystematik, der præger  

 inddelingen i omsætnings- og anlægsaktiver i forhold til  

 inddelingen i kort- og langfristede forpligtelser.
Opdelingen i langfristede  

 og kortfristede omsætningsaktiver fortæller regnskabsbruger om  

 den tidsmæssige fordeling af nettoindbetalingerne.
Derved opnås  

 bedre forudsætninger for at kunne vurdere virksomhedens  

 likviditetsforhold.
 Stk. 2, hvorefter forudbetalinger fra kunder kan  

 modregnes i posten "Varebeholdninger" henholdsvis posten "Igangværende  

 arbejder for fremmed regning", er en undtagelse fra det generelle  

 modregningsforbud i forslagets § 13, stk. 1, nr. 8. Med denne formulering  

 præciserer forslaget, at modregning fortsat kan finde sted i posten  

 "Igangværende arbejder for fremmed regning", uanset at posten i  

 balancen er flyttet fra romertalsposten "Varebeholdninger" til  

 romertalsposten "Tilgodehavender".
I modsætning til § 5 i gældende  

 årsregnskabsbekendtgørelse kræves, at der skal være  

 en sammenhæng mellem den modtagne forudbetaling og varebeholdningen  

 henholdsvis det igangværende arbejde.
Dette krav har også normalt  

 været opfyldt i praksis.
Modtagne forudbetalinger fra kunder kan som  

 hidtil også klassificeres som forpligtelse i balancen, da virksomheden  

 har en forpligtelse til at yde f.eks. varer og tjenesteydelser til tredjemand  

 i en kommende periode.
 Stk. 3 betyder, at forpligtelser skal klassificeres  

 efter forfaldstidspunktet (likviditetskriteriet), så forpligtelser, der  

 forfalder til betaling inden for et år, anses for kortfristede, medens  

 andre forpligtelser anses for langfristede.
Til § 27 Forslagets § 27 viderefører gældende  

 årsregnskabslovs § 18 om periodeafgrænsningsposter m.v. og  

 implementerer 4. direktivs artikel 18 og 21.
Stk. 1 vedrører forhold, der på  

 balancetidspunktet skal klassificeres som henholdsvis  

 periodeafgrænsningsposter eller tilgodehavender under aktiver.  

 Periodeafgrænsningsposter under aktiver vil typisk bestå af  

 forudbetalt husleje, forsikringspræmier, renter etc., som i  

 overensstemmelse med det almindelige periodiseringsprincip først skal  

 indregnes som omkostninger i efterfølgende års  

 resultatopgørelse.
Der er således i realiteten tale om  

 "udgifter", som virksomheden har afholdt senest på balancedagen, men  

 som endnu ikke er omkostningsført i resultatopgørelsen, jf.  

 bemærkningerne til § 28.
 Stk. 2 vedrører forhold, der på  

 balancetidspunktet skal klassificeres som gældsforpligtelser.  

 Periodeafgrænsningsposter under gældsforpligtelser  

 vedrører modtagne beløb, der først skal indregnes som  

 indtægter i efterfølgende års resultatopgørelse.  

 Modtagne forudbetalinger fra kunder skal dog opføres under den dertil  

 beregnede post, medmindre der modregnes, jf. forslagets § 26.
 Da periodeafgrænsningsposterne under henholdsvis  

 aktiver og forpligtelser kan dække over en række særegne  

 forhold, skal virksomheder i regnskabsklasse C forklare om posternes indhold  

 i noterne, jf. forslagets §§ 88, stk. 2, og 91.
Til § 28 Bilag 1, C, nr. 10 og 12 definerer elementerne i  

 resultatopgørelsen, nemlig indtægter og  

omkostninger.
Efter definitionerne er indtægter og omkostninger  

 direkte afledt af indregningen og målingen af aktiver og forpligtelser.  

 Det indebærer, at resultatopgørelsen som udgangspunkt kommer til  

 at tjene som en specifikation   en forklaring   af de  

 værdiændringer, der opstår i balancen.
Indtægter og  

 omkostninger skal klassificeres   specificeres   i overensstemmelse med  

 skemakravene i bilag 2, skema 3 og 4. Derved får regnskabsbruger  

 lettere ved at lokalisere kilderne til virksomhedens  

 værditilvækst.
Forhold, der ikke medfører ændringer  

 i værdien af aktiver eller forpligtelser, får ikke indvirkning  

 på resultatopgørelsens udsagn.
Alle værdiændringer i balancen, som  

 medfører ændring i egenkapitalen, vil som hovedregel indgå  

 i resultatopgørelsen.
Der er dog visse undtagelser.
Forslagets § 49  

 afskærer visse indtægter fra at blive indregnet i  

 resultatopgørelsen, da ikke alle indtægter anses for indtjent.  

 Denne modifikation er et udslag af forsigtighedsgrundsætningen, som  

 stammer fra 4. direktiv.
Også visse nærmere specificerede  

 omkostninger må ikke indregnes i resultatopgørelsen, men skal  

 indregnes direkte på egenkapitalen.
Værdiændringer som følge af indskud og  

 udtræk fra ejerne i form af ændringer i selskabskapitalen og  

 udlodning af udbytte kan ligeledes ikke indregnes i  

 resultatopgørelsen.
Baggrunden er, at sådanne  

 værdiændringer ikke har at gøre med virksomhedens  

 præstationsevne, samt at virksomheden i denne sammenhæng  

 traditionelt ikke betragtes som en særskilt entitet adskilt fra ejerne.  

 Der henvises til bemærkningerne til forslagets § 49.
Begreberne "omkostninger" og "udgifter" er ofte blevet  

 anvendt i flæng.
Der er tradition for i dansk regnskabspraksis at  

 benævne periodiserede udgifter for omkostninger, men herudover  

 eksisterer der ikke blandt praktikere en entydig forståelse af  

 begrebernes indhold.
Omkostningsbegrebet, som dette er defineret i bilag 1, C,  

 nr. 12, er udtryk for et fald i egenkapitalen forårsaget af en  

 ændring i aktivernes værdi eller en stigning i forpligtelserne.  

 Det følger af definitionen, at omkostninger ikke nødvendigvis  

 opstår i den periode, hvori virksomheden anskaffer ressourcer eller  

 påtager sig forpligtelser.
Hvis ikke ressourceanskaffelsen eller  

 forpligtelsen medfører fald i egenkapitalen, er der således ikke  

 tale om en omkostning.
Der vil derimod være tale om en "udgift".  

 Udgiften opstår på det tidspunkt, hvor virksomheden erhverver  

 ressourcer og dermed påtager sig en forpligtelse til at betale for  

 ressourcen.
Udgiften svarer beløbsmæssigt til ressourcens  

 kostpris, dvs. det beløb, som før eller siden skal betales.
Nogle udgifter vil blive omkostningsført i  

 resultatopgørelsen i det regnskabsår, de er afholdt.
Andre vil  

 som følge af definitionen på aktiver og det grundlæggende  

 periodiseringsprincip blive indregnet som aktiver i balancen, og først  

 i efterfølgende år blive indregnet som omkostninger i  

 resultatopgørelsen.
Lovforslaget definerer imidlertid ikke begrebet "udgift"  

 nærmere.
Efter Regnskabsrådets anbefaling benyttes i forslaget  

 konsekvent begrebet "omkostninger"   i visse tilfælde også, hvor  

 begrebet "udgifter" ville være mere dækkende.
Det er imidlertid  

 vanskeligt at indføre en stringent sondring mellem "omkostninger" og  

 "udgifter" i regnskabsreguleringen, ikke mindst på grund af den i  

 praksis divergerende forståelse af begrebet omkostninger og sprogbrugen  

 i 4. direktiv.
F.eks. er begrebet indirekte produktionsomkostninger (IPO)  

 i praksis så indarbejdet, at det ikke er fundet hensigtsmæssigt  

 at lade forslaget anvende andre benævnelser for dette forhold.
I  

 virksomhedernes interne regnskab opfattes begrebet "omkostning" traditionelt  

 som "forbrug" af ressourcer, uanset om dette forbrug i den eksterne  

 regnskabsrapportering er blevet omkostningsført i  

 resultatopgørelsen eller indregnet som del af aktiverne i balancen.
I  

 henhold til definitionen på omkostninger i forslagets bilag 1, C, nr.  

 12, er der strengt taget ikke tale om "omkostninger" før de aktiverede  

 "IPO´er" indregnes som omkostninger i resultatopgørelsen, og dermed  

 bortset fra de tilhørende indtægter - forårsager fald i  

 egenkapitalen.
Indtil da, er der strengt taget tale om aktiverede indirekte  

 produktionsudgifter.
Som nævnt anvender forslaget ikke begrebet  

 udgifter.
 Den artsopdelte resultatopgørelse, som har baggrund  

 i 4. direktiv, bygger på en systematik, hvor visse arabertalsposter i  

 regnskabsskemaerne ikke entydigt kan benævnes som enten "omkostninger"  

 eller "udgifter". Ses resultatopgørelsens poster under ét, vil  

 resultatopgørelsen dog også her reelt bestå af  

 "omkostninger" og "indtægter", således som disse begreber er  

 defineret i forslaget.
Til § 29 Forslagets § 29 præciserer i lighed med  

 gældende årsregnskabsbekendtgørelses § 7 indholdet af  

 konkrete poster i den funktionsopdelte resultatopgørelse.
Stk. 1 bestemmer, at den funktionsopdelte  

 resultatopgørelse skal belastes med de omkostninger, der i  

 produktionen er medgået til at producere "solgte" varer og  

 tjenesteydelser.
Ressourcer der afholdes til at producere varer og  

 tjenesteydelser, der endnu ikke er "solgt" - og dermed indgået i  

 nettoomsætningen - skal normalt indregnes i balancen som  

 varebeholdninger eller igangværende arbejder.
Indtægterne matches  

 således med produktionsomkostninger.
Derved kan regnskabsbruger  

 umiddelbart sammenholde størrelsen af produktionsomkostningerne i  

 forhold til salgsværdien heraf, og derved få et indtryk af  

 virksomhedens produktivitet.
Produktionsomkostninger består af såvel  

 direkte som indirekte produktionsomkostninger.
Da virksomheder i klasse B  

 ikke har pligt til at indregne indirekte produktionsomkostninger på de  

 enkelte produkter, indregnes disse omkostninger som periodeomkostninger,  

 medmindre virksomheden her vælger at følge reglerne i  

 regnskabsklasse C.
Den funktionsopdelte resultatopgørelse indeholder  

 i modsætning til den artsopdelte   ikke særskilte poster for  

 afskrivninger og personaleomkostninger.
Stk. 2 bestemmer derfor, at  

 disse omkostningsarter skal fordeles som henholdsvis produktions-,  

 distributions-, og administrationsomkostninger, således at de i  

 resultatopgørelsen indeholdes i de nævnte funktioner.
 Fordelingen af omkostninger, der er indirekte i forhold  

 til de tre funktioner   Produktion, Distribution og Administration   skal ske  

 udfra fordelingsnøgler, der fastsættes af virksomheden selv  

 på ensartet måde år for år (konsistens).
 Bestemmelsen implementerer 4. direktivs artikel 25.
Til § 30 Forslagets § 30 præciserer hvilke  

 indtægter og omkostninger, der skal klassificeres som  

 ekstraordinære poster.
Internationalt er muligheden for at klassificere forhold  

 som ekstraordinære blevet mere begrænset i de senere år,  

 jf.
IAS 8. Det skyldes primært misbrug eller misforståelse af  

 reglerne, hvor ledelser har indregnet negative forhold som  

 ekstraordinære for at forbedre det ordinære resultat og  

 tilkendegive, at det negative ikke er tilbagevendende, eller for at give  

 regnskabsbruger det indtryk, at ledelsen ikke har haft indflydelse på  

 den negative udvikling.
Bestemmelsen markerer, at de samme ekstraordinære  

 forhold normalt ikke kan forventes at forekomme igen.
Hvad der skal  

 forstås ved virksomhedens ordinære drift må afgøres  

 udfra den konkrete situation.
En virksomheds vedtægts- eller  

 aftalemæssige formål giver sjældent meget vejledning.  

 Eksempler på ekstraordinære poster kan være omkostninger,  

 der er resultatet af en naturkatastrofe i et område, hvor sådanne  

 ikke normalt kan forventes, eller ekspropriation af aktiver.
Ekstraordinære poster må adskilles fra poster,  

 der omhandler sekundære aktiviteter.
Sekundære aktiviteter er  

 ordinære aktiviteter, der er jævnligt tilbagevendende, men som  

 ligger udenfor virksomhedens primære drift, dvs. udenfor det felt, hvor  

 virksomheden har til hensigt at indtjene langt den overvejende del af sit  

 overskud.
Eksempler på sekundære aktiviteter er virksomhedens  

 interne kantinedrift eller ferieboliger for medarbejderne.
Usædvanlige forhold adskiller sig fra  

 ekstraordinære forhold ved at kunne komme til udtryk gennem såvel  

 ordinære som ekstraordinære poster.
Udgangspunktet er dog, at de  

 skal henregnes til ordinære poster, og virksomhedens ledelse må  

 påvise det ekstraordinære i forholdene, hvis de skal komme til  

 udtryk gennem de ekstraordinære poster.
Usædvanlige forhold kan  

 være forhold, som forvrider udsagn om selskabets drift eller forringer  

 muligheden for sammenligninger med hensyn til resultat og egenkapital.
Der  

 kan f.eks. være tale om større engangsindtægter eller  

 -omkostninger.
Se kravet i forslagets § 77 om omtale af usædvanlige  

 forhold, der kan have påvirket indregningen eller målingen.
 Bestemmelsen implementerer 4. direktivs artikel 29, stk.  

 1.
Til § 31 Efter forslagets § 31 skal bestyrelsens forslag til  

 fordeling af årets resultat placeres i tilknytning til  

 resultatopgørelsen.
Beløbet skal tillige klassificeres som en  

 særlig post i egenkapitalen.
Sidstnævnte gælder tilsvarende  

 for renter, hvis beløb er afhængig af udbyttets  

 størrelse.
 Efter gældende lovs § 56, stk. 6, er der valgfrihed  

 mellem at placere forslaget i tilknytning til balancen eller  

 resultatopgørelsen, hvis ikke det placeres i årsberetningen.  

 Forslået udbytte skal efter gældende ret endvidere indregnes som  

 en gældspost i balancen.
Forslagets § 48 giver fortsat mulighed for   uanset  

 definitionen på forpligtelser, men tilladt af 4. direktivs artikel 6  

 at indregne forslag til udbytte som en forpligtelse i balancen.
Efter den  

 seneste ajourføring af IAS 10 er denne metode ikke længere  

 tilladt internationalt.
 Uanset valg af metode, må fordelingen af årets  

 resultat ikke indgå i selve resultatopgørelsen, da fordelingen  

 ikke er en omkostning, jf. forslagets § 49, stk. 3.
Til § 32 I lighed med gældende årsregnskabslovs § 64c  

 foreslås det tilladt, at små og mellemstore virksomheder, hvis  

 særlige konkurrencemæssige forhold tilsiger det, kan sammendrage  

 visse poster i resultatopgørelsen, så nettoomsætningen  

 derved ikke vises.
Bestemmelsen implementerer 4. direktivs artikel 27, jf.  

 artikel 12. Baggrunden for at udelade en så væsentlig oplysning  

 af resultatopgørelsen er, at oplysning om nettoomsætningens  

 størrelse og de tilhørende produktionsomkostninger traditionelt  

 anses for at kunne skade virksomheden i sin konkurrence med andre  

 virksomheder.
Undtagelsesmuligheden har været misbrugt, fordi  

 virksomheder tilsyneladende har undladt nøjere at vurdere, hvad der  

 skal til, for at den konkrete virksomhed risikerer at lide skade i  

 konkurrencemæssig henseende.
I mange tilfælde er undtagelsen  

 derfor blevet benyttet uretmæssigt.
Det fremgår af Regnskabsrådets rapport afsnit  

 10.4.1, at oplysning om nettoomsætning m.v. er af så  

 væsentlig betydning, at oplysningen kun skal kunne undlades, hvis  

 virksomheden virkelig kan påvise, at oplysningen reelt kan være  

 til skade for virksomhedens afsætningsmuligheder og indtjening.
En  

 henvisning til mulige fremtidige konkurrenter, som slet ikke eksisterer  

 på markedet i dag, er f.eks. ikke tilstrækkelig.
En  

 monopolvirksomhed vil derfor ikke kunne benytte undtagelsen.
Det er vanskeligt at forestille sig, at mere end et  

 fåtal af virksomheder retmæssigt vil kunne benytte undtagelsen,  

 eftersom virksomhedens stilling i konkurrencemæssig henseende  

 først og fremmest afgøres af virksomhedens egen effektivitet.  

 Konkurrenter vil dog kunne spore virksomhedens fortjenstmargin i et marked,  

 hvor der er få konkurrenter.
Hér kan det være berettiget  

 at sammendrage posterne.
Ofte ligger virksomhedens konkurrenter inde med  

 omtrentlige oplysninger om dens nettoomsætning.
Er der formodning  

 herfor, kan oplysning herom i årsrapporten næppe skade  

 virksomheden og kan derfor ikke udelades.
 Revisor skal ved sin revision kritisk efterprøve  

 ledelsens opfattelse af reel og påviselig skade.
Til § 33 Forslagets § 33, stk. 1 og 2, fastsætter  

 kriterierne for indregning af aktiver og forpligtelser i balancen, og  

 implementerer dermed dele af 4. direktivs artikel 9 og 10. Bestemmelsen  

 fastslår, at aktiver og forpligtelser, der opfylder definitionen i  

 bilag 1, C, nr. 1 og 5, kun skal og må indregnes i balancen, hvis  

 værdien heraf kan måles pålideligt.
Dette stemmer overens  

 med forslagets § 12, stk. 3, om kvalitetskravene til årsrapporten.  

 Kravet om pålidelighed begrænser derved de aktiver og  

 forpligtelser, der tillades medtaget i balancen.
Hverken definitionen på aktiver eller  

 indregningskriterierne i stk. 1 stiller krav om ejerskab til aktivet  

 som betingelse for aktivering.
I overensstemmelse med substanskriteriet i §  

 13, stk. 1, nr. 2, hvorefter der skal tages hensyn til de reelle forhold, og  

 ikke blot formaliteter, vil en virksomheds faktiske kontrol over og  

 benyttelse af et aktiv således kunne medføre aktiveringspligt.  

 Pligten må især forventes at få betydning for virksomheder,  

 som har indgået aftaler om finansiel leasing.
Forslaget regulerer ikke  

 området nærmere, men kræver visse oplysninger i noterne,  

 så regnskabsbruger får kendskab til virksomhedens behandling af  

 bl.a. leasede aktiver, jf. forslagets § 60 og § 64.
Der eksisterer på nuværende tidspunkt ikke en  

 dansk regnskabsvejledning der vedrører behandling af leasing.
Indtil  

 området bliver afklaret, kan der hentes inspiration i IAS 17. I denne  

 standard sondres mellem finansiel leasing og operationel leasing.
Ved  

 finansiel leasing overføres alle væsentlige risici og  

 brugsrettigheder knyttet til besiddelsen af et aktiv til leasingtager, uanset  

 at den juridiske ejendomsret fortsat tilkommer leasinggiver.
I realiteten  

 svarer sådanne leasingarrangementer til en lånefinansieret  

 anskaffelse af aktivet, dog med den formelle   juridiske   forskel, at  

 ejendomsretten til aktivet forbliver hos leasinggiver.
Et finansielt leaset  

 aktiv skal i overensstemmelse med de økonomiske realiteter indregnes i  

 leasingtagers årsregnskab som et anlægsaktiv.
Den  

 tilhørende betalingsforpligtelse skal indregnes som  

 gældsforpligtelse.
Forslagets bestemmelser om indregning af aktiver og  

 forpligtelser må ses i sammenhæng med bestemmelserne om  

 måling.
De grundliggende måleregler i forslagets § 36 - der  

 også finder anvendelse på indregnede aktiver, der ikke ejes af  

 virksomheden - gælder, medmindre der i de følgende paragraffer  

 foretages afvigelser herfra.
 Spørgsmålet om indregning og måling af  

 aktiver og forpligtelser har været underkastet en grundig behandling i  

 Regnskabsrådet, da kriterierne for indregning og metoderne for  

 måling har stor betydning for årsregnskabets udvisende, og dermed  

 for de beslutninger, som regnskabsbruger foretager på dette grundlag.  

 Regnskabsrådet er generelt af den opfattelse, at balancen så vidt  

 muligt skal afspejle aktivernes og forpligtelsernes aktuelle værdier.
Forslaget indebærer, at alle erhvervede aktiver  

 normalt skal indregnes som aktiver.
Endvidere vil en række internt  

 fremstillede anlægs- og omsætningsaktiver kunne indregnes til  

 kostpris, dvs. medgåede omkostninger.
Omvendt vil virksomheden skulle  

 omkostningsføre erhvervelser, der viser sig ikke at opfylde  

 definitionen på aktiver, f.eks. fordi der er tale om et fejlkøb.  

 Sidstnævnte erhvervelser vil under alle omstændigheder  

 indgå i resultatopgørelsen, jf. definitionen på  

 omkostninger i bilag 1, C, nr. 12.
 At alle erhvervede aktiver som udgangspunkt skal indregnes  

 betyder, at erhvervede immaterielle aktiver   herunder goodwill, der  

 hidrører fra erhvervelse af en virksomhed eller en aktivitet  

 også skal indregnes.
De senere år har den såkaldte  

 "straksafskrivning" af koncerngoodwill, der stammer fra overtagelse af en  

 anden virksomhed, været stærkt kritiseret i såvel medier  

 som i regnskabsfaglige kredse.
Forslaget fjerner den mulighed, der i dag  

 eksisterer for at "straksafskrive" koncerngoodwill direkte på  

 egenkapitalen.
Denne metode indebærer nemlig, at regnskabsbruger ikke  

 får mulighed for at vurdere forholdet mellem goodwill og afkast af  

 investeringen i virksomheden ligesom eventuelle fejltagelser, der skulle  

 nedskrives over resultatet, ofte "drukner" i straksafskrivningen over  

 egenkapitalen.
Regnskabsbruger kan derfor ikke bedømme, om  

 virksomhedens ledelse har disponeret fornuftigt ved at betale en  

 merværdi   goodwill   ved erhvervelse af en anden virksomhed.  

 Muligheden for at bedømme virksomhedens ledelse   forvaltningskontrol  

   anses for et centralt formål med årsregnskabet, jf. forslagets  

 § 12, stk. 2.
Fremover vil erhvervet goodwill, såvel aktivitets-  

 som koncerngoodwill, derfor skulle indregnes som et aktiv og afskrives over  

 resultatopgørelsen.
Hvor et aktie- eller anpartsselskab stiftes med  

 indskud af en bestående personlig virksomhed, fastsættes ofte en  

 goodwill, der i så fald skal behandles på samme måde.
Men  

 er det i stiftelsesgrundlaget forudsat, at der ikke skal vederlægges  

 for goodwill, vil de nødvendige betingelser for at indregne goodwill  

 ikke være tilstede, dvs. konstatering af værdien af goodwill ved  

 en kostpris.
Forholdet ligner situationen i forslagets § 121, stk. 2, jf. §  

 123.
Forslagets § 33, stk. 1, kræver ikke, men tillader  

 indregning af visse immaterielle aktiver, selvom de er oparbejdet af  

 virksomheden selv.
Det drejer sig om internt oparbejdede immaterielle  

 rettigheder, såsom patenter, koncessioner, varemærker og lignende  

 rettigheder.
Kravet om pålidelighed gælder også ved  

 indregning af rettigheder.
Her er tale om rettigheder, der har opnået  

 en vis beskyttelse, eller som er af en sådan beskaffenhed, at deres  

 eksistens også beror på andre end virksomheden, f.eks. de  

 koncessionerende myndigheder.
Det er her alene rettigheder, der  

 tillades indregnet, og ikke andre typer immaterielle aktiver, f.eks. internt  

 oparbejdet goodwill.
Forslaget udvider muligheden for at indregne rettigheder  

 i forhold til gældende lovs § 19, der kun tillader indregning af  

 rettigheder, der er erhvervet mod vederlag.
Også udviklingsprojekter kan indregnes.
Her  

 foreligger Regnskabsvejledning nr. 7, der i stort omfang svarer til IAS 38.  

 Ressourcer medgået til "forskning" kan fortsat ikke indregnes som  

 aktiv, men skal omkostningsføres over resultatopgørelsen.  

 Indregningen af udviklingsprojekter skal ske systematisk og konsekvent og kan  

 alene ske inden for rammerne af reglerne i klasse C, dvs. hvor  

 udviklingsprojektet angår en proces eller et produkt, jf. forslagets §  

 83. Ved at markere særlige betingelser understreger forslaget  

 dér, at man skal være særlig forsigtig ved anvendelse af  

 bestemmelsen.
Der er da i praksis også en tilbøjelighed til at  

 kræve mere med hensyn til pålidelighed for immaterielle aktiver  

 og i særdeleshed for internt oparbejdede aktiver, såsom  

 udviklingsprojekter og rettigheder.
Se bemærkningerne til forslagets §  

 83.
 Muligheden for at undlade indregning af  

 udviklingsprojekter gælder ikke blot projekter, der udvikles i  

 virksomheden, men også projekter, der for virksomhedens regning  

 udvikles af en anden virksomhed ("outsourcing").
Andre immaterielle aktiver, der er oparbejdede af  

 virksomhedens selv, kan ikke indregnes.
Denne begrænsning skyldes, at  

 indregning i et vist omfang ikke er tilladt efter direktiverne og samtidig  

 heller ikke accepteres internationalt.
Ofte vil sådanne aktiver heller  

 ikke kunne måles pålideligt.
Men målbarheden er utvivlsomt  

 større, end praksis kunne tyde på, og der arbejdes på at  

 forøge mulighederne for indregning.
Vælger virksomheden at  

 indregne rettigheder, er tidspunktet for indregning principielt det  

 tidspunkt, hvor virksomheden opnår rettigheden.
Dette sker f.eks. for  

 patenters og varemærkers vedkommende på tidspunktet for  

 registrering i Patent- og Varemærkestyrelsen eller anden lignende  

 institution, der beskytter virksomhedens rettighed.
Koncessioner opnås  

 på tidspunktet for tildelingen.
Ligger der en udviklingsaktivitet til  

 grund for opnåelsen af rettighederne, vil der være tale om et  

 udviklingsprojekt, som kan   for klasse C og D skal   aktiveres.
Målingen af rettigheder på  

 indregningstidspunktet sker til kostpris, dvs. som minimum til direkte  

 medgåede omkostninger, jf. § 40. Indirekte medgåede omkostninger  

 skal indregnes i kostprisen, hvis virksomheden omfattes af klasse C, jf. §  

 82. Afskrivningen af immaterielle aktiver påbegyndes i det år,  

 indregningen sker, og foregår over brugstiden, dog ikke længere  

 end 20 år.
Der er nedskrivningspligt, hvis genindvindingsværdien  

 er lavere end den regnskabsmæssige værdi, jf. forslagets § 42,  

 medens det ikke er tilladt at opskrive værdien, jf. forslagets §  

 41.
Generelt er denne mulighed for at aktivere ikke  

 tiltænkt at gå videre end den aktiveringspligt, som findes i IAS  

 38. I IAS 38 er der allerede foretaget afgrænsninger af, hvad der kan  

 indregnes under hensyntagen til pålideligheden.
Vælger  

 virksomheden at indregne disse internt oparbejdede aktiver, skal det ske  

 systematisk og konsekvent, således at alle rettigheder, der kan  

 måles pålideligt, indregnes.
Stk. 2 omhandler indregning af forpligtelser,  

 herunder hensatte forpligtelser.
Det er nyt, at der opstilles generelle  

 indregningskriterier for forpligtelser.
Indregningskriterierne får den  

 konsekvens, at alle forpligtelser, der opfylder indregningskriterierne, skal  

 indregnes.
Tilsvarende indebærer indregningskriterierne, at muligheden  

 for at indregne ikke-forpligtelser fjernes.
En virksomheds tildeling af aktieoptioner til selskabets  

 ledelse eller medarbejdere er et andet eksempel på en forpligtelse, der  

 skal indregnes, hvis værdien af forpligtelsen kan opgøres  

 pålideligt.
Se også forslagets § 69, der indebærer, at  

 sådanne aktieoptioner til ledelsen skal omtales yderligere i  

 noterne.
Stk. 3 markerer den ene del af  

 forsigtighedsgrundsætningen i gældende lovs § 26, stk. 1, nr. 3,  

 der implementerer 4. direktivs artikel 31, stk. 1, litra c, litra bb og cc.  

 Denne del af forsigtighedsprincippet angår indregning og måling  

 af aktiver og forpligtelser og tjener til, at sikre regnskabsbrugerne mod for  

 optimistiske værdiansættelser, hvor der som følge af  

 forholdets natur kan være tvivl.
Princippet har altid været anset  

 for en nødvendighed for at moderere lederes og ejeres tendens til  

 overoptimisme, og for at beskytte kreditorerne mod, at ejerne får  

 udbetalt for stort et udbytte.
 Forslagets § 49 implementerer den anden del af  

 forsigtighedsgrundsætningen ved at regulere, hvilke  

værdistigninger, der kan indregnes som indtægt i  

 resultatopgørelsen.
Det er væsentligt at præcisere, at stk.  

 3 indebærer, at der skal tages hensyn til alle forudsigelige risici  

 og tab, som er opstået i løbet af regnskabsåret,  

 men som først viser sig efter balancedagen.
Der er derfor ikke tale  

 om, at bestemmelsen kræver   endsige giver mulighed for   at indregne  

 omkostninger, der vedrører fremtiden.
Bestemmelsen er således i  

 fuld overensstemmelse med periodiseringsprincippet i § 13, stk. 1, nr. 6. Det  

 er således fortsat ikke tilladt at indregne f.eks. risici for  

 ændringer i valutakurser.
Sådanne reservationer til fremtidige  

 omkostninger kan ske ved at danne en reserve som en særlig post  

 på egenkapitalen.
 Uanset stk. 3 ikke omtaler værdistigninger,  

 som først viser sig efter balancedagen, men som klart er indtruffet i  

 regnskabsåret, vil sådanne værdistigninger som følge  

 af det generelle periodiseringsprincip påvirke årsrapporten.
Den gældende lovs § 38, som implementerer 4.  

 direktivs artikel 38 indebærer, at materielle anlægsaktiver samt  

 råvarer og hjælpemidler, hvis værdi er nogenlunde konstant,  

 og som løbende fornys, kan måles til en konstant værdi fra  

 år til år.
Her er tale om en særlig undtagelse til de  

 generelle regler om indregning og måling af aktiver hver for sig, jf.  

 forslagets § 13, stk. 1, nr. 8. Da undtagelsen i overensstemmelse med 4.  

 direktiv kun kan anvendes på ubetydelige poster, er den  

 overflødig, jf. forslagets § 13, stk. 1, nr. 3. Forekommer en  

 sådan ubetydelig post med konstant værdi, kan virksomheden  

 altså fortsat undlade at foretage værdireguleringer m.v.  

 også uden en særlig tilladelse i loven, medmindre der forekommer  

 flere sådanne poster, jf. § 13, stk. 1, nr. 3, 2. pkt., hvorefter flere  

 forhold, som tilsammen ikke er ubetydelige, skal behandles som betydelige  

 forhold.
Til § 34 Forslagets § 34 indebærer, at en virksomhed i  

 sit årsregnskab kan pro rata konsolidere fælles ledede  

 virksomheder.
Det betyder, at virksomheden post for post i aktiver,  

 forpligtelser, indtægter og omkostninger sammenlægger tallene fra  

 sin egen aktivitet med den til ejerandelen knyttede forholdsmæssige  

 andel af den fælles ledede virksomheds tilsvarende poster.
Muligheden for at pro rata konsolidere i  

 årsregnskabet er et alternativ, som virksomheden kan tilvælge,  

 hvis virksomheden foruden deltagelse i ledelsen hæfter med hele sin  

 formue for den fælles virksomheds samlede forpligtelser eller en  

 afgrænset del.
Er den fælles ledede virksomhed organiseret som et  

 aktieselskab eller i anden selskabsform, hvor hæftelsen er  

 begrænset, kan pro rata konsolideringen ikke benyttes i  

 årsregnskabet.
En fælles ledet virksomhed kan ikke være en  

 dattervirksomhed, da forslaget netop forudsætter, at virksomheden ledes  

 fælles med andre, således at ingen af virksomhedsdeltagerne har  

 bestemmende indflydelse over den fælles ledede virksomhed.
Derimod kan  

 den fælles ledede virksomhed meget vel opfylde betingelserne for at  

 være associeret i bilag 1, B, nr. 1. Er dette tilfældet kan  

 virksomheden i klasse B frivilligt vælge at optage kapitalandelen i den  

 fælles ledede virksomhed efter den i klasse C og D krævede indre  

 værdis metode (equity-metoden).
Det er væsentligt, at aktiver, forpligtelser,  

 indtægter og omkostninger i den fælles ledede virksomhed  

 indregnes og måles i forhold til den rapporterende virksomheds  

 regnskabspraksis, således som det også gælder ved  

 almindelig konsolidering i et koncernregnskab.
Kan dette i væsentligt  

 omfang ikke ske, må pro rata konsolidering ikke foretages.
Til § 35 Forslagets § 35, 1. pkt., bestemmer, at egne  

 kapitalandele kan indregnes som aktiver i balancen.
Forslaget  

 viderefører derved den eksisterende mulighed i den gældende  

 årsregnskabslovs § 39 for at indregne egne aktier og anparter med en  

 værdi.
Adgangen til at erhverve egne aktier er begrænset i  

 aktieselskabslovens kapitel 8 og forbudt i anpartsselskabsloven med  

 undtagelse af lovbestemt indløsningspligt.
De selskabsretlige regler  

 er en undtagelse til princippet om, at den tegnede kapital ikke kan  

 tilbagebetales til selskabsdeltagerne uden at nedsætte kapitalen,  

 hvilket principielt ikke kan ske udenom generalforsamlingen.
Internationalt anses egne kapitalandele ikke som aktiver.  

 Forslagets indregningsmulighed stemmer derfor ikke overens med  

 IAS-standarderne, således som de autoritativt er fortolket af Standard  

 Interpretation Committee, jf.
Interpretation no. 16. Selvom 2. direktiv og 4.  

 direktivs artikel 46, stk. 2 og 3, anerkender indregning til værdi,  

 tillader ikke alle EU-lande indregning af egne kapitalandele.
Det må  

 derfor forventes, at mange internationalt orienterede selskaber vil  

 være tilbageholdende med at benytte muligheden for indregning med  

 værdi.
Egne kapitalandele bør som udgangspunkt ikke  

 indregnes med værdi i selskabets balance.
Ved erhvervelsen bør  

 et beløb svarende til kostprisen derfor fragå egenkapitalens  

 frie reserver.
Det hænger godt sammen med, at selskabet kun kan  

 erhverve egne kapitalandele, hvis erhvervelsen kan rummes inden for de frie  

 reserver, jf. aktieselskabslovens § 48, stk. 4. Erhvervelsen må ikke  

 reducere selskabskapitalen, da denne ikke ændrer sig ved opkøb  

 af egne kapitalandele.
Efterfølgende ændringer i aktiernes  

 børskurs eller markedsværdi indvirker ikke på  

 årsrapportens udvisende.
En efterfølgende afhændelse af  

 aktierne påvirker egenkapitalen direkte og passerer derfor ikke  

 resultatopgørelsen, jf. forslagets § 49, stk. 2, nr. 2.
Egne kapitalandele, der indgår i et selskabs  

 portefølje af værdipapirer, kan imidlertid - set fra selskabets  

 synspunkt - betragtes som aktiver, da kapitalandelene repræsenterer  

 fremtidige økonomiske fordele på lige fod med andre  

 værdipapirer.
Forslagets mulighed for at indregne egne kapitalandele i  

 balancen er tiltænkt sådanne situationer, hvor selskabet har til  

 hensigt at handle med de egne kapitalandele for at opnå  

 indtægter.
Indregnes egne kapitalandele i balancen, skal det ske til  

 kostpris.
Egne kapitalandele kan ikke opskrives, jf. forbudet i forslagets  

stk. 2, men skal nedskrives til en lavere nettorealiationsværdi,  

 jf. forslagets § 46, stk. 2. Indtægter eller omkostninger, der  

 opstår ved afhændelse af disse egne kapitalandele, skal indregnes  

 i resultatopgørelsen, jf. § 49, stk. 2, nr. 2, modsætningsvis.  

 Den regnskabsmæssige behandling af egne kapitalandele skal beskrives i  

 afsnittet om anvendt regnskabspraksis, jf. forslagets § 53.
Selskabernes mulighed for at udbetale udbytte er ikke  

 afhængig af, hvilke metoder der benyttes til indregning og måling  

 af egne kapitalandele, da indregning med værdi kræver, at  

 selskabet samtidig binder et tilsvarende beløb på en  

 særlig reserve på egenkapitalen, der ikke kan benyttes til  

 udbytte eller fondsemission.
Det sidste fremgår af forslagets stk. 1,  

 2. pkt., sammenholdt med den for virksomhedsformerne særlige  

 lovgivning.
Der henvises her for aktieselskabers vedkommende til forslaget  

 til følgelovens § 1, nr. 10, 11 og 25. Reserven skal altid  

 følge størrelsen af det samlede aktiverede beløb.  

 Reserven skal efter stk. 1, 3. og 4. pkt., reduceres eller opløses,  

 hvis de egne aktier annulleres eller realiseres, nedskrives eller ikke  

 længere indregnes med værdi.
Også i andre virksomhedsformer  

 end aktieselskaber kan egne kapitalandele forekomme.
Det er fundet mest  

 hensigtsmæssigt i forhold til den gældende lovs § 39 at  

 udstrække reglen til også at omfatte disse egne kapitalandele.  

 Anpartsselskaber må ikke eje eller besidde egne anparter.
Derimod  

 findes der ikke lovbestemte forbud mod egne kapitalandele i en række  

 andre virksomhedsformer.
Se forslagets § 76, som kræver oplysninger om  

 selskabets beholdning af egne kapitalandele og bevægelser inden for  

 regnskabsperioden.
Oplysningskravet gælder uanset, hvorledes  

 virksomheden indregner og måler beholdningen af egne kapitalandele.
Se  

 også forslagets § 69, hvorefter der skal oplyses om særlige  

 incitamentsprogrammer for ledelsen, f.eks. i form af kapitalandele i  

 virksomheden.
Til § 36 Forslagets § 33 angiver de betingelser  

 indregningskriterier - der skal være opfyldt for at et aktiv eller en  

 forpligtelse kan og skal indregnes i balancen, mens forslagets § 36  

 angiver til hvilken værdi, aktivet eller forpligtelsen som udgangspunkt  

 skal indregnes.
Forslaget viderefører de nuværende regler i  

 gældende lovs § 27 for måling ved første gangs indregning  

 af aktiver og forpligtelser til kostpris.
For måling af aktiver efter  

 første indregning er reglen stadig kostpris, men her forekommer der i  

 andre bestemmelser i dette kapitel en række variationer.
Forpligtelser  

 måles efter første indregning til nettorealisationsværdi,  

 dvs. summen af de fremtidige nettoudbetalinger, der skal ydes i  

 forpligtelsens levetid.
Også her findes undtagelser.
Sondringen mellem  

 første gangs og efterfølgende måling af forpligtelserne  

 følger herved de opstillede retningslinier i IAS-standarderne.
Hverken  

 gældende lov eller direktiverne indeholder direkte en sådan  

 sondring.
 Reglen om måling af aktiver til kostpris modificeres  

 af kravet om afskrivning og nedskrivning samt om muligheden for opskrivning i  

 forslagets §§ 41 - 43 og 46. Endvidere modificeres kravet af § 37 i de  

 situationer, hvor såvel finansielle aktiver som forpligtelser i visse  

 tilfælde skal måles til dagsværdi eller amortiseret  

 kostpris, og af § 38 med måling af poster vedrørende  

 investeringsaktiviteter som hovedaktivitet samt hovedaktivitet med biologiske  

 aktiver, til dagsværdi.
Til § 37 Forslagets § 37, stk. 1, foreslår som noget nyt,  

 at finansielle aktiver, som virksomheden ikke agter at beholde til  

 udløb, skal måles til dagsværdi efter første  

 indregning.
Det drejer sig om alle finansielle aktiver, herunder afledte  

 finansielle aktivinstrumenter, som virksomheden anskaffer sig med henblik  

 på afhændelse før instrumentets aftalemæssigt  

 fastsatte udløb.
Handelsporteføljer, spekulative investeringer  

 eller midlertidig placering af overskydende likviditet i finansielle  

 aktivinstrumenter vil typisk være finansielle aktiver, der forventes  

 handlet før udløb.
Det er også nyt, at finansielle  

 forpligtelser efter første indregning skal måles til  

 dagsværdi.
Det gælder de forpligtelser, som virksomheden har til  

 hensigt at videresælge, dvs. typisk finansielle kontrakter, eller  

 indfri før aftalens fastsatte udløb.
Der kan f.eks. være  

 tale om valutaterminskontrakter, gælds- og pantebreve, rentekontrakter  

 og optioner, som samtidig ikke benyttes til sikring af andre forpligtelser  

 eller aktiver.
Stk. 2 foreslår endvidere som noget nyt, at  

 finansielle forpligtelser, som virksomheden agter at skylde til deres  

 udløb, samt finansielle aktiver, som den ligeledes agter at beholde  

 til udløb, efter første indregning måles til amortiseret  

 kostpris.
Reglerne om dagsværdier for disse finansielle  

 aktiver og forpligtelser forventes indført i direktiverne ved en  

 ændring af 4. og 7. direktiv, som i stort omfang stemmer overens med  

 IAS 39 om indregning og måling af finansielle instrumenter.
Se her den  

 særlige ikrafttrædelsesbestemmelse i forslagets § 165, stk. 5,  

 der skal sikre, at dagsværdireglerne i § 37 ikke tages i brug,  

 før ændringsdirektivet er gennemført.
Begrebet dagsværdi defineres i bilag 1, D, nr. 2,  

 som det beløb, hvormed et aktiv kan udveksles eller en forpligtelse  

 kan udlignes ved transaktioner mellem af hinanden uafhængige parter.  

 Bortset fra på anskaffelsestidspunktet, vil historiske kostpriser  

 derfor ikke udtrykke dagsværdien.
I Norge benyttes synonymt med  

 dagsværdi udtrykket "virkelig verdi" og i internationale  

 regnskabsstandarder "fair value".
Opgørelsen af dagsværdien er en proces, der  

 tilsigter at finde den reelle salgsværdi af aktiver og forpligtelser.  

 Processen beskrives i stk. 1, 2. - 4. pkt.
Kan der ikke konstateres en  

 salgsværdi på et velfungerende marked, og kan der ikke beregnes  

 en rimeligt pålidelig tilnærmet salgsværdi for aktiver  

 eller forpligtelser eller disses enkelte bestanddele, skal de finansielle  

 aktiver og forpligtelser måles efter hovedreglen for måling af  

 aktiver og forpligtelser i forslagets § 36, dvs. henholdsvis kostpris og  

 nettorealisationsværdi.
 Dagsværdi er således ikke et fast  

 målegrundlag, men snarere en målsætning og proces, der  

 gennemføres af virksomheden for at nå frem til det mest  

 relevante   og samtidig efter omstændighederne mest pålidelige  

 målegrundlag for aktivet henholdsvis forpligtelsen.
Skal aktiver og forpligtelser måles til  

 dagsværdi, benyttes salgsværdien på markedet, hvis markedet  

 er velfungerende.
For mange finansielle aktiver og forpligtelser eksisterer  

 velfungerende markeder f.eks. en fondsbørs eller en autoriseret  

 markedsplads   som løbende fastsætter værdier for disse.  

 Det gælder bl.a. for aktivernes vedkommende børsnoterede aktier  

 og obligationer, fastforrentede pantebreve, valutabeholdninger, futures og  

 optioner.
For forpligtelsernes vedkommende er der navnlig tale om  

 obligationslån, fastforrentede pante- og gældsbreve, "commercial  

 papers", futures og optioner og forpligtelser til at levere råvarer,  

 der er noteret på en varebørs.
I de situationer, hvor der ikke eksisterer et  

 velfungerende marked, skal virksomheden efter bedste evne benytte alternative  

 grundlag til at måle værdierne til tilnærmet  

 salgsværdi.
Det er ikke muligt éntydigt at pege på den  

 bedste metode, men et finansielt instrument vil f.eks. ofte kunne måles  

 til en diskonteret værdi med enten markedsrenten (nutidsværdien)  

 eller den fastsatte rente (matematisk kursværdi) som  

 diskonteringsfaktor.
For finansielle virksomheder, f.eks.  

 forsikringsvirksomheder, der ikke er omfattet af forslaget, består  

 anerkendte metoder, der i visse sammenhænge kan anvendes på  

 virksomheder omfattet af lovforslaget.
En nærmere regulering af  

 dagsværdi-begrebet bør ske ved udstedelse af standarder, jf.  

 forslagets § 136.
Virksomhedens obligationsgæld vil skulle reguleres  

 til dagsværdi i de tilfælde, hvor virksomheden har til hensigt at  

 opnå gevinster ved løbende konvertering af lånene.
Har  

 virksomheden ingen overvejelser om at opnå gevinster ved konvertering,  

 er der ikke tale om en handels- eller spekulationssituation.  

 Gældsforpligtelsen skal i stedet reguleres til amortiseret kostpris  

 efter stk. 2.
Stk. 2 fastsætter ligeledes som nyt, at de  

 finansielle aktiver, som virksomheden agter at beholde til udløb,  

 efter første indregning måles til amortiseret kostpris.  

 Finansielle forpligtelser, som virksomheden ikke vil indfri,  

 videresælge eller frigøre sig fra inden forpligtelsens fastsatte  

 udløb, skal efter første indregning ligeledes måles til  

 amortiseret kostpris.
Se definitionen heraf i bilag 1, D, nr. 1.
Kravet om måling til amortiseret kostpris retter sig  

 primært mod finansielle anlægsaktiver og langfristede  

 forpligtelser.
Metoden indebærer, at et finansielt aktiv indregnes til  

 anskaffelsesprisen med tillæg eller fradrag af de  

 værdibevægelser, der fremkommer som følge af forkortelsen  

 af restløbetiden.
Dette vil betyde en løbende indregning af  

 kursgevinst eller -tab fra det finansielle aktivs aktuelle værdi  

 på anskaffelsestidspunktet op til eller ned mod kurs pari på  

 tidspunktet for aktivets udløb.
Normalt   som også  

 fremhævet af IAS 39   beregnes bevægelserne på basis af en  

 konstant effektiv rente.
De årlige ændringer af kursværdien  

 som følge af løbetidsforkortelsen (matematisk kursregulering)  

 opgøres på grundlag af anskaffelsesbeløbet, som hvert  

 år reguleres i takt med forkortelsen af restløbetiden.
Hvor der ikke forekommer sådanne  

 værdibevægelser, f.eks. i værdipapirer med variabel rente,  

 er beregningen ukompliceret, fordi der ikke skal tillægges eller  

 fradrages værdibevægelser.
Her bliver der i realiteten tale om  

 måling til kostpris eller nettorealisationsværdi.
For f.eks.  

 kortfristede tilgodehavender fra salg eller tjensteydelser vil kravet om  

 amortiseret kostpris ikke medføre reelle ændringer i  

 gældende regnskabspraksis.
 Det forudsættes naturligvis, at afdrag og  

 nedskrivninger   altså udover en nedadgående  

 værdibevægelse som følge af værdiforskellen på  

 tidspunkterne for anskaffelse og udløb fragår et finansielt  

 aktivs værdi, jf. her definitionen i bilag 1, D, nr. 1.
Dette kan illustreres ved anskaffelse af obligationer,  

 hvor obligationer med en nominel rente under den effektive markedsrente  

 handles til kurser under pari, uanset de indfries til pari.
Omvendt handles  

 obligationer med en nominel rente over den effektive markedsrente til kurser  

 over pari.
Frem mod tidspunktet for udtrækning vil kursen med  

 uændret effektivt renteniveau gradvis nærme sig pari og det er  

 denne kursregulering, der skal opgøres og indregnes hvert år  

 efter metoden i forslaget.
Der foretages her en op- eller nedskrivning af  

 anskaffelsesværdien, således at forskellen mellem denne og  

 pariværdien systematisk indsnævres over obligationens  

 løbetid.
Hvor der forudsættes en konstant effektiv rente, vil  

 opgørelsen af den matematiske kursregulering være  

 upåvirket af svingninger i markedsrenten.
Ved udtræk i perioden  

 skal der opgøres en gevinst eller et tab i forhold til den regulerede  

 værdi.
 For finansielle forpligtelser, f.eks. i form af  

 obligationslån, er det forskellen mellem obligationernes hovedstol og  

 kursværdien på optagelsestidspunktet, der skal kursreguleres  

 (amortiseres) over lånets løbetid.
 Denne værdiansættelsesmetode har i  

 øvrigt i mange år været anvendt af danske  

 livsforsikringsselskaber i forbindelse med værdiansættelse af  

 fastforrentede værdipapirer.
I henhold til forslagets stk. 3 gælder kravet  

 om måling til dagsværdi eller amortiseret kostpris dog ikke  

 kapitalandele i dattervirksomheder og associerede virksomheder.
Se dog  

 forslagets § 84, stk. 5. Disse aktivposter kan måles til kostpris, jf.  

 § 36, opskrives til dagsværdi, jf. §§ 41 og 46, eller måles til  

 indre værdi, jf. § 84. Uanset valg af målegrundlag, skal  

 målingen ske systematisk og konsekvent, jf. § 7, stk. 5, sidste pkt.  

 Egne kapitalandele skal måles til kostpris, i det omfang de aktiveres  

 efter forslagets § 35.
Til § 38 Forslagets § 38, stk. 1, indfører som noget nyt  

 særregler for virksomheder, der driver investeringsaktiviteter som  

 hovedaktivitet.
Forslagets særregler hér kan altså ikke  

 anvendes på andre virksomheders eventuelle særlige  

 porteføljer af investeringsobjekter, f.eks. investeringsejendomme.
I almindelighed volder det ikke problemer at identificere  

 aktiver som egnede investeringsobjekter, hvad enten det drejer sig om  

 råstoffer eller om finansielle værdipapirer.
Det følger af  

 stykkets 2. pkt., at kravet om hovedaktivitet går på  

 investeringsaktiviteten og ikke på investeringsobjekterne.
En  

 investeringsvirksomhed kan derfor investere i såvel værdipapirer  

 (finansielle aktiver) som råvarer og investeringsejendomme og  

 være omfattet af bestemmelsen, selvom indregning og måling af de  

 finansielle aktiver (og forpligtelser) er reguleret i § 37 og ikke i §  

 38.
Investeringsejendomme kan derimod være vanskeligere  

 at fastlægge som egnede investeringsobjekter.
Det drejer sig i  

 særlig grad om, hvorvidt der for objekterne findes et velfungerende  

 marked, jf. bemærkningerne herom til forslagets § 37. Er objekterne  

 noteret på en varebørs eller finansiel børs, synes  

 vurderingen ikke vanskelig.
Drejer det sig om beboelsesejendomme, anses  

 markedsvilkårene for at være tilsvarende egnede til at  

 gøre anvendelsen af en dagsværdi i form af en salgsværdi  

 relevant.
På samme måde kan nogle erhvervsejendomme  

 være egnede investeringsobjekter og relativt nemt måles til  

 dagsværdi, medens andre er af en så speciel karakter, at der  

 næppe kan findes et marked for dem.
I praksis og efter  

 Regnskabsvejledning 10 anses domicilejendomme dog som udgangspunkt ikke for  

 investeringsejendomme.
Forslaget søger ikke at give nærmere  

 definitioner på investeringsejendomme, men overlader dette tillige med  

 andre spørgsmål vedrørende investeringsejendomme til  

 regulering ved regnskabsstandarder med baggrund i IAS 40.
IASC har i april 2000 udsendt en standard, IAS 40, for  

 investeringsejendomme og samtidigt ophævet IAS 25. I Danmark er en  

 regnskabsvejledning for investeringsejendomme netop ved at blive  

 færdiggjort.
Den internationale debat har handlet om, hvorvidt  

 indtægter og omkostninger, herunder de reguleringer, som  

 målegrundlaget foranlediger, skal indregnes i resultatopgørelsen  

 eller skal tages direkte på egenkapitalen.
Lovforslaget  

 forudsætter, at reguleringerne til dagsværdi, såvel  

 positive som negative, skal tages over resultatopgørelsen, jf.  

 forslagets § 49.
Forslaget foreskriver, at investeringsaktiver skal  

 måles til dagsværdi.
Anvendelsen af dagsværdier betyder, at  

 der   i lighed med finansielle aktiver   ikke skal afskrives på  

 aktiverne.
Dog foreskrives, at nettoopregulering af investeringsaktiverne - i  

 modsætning til behandlingen af finansielle aktiver og forpligtelser  

 efter forslagets § 37 - skal optages i en reserve i egenkapitalen, som vil  

 være bundet i aktie- og anpartsselskaber, jf. f.eks. forslaget til  

 følgelovens § 1, nr. 25, og § 2, nr. 11. I modsætning til  

 forslagets § 37 forudsætter anvendelse af dagsværdi ikke en  

 direktivændring, da anvendelse af dagsværdier  

 (markedsværdier) i 4. direktivs artikel 60 særskilt er tilladt  

 for virksomheder, hvis hovedaktivitet er investering som forudsat i  

 forslagets § 38.
Hovedaktivitet med biologisk omdannelse af levende dyr og  

 planter med henblik på salg, forbrug eller avl kan efter  

forslagets stk. 2 ligeledes måles til disse aktivers  

 dagsværdi.
Her er det kun det biologiske aktiv, der kan måles til  

 dagsværdi.
Herved opstår en forskel mellem praksis for  

 landbrugsvirksomheder, der benytter reglerne i klasse A og  

 landbrugsvirksomheder, der anvender reglerne i klasse B, fordi de er aktie-  

 eller anpartsselskaber.
Forskellen er uundgåelig, fordi 4. direktiv  

 ville sætte sig i vejen for at behandle f.eks. immaterielle aktiver,  

 såsom mælkekvoter, til dagsværdi.
At tage biologiske  

 aktiver op til dagsværdi er ikke udtrykkeligt tilladt efter 4.  

 direktiv, men her er tale om en aktivitet, der ikke var forudsat ved  

 direktivets vedtagelse i 1978, således at anvendelsen af  

 dagsværdi hér ikke kan kaldes direktivstridig.
Det ville  

 også være uhensigtsmæssigt, at landbrugsvirksomheder, der  

 er startet i form af en enkeltmandsvirksomhed, skulle forlade  

 dagsværdigrundlaget, fordi de omdannedes til anpartsselskab.
Forslagets brede affattelse: "biologiske aktiver"  

 gør det anvendeligt på mere end landbrug.
Her kan også  

 være tale om skov- eller plantagedrift, gartneri og lignende.
Der er  

 med forslaget ikke tænkt på produktion, hvor biologiske processer  

 kun indgår som en del af produktionen.
Forslaget søger ikke at  

 regulere den regnskabsmæssige behandling af biologiske aktiviteter.
Her  

 må forventes, at det udkast til en standard, som er under udarbejdelse  

 hos IASC, kan bidrage til udvikling af praksis og standarder for dette  

 område.
Forslagets stk. 4 fastsætter regler om  

 binding af nettoopreguleringerne.
Positive reguleringer med fradrag af  

 negative reguleringer skal indregnes på særskilte reserver for  

 dagsværdi på investeringsaktiver henholdsvis biologiske aktiver.  

 Der er således tale om netto-opreguleringsreserver, hvor  

 regnskabsårets værdistigninger og værdifald inden for  

 gruppen af omfattede aktiver kan modregnes.
Den med reguleringen forbundne  

 udskudte skat skal indregnes som hensat forpligtelse.
Reserverne kan ikke  

 elimineres med underskud eller formindskes på anden måde.
Hvis de  

 aktiver, der ligger til grund for reguleringen realiseres, udgår af  

 driften eller nedreguleres til en lavere dagsværdi, skal reserven dog  

 opløses eller formindskes med tilsvarende beløb.
Dette svarer  

 stort set til betingelserne i forslagets § 41, der omhandler opskrivning af  

 materielle anlægsaktiver og visse finansielle aktiver.
Der er der dog  

 tale om bruttoopskrivninger, som skal bindes direkte på egenkapitalen  

 uden at passere resultatopgørelsen.
Forslaget tilsigter kun at give rammebestemmelser for  

 området, som skal udfyldes med standarder, jf. bemærkningerne  

 herom til forslagets § 136. Regnskabsvejledningen vedrørende  

 investeringsejendomme, der må forventes at ligge tæt op ad den  

 nye IAS 40, forudsættes at beskæftige sig med en række  

 enkeltheder, herunder hvilke ejendomme, der kan anerkendes som  

 investeringsejendomme.
Her følges lovens indskrænkning til  

 virksomheder med investering som hovedaktivitet.
Investeringsobjekterne kan vanskeligt indregnes som enten  

 anlægs- eller omsætningsaktiver.
Det vil være tilladt at  

 tillempe skemaerne til disse særlige forhold, jf. forslagets § 23, stk.  

 4.
Til § 39 Forslagets § 39, stk. 1, foreskriver som noget nyt, at  

 monetære balanceposter skal omregnes til balancedagens valutakurs.  

 Andre balanceposter skal måles til transaktionskursen.
Dette  

 gælder også for transaktionerne.
Har aktiver og forpligtelser  

 efter anskaffelsen været genstand for en omvurdering, f.eks.  

 nedskrivning eller opskrivning, skal kursen på tidspunktet for  

 omvurderingen anvendes.
Dette er helt i overensstemmelse med såvel den  

 danske Regnskabsvejledning 9 som IAS 21. Ved omregningen opstår et  

 positivt eller negativt forskelsbeløb.
Forslaget kommer ikke ind  

 herpå, da det ved tavshed herom følger, at forslagets hovedregel  

 om indregning i resultatopgørelsen finder anvendelse på  

 forskelsbeløbene.
Stk. 2 omhandler den situation, hvor virksomheden  

 skal omregne poster i fremmed valuta fra selvstændige udenlandske  

 enheder   f.eks. filialer   til brug for virksomhedens årsregnskab.  

 Anvendt på koncernregnskabet vil reglen især have betydning for  

 udenlandske dattervirksomheder og filialer, som ikke er løbende  

 integrerede i modervirksomhedens pengestrømme.
Det kan forekomme, at  

 f.eks. en udenlandsk filial eller   i en koncern - udenlandsk  

 dattervirksomhed foretager alle betalinger og modtager alle indtægter i  

 den pågældende fremmede mønt, samt at virksomheden, der  

 måske foretager alle investeringer og afholder alle omkostninger i det  

 pågældende udland, ikke har fælles pengestrømme med  

 modervirksomheden eller koncernens kernevirksomheder.
Her foreskrives i  

 overensstemmelse med IAS 21 og Regnskabsvejledning 9, at omregning af  

 balanceposterne skal ske til balancedagens kurs, og at forskelsbeløb  

 indregnes direkte på egenkapitalen og altså ikke over  

 resultatopgørelsen, således som det ellers er lovens og  

 standardernes hovedregel.
Forslaget skal ses i lyset af de mere generelle  

 bestemmelser om den monetære måleenhed i forslagets § 16 og er en  

 af de rammebestemmelser, der foreslås for områder, der hidtil  

 ikke har været reguleret i loven.
Udover de nævnte bestemmelser  

 foreslås ikke detailregler for valutaomregning, da disse  

 forudsættes fastsat i regnskabsstandarder, jf. forslagets § 136. Der  

 henvises til bemærkningerne til denne paragraf.
Til § 40 I bilag 1, C, nr. 2 og 3 videreføres den  

 eksisterende afgrænsning af anlægs- og omsætningsaktiver,  

 som er fastsat i gældende årsregnskabslovs § 16. Det er vigtigt  

 at være opmærksom på, at hverken definitionen eller  

 indregningskriterierne forudsætter ejerskab til aktivet.
I  

 overensstemmelse med definitionen på aktiver og med substanskriteriet i  

 forslagets § 13, stk. 1, nr. 2, kan råden over aktiver brug  

 også være tilstrækkelig, når blot virksomheden  

 effektivt råder over aktivet.
Afgrænsningen mellem anlægs-  

 og omsætningsaktiver er af betydning for, hvordan aktiverne  

 klassificeres i balancen, og dermed af betydning for regnskabsbrugers  

 mulighed for at bedømme omfanget af virksomhedens produktionsapparat  

 og driftsrisiko.
Om betydningen og anderledes opdelinger i IAS 1, se  

 Regnskabsrådets rapport, afsnit 7.7.2.
Medens aktiverne opdeles efter formål, opdeles  

 forpligtelserne efter likviditet, jf. forslagets § 26, stk. 3. Der er derved  

 ikke samme klassifikationssystem i begge sider af balancen.
Denne usystematik  

 er direktivbundet.
Forslagets § 40, der implementerer 4. direktivs  

 artikel 35, stk. 2 - 4, jf. stk. 1, litra c, præciserer, hvilke  

 omkostninger, der må indgå i kostprisen for et materielt  

 anlægsaktiv.
Reglen uddyber derfor forslagets § 36, som indeholder en  

 generel regel om indregning til kostpris.
Forslaget anvender alene udtrykket  

 "kostpris", der skal dække såvel "anskaffelsespris" som  

 "kostpris" i gældende lovs § 27. Anvendelse af et fælles udtryk  

 er også i overensstemmelse med international praksis og almindelig  

 dansk regnskabspraksis.
Kostpris er defineret i bilag 1, D, nr. 6, som det  

 beløb, der er ydet som vederlag for et aktiv, uanset dette er  

 anskaffet fra en ekstern part eller internt fremstillet.
Forslaget viderefører gældende lovs § 27 og  

 indebærer i anskaffelsessituationen, at kostprisen for aktivet  

 fastsættes til de samlede omkostninger, virksomheden har ved  

 anskaffelsen.
Det betyder, at alle medgåede omkostninger frem til  

 tidspunktet for ibrugtagning skal indregnes.
De samlede omkostninger i form  

 af afskrivninger indregnes efterfølgende i resultatopgørelsen  

 principielt i de perioder, hvor indtægterne erhverves.
 Tages aktivet ikke i brug fra det tidspunkt, hvor det er  

 klart til brug, kan omkostninger, der knytter sig til tomgangsperioden, ikke  

 medregnes, da sådanne omkostninger principielt ikke er foranlediget af  

 anskaffelsen, men af andre   typisk uforudsete   omstændigheder.  

 Omkostninger, der vedrører perioden efter tidspunktet for  

 ibrugtagning, må ikke indregnes i aktivet, men skal i stedet  

 omkostningsføres som periodeomkostninger.
Hvor virksomheden selv fremstiller aktivet, medregnes de  

 omkostninger, som direkte kan henregnes til aktivet.
Hér forlanger  

 forslaget   i lighed med gældende lov - ikke, at værdien for  

 aktivet fastsættes udfra mere end de direkte medgåede  

 omkostninger.
Et sådant krav kunne være vanskeligt for  

 virksomheden at opfylde, da der skal etableres fordelingsnøgler, der  

 kan fordele de indirekte omkostninger på de fremstillede aktiver.
Ved  

 direkte medgåede omkostninger forstås omkostninger, der relaterer  

 sig direkte til de fremstillede enheder, typisk løn og råvarer.  

 Indirekte produktionsomkostninger skal ikke medregnes i klasse B, men  

 kræves indregnet i klasse C.
Virksomheder i klasse B kan frivilligt  

 indregne indirekte omkostninger og hér anvende forslagets § 82.
 Spild og svind i produktionen udover det forkalkulerede  

 samt omkostninger, der skyldes mindre erfaring i fremstillingen eller  

 forlænget fremstillingstid, må ikke indgå i kostprisen.  

 Tilsvarende vil et selvfremstillet aktiv næppe kunne optages til en  

 kostpris, der overstiger anskaffelsesprisen for et tilsvarende aktiv på  

 markedet, fordi en kostpris, der overstiger markedsprisen, normalt vil  

 være udtryk for en ineffektiv produktion, der ikke skaber værdier  

 og derfor ikke berettiger til aktivering.
Forslaget tillader, at virksomheden indregner renter af  

 kapital, der er lånt til at finansiere fremstillingen, i kostprisen.
De  

 renter, der tillades indregnet, skal være direkte knyttet til et  

 konkret materielt anlægsaktivs fremstillingsperiode, f.eks. renter af  

 byggelån ved opførelsen af en ejendom.
Finansielt leasede aktiver, der indregnes i balancen, skal  

 i lighed med andre anlægsaktiver som udgangspunkt måles til  

 kostpris.
Kostprisen kan her opgøres som det samlede beløb, der  

 i henhold til leasingaftalen skal betales for leasing af aktivet.  

 Strækker leasingperioden sig over en årrække, bør de  

 fastsatte ydelser tilbagediskonteres, således at aktivets værdi i  

 realiteten måles som kapitalværdien af den tilhørende  

 forpligtelse.
Til § 41 Forslagets § 41 viderefører adgangen til at  

 opskrive materielle anlægsaktiver og kapitalandele i dattervirksomheder  

 og associerede virksomheder i gældende lov § 30, stk. 1 - 4, og 4.  

 direktivs artikel 33. Opskrivning er et af de væsentlige  

 værdibaserede elementer i lovforslaget, der også indeholder  

 regler om løbende værdiregulering af finansielle aktiver,  

 investeringsaktiver og levende dyr og planter, ligesom benyttelsen af indre  

 værdi for kapitalandele i dattervirksomheder og associerede  

 virksomheder indeholder et element af opskrivning.
Som noget nyt fastsættes et primært  

 opskrivningsmål: dagsværdien.
Processen for at finde  

 dagsværdi er den samme som for finansielle aktiver, jf. forslagets §  

 37, stk. 1. Eksisterer der et velfungerende marked for aktivet, vil  

 dagsværdien svare til markedets salgsværdi.
Såfremt der  

 ikke eksisterer et sådant marked, og der ej heller kan opnås en  

 tilnærmet salgsværdi, kan virksomheden vælge at anvende  

 genanskaffelsesværdien eller nettorealisationsværdien, jf.  

 forslagets stk. 2. Formålet med årsregnskabet  

 indebærer, at uvæsentlige værdistigninger ikke  

 nødvendigvis skal indregnes, selvom virksomheden generelt har valgt at  

 opskrive.
Dagsværdiprocessen indebærer, at der ikke længere  

 stilles krav om "varighed", når værdistigninger skal indregnes.  

 Direktivet kræver ikke dette.
Opskrivninger af materielle anlægsaktiver og  

 kapitalandele i dattervirksomheder og associerede virksomheder er fortsat  

 frivillige, selvom opskrivninger er nødvendige i det egentlige  

 værdibaserede regnskabssystem, som loven generelt forsøger at  

 tilnærme sig.
Imidlertid er tvungne opskrivninger på materielle  

 anlægsaktiver ej heller påkrævet efter IAS 16, endsige  

 Regnskabsvejledning 10. Endvidere kræver valg af opskrivninger af  

 materielle anlægsaktiver, at virksomheden løbende (år for  

 år) vurderer dagsværdien for hvert enkelt af de opskrevne  

 aktiver, hvilket ofte vil være forbundet med stor usikkerhed.
Ved  

 opskrivninger tillades således ikke at benytte  

 indtægtsskabelsesgrupper som omtalt i forslagets § 42  

 (cash-generating-units) i forbindelse med nedskrivninger.
Det skyldes, at  

 virksomheden ved benyttelse heraf ved opskrivninger risikerer at indregne  

 egen oparbejdet goodwill, hvilket er i strid med såvel 4. direktiv som  

 de internationale regnskabsstandarder.
Der er ikke tvivl om, at opskrivning fremmer  

 regnskabsbrugers muligheder for at bedømme ledelsens  

 præstationer (forvaltningskontrol) og også i et vist omfang  

 prognoseudsagnet.
Man må derfor forvente, at virksomhederne   i hvert  

 fald de mest innovative og fremmelige   vil benytte opskrivninger på de  

 materielle anlægsaktiver, hvor det er muligt at opgøre en  

 pålidelig dagsværdi.
Det vil ofte være tilfældet for  

 ejendomme og maskiner, hvor der eksisterer velfungerende markeder.
Accepten af at kunne (og dermed at skulle) opskrive er en  

 del af virksomhedens regnskabspraksis.
Det betyder, at vurdering og  

 opskrivning baseres på et systematisk grundlag og skal ske aktiv for  

 aktiv og for samtlige aktiver inden for samme kategori af  

 anlægsaktiver.
Det indebærer således, at der skal  

 være konsekvens i opskrivningerne, der principielt skal ske hvert  

 år.
Tilfældige og principløse opskrivninger er ikke  

 tilladte og ville i øvrigt også forvride årsregnskabets  

 neutralitet og konsistens.
Opskrivning alene med henblik på at skabe  

 reserver til anvendelse til udstedelse af fondsaktier, undgåelse af  

 kapitaltabssituation og lignende er derfor klart ikke tilladt.
Foretages der opskrivning, forøges aktivets  

 afskrivningsgrundlag.
Afskrivningsgrundlaget fordeles systematisk over  

 aktivets resterende brugstid.
En opskrivning vil derfor medføre  

 forøgede afskrivninger i de enkelte år af den resterende  

 brugstid.
Stk. 3 kræver, at opskrivningen skal  

 indgå direkte på egenkapitalen, dvs. uden at passere  

 resultatopgørelsen.
Beløbet skal bindes på en  

 særlig reserve, der ikke kan benyttes til udbytte, til udlodning eller  

 til dækning af underskud.
Bindingskravet på egenkapitalen skyldes  

 4. direktivs artikel 33. Den del af opskrivningen, som udgøres af en  

 udskudt skatteforpligtelse, skal dog indregnes som en hensat forpligtelse,  

 jf. stk. 3, 3. pkt., nr. 3. Realiseres aktivet, eller udgår det af  

 virksomhedens drift, skal opskrivningsreserven opløses, jf. forslagets  

 stk. 3, 3. pkt., nr. 1. Hovedreglen er her, at opskrivningsreserven  

 overføres direkte til egenkapitalens frie reserver, eftersom  

 realiseringen ikke skaber nogen indtægt, jf. definitionen på  

 indtægter i bilag 1, C, nr. 10. Den var en ikke-realiseret  

 indtægt i året for den opskrevne værdistigning.
Gevinsten  

 fremgår herefter af opgørelsen over bevægelser på  

 egenkapitalen som et overført beløb mellem 2 egenkapitalposter.  

 Denne behandling stemmer overens med reglerne i IAS 16 og mulighederne i  

 Regnskabsvejledning 10. Bortfalder forudsætningen for opskrivningen  

 eller en del af denne   som følge af, at værdien ændres  

 nedad på grund af ændret regnskabsmæssigt skøn i  

 henhold til forslagets § 52   skal opskrivningen respektivt en del af denne  

 tilbageføres, jf. forslagets stk. 3, 3. pkt., nr. 4.
Ændring af virksomhedens regnskabspraksis med  

 henblik på at benytte opskrivningssystemet behandles i overensstemmelse  

 med forslagets §§ 13, stk. 2, og 51. Det betyder, at ændringen skal  

 begrundes konkret og fyldestgørende med oplysning om, hvilken  

 beløbsmæssig indvirkning fravigelsen har på virksomhedens  

 aktiver og passiver, finansielle stilling og resultatet.
Endvidere skal den  

 samlede beløbsmæssige effekt af praksisændringen  

 indgå i virksomhedens egenkapital og samtidig bindes som en  

 opskrivningsreserve, jf. § 51, stk. 2. Efterfølgende opskrivninger  

 behandles også efter forslagets § 41.
Ønsker virksomheden at ændre  

 regnskabspraksis, så der ikke længere opskrives, kræver  

 dette en god begrundelse, fordi benyttelsen af opskrivninger generelt  

 forudsættes at være i regnskabsbrugers interesse og også  

 normalt forudsættes bedre at give et retvisende billede.
På den  

 anden side må opskrivninger baseres på et forsvarligt grundlag,  

 så regnskabsbruger kan fæstne lid til værdierne  

 (pålidelighed). Skifter de pågældende aktivers markeder  

 karakter, så effektiviteten i markedet reduceres betydeligt, vil det  

 kunne være en grund til at skifte regnskabspraksis uden opskrivning.  

 Det samme gælder, hvis ændringer i markedet betyder, at  

 virksomhedens omkostninger til vurdering af aktiverne stiger betragteligt.
En  

 ændring af selve aktivernes karakter, f.eks. en ejendom, hvor der  

 indlægges væsentlige særlige installationer, eller en  

 maskine, der ombygges, så den bliver unik, kan også være en  

 gyldig grund.
Forslagets § 13, stk. 1, nr. 4 (neutralitet), forbyder, at  

 virksomheden ændrer praksis, blot fordi resultatet ellers ville vise et  

 underskud.
Aktieselskabsloven og anpartsselskabsloven tillader   i  

 lighed med reglerne i dag   at overføre opskrivningsreserven til  

 virksomhedskapitalen.
Se her følgelovforslagets § 1, nr. 10, og § 2,  

 nr. 7. Den udskudte skatteforpligtelse overføres ikke, da denne ikke  

 er en del af opskrivningsreserven og ofte stadigvæk vil være  

 hensat forpligtelse baseret på aktivets opskrevne værdi.
På  

 samme måde gælder der forbud mod at anvende reserven til uddeling  

 af udbytte og til udlodning, jf. følgelovsforslagets § 1, nr. 25 hhv.  

 nr. 11, og § 2, nr. 11 hhv. nr. 12. Endvidere fremgår det af stk. 3, 2.  

 pkt., at reserven ikke kan anvendes til eliminering af underskud.
Selskabskapitalen har normalt været anset for bundet  

 efter strengere kriterier end opskrivningsreserven.
En nedsættelse af  

 selskabskapitalen kræver nemlig indrykning af proklama i  

 overensstemmelse med reglerne i selskabslovene.
På den anden side kan  

 selskabskapital nedsættes og nedsættelsesbeløbet  

 tilbagebetales til virksomhedsdeltagerne.
Dette er ikke tilladt for  

 opskrivningsreserven.
Beslutter virksomheden derfor at overføre  

 opskrivningsreserver til selskabskapitalen, samtidig med at virksomheden  

 nedsætter eller har til hensigt at nedsætte selskabskapitalen ved  

 udlodning til ejerne, må det betragtes som en omgåelse af  

 reglerne om binding af beløbet.
Direktiverne giver fortsat ikke mulighed for at opskrive  

 immaterielle anlægsaktiver.
Derfor indeholder forslaget ikke adgang  

 hertil.
Forbudet er præciseret i stk. 1, sidste pkt.
Direktivets forbud  

 mod opskrivning af immaterielle anlægsaktiver indebærer ikke  

 nogen modstrid med de internationale regnskabsstandarder, men forbudet  

 medfører, at virksomhederne ikke kan udnytte den   trods alt  

 begrænsede   mulighed for opskrivninger, der er givet i IAS 38.
Den store forsigtighed med hensyn til opskrivning af  

 immaterielle aktiver skyldes, at disse ikke fysiske aktiver af  

 regnskabsbrugere og virksomheder ofte   måske fejlagtigt - ikke  

 opfattes som så værdifaste som materielle anlægsaktiver.  

 Der er dog næppe tvivl om, at udviklingen med tiden vil skabe bedre  

 markeder for omsætning af immaterielle aktiver.
Denne udvikling kan  

 på sigt meget vel føre til, at mange flere immaterielle aktiver  

 vil kunne indregnes pålideligt til markedsværdier.
Besidder  

 virksomheden så betydelige immaterielle aktiver af denne karakter, vil  

 manglende indregning utvivlsomt føre til, at årsregnskabet ikke  

 giver et retvisende billede.
Her vil forslagets § 11, stk. 3, formentligt  

 gennembryde forbudet og fremtvinge, at disse værdier indregnes.  

 Begrundelsesnoten vil i disse tilfælde få en stor og  

 afgørende betydning for regnskabsbrugeren, der skal vurdere, om hun  

 eller han vil acceptere fravigelsen.
Pålidelighedskravet i forslagets §  

 12, stk. 3, vil formentligt betyde, at en sådan pligt til indregning af  

 immaterielle aktiver næppe vil blive statueret særligt ofte.
Til § 42 Forslagets § 42, stk. 1, viderefører kravet i  

 gældende lovs § 29, stk. 1, om nedskrivninger, der implementerer 4.  

 direktivs artikel 35, stk. 1, litra c, litra bb.
Som noget nyt  

 indføres begrebet "genindvindingsværdi". Bestemmelsen omfatter  

 immaterielle anlægsaktiver samt materielle anlægsaktiver, der  

 ikke løbende reguleres til dagsværdi efter §§ 38, stk. 1,  

 (investeringsaktiver) eller 38, stk. 2, (biologiske aktiver).
 Kravet om nedskrivning er ligesom muligheden for  

 opskrivning en del af det værdibaserede regnskabssystem.  

 Nedskrivningsmålet er imidlertid ikke det samme som det, der benyttes i  

 opskrivningssystemet, da dette ikke er tilfældet i IAS 16.
Nedskrivningsmålet er genindvindingsværdien,  

 hvilket vil sige den højeste værdi af kapitalværdien og  

 salgsværdien fratrukket forventede omkostninger til salg, jf.  

 definitionen i bilag 1, D, nr. 4. Genindvindingsværdien  

 internationalt: "recoverable amount"   har indtil nu stort set ikke  

 været benyttet i praksis.
Det skyldes formentlig lovgivningens og  

 danske regnskabsvejledningers tavshed vedrørende dette begreb.  

 Udtrykket er fundet nødvendigt for at have en pendant til det  

 internationale udtryk.
Baggrunden for at vælge den højeste af de to  

 værdier er, at denne typisk vil være den værdi, der er  

 afgørende for virksomhedens egne beslutninger.
Er  

 nettosalgsværdien den højeste, vil virksomhedens ledelse typisk  

 vurdere rentabilitet m.v. udfra denne værdi, hvorimod sådanne  

 vurderinger normalt vil blive gennemført udfra kapitalværdien,  

 såfremt denne er den højeste.
Eksisterer der et effektivt marked for aktivet, må  

 det dog forudsættes, at genindvindingsværdien normalt ikke  

 fastsættes til en værdi, der er væsentligt højere  

 end nettosalgsværdien.
Dette er en konsekvens af, at  

 pålideligheden ved en værdi, der fastsættes på et  

 velfungerende marked, alt andet lige er højere end en beregning af  

 kapitalværdien, som bygger på en række usikre  

 forudsætninger, jf. også bemærkningerne til forslagets §  

 12.
"Kapitalværdien" (internationalt: "net present  

 value" eller "value in use")   også kaldet "nytteværdi" - er  

 anerkendt inden for økonomisk teori som den ideelle  

 værdimåler.
Imidlertid forudsætter kapitalværdien en  

 omregning af forventede pengestrømme til nutidsværdi, hvorfor en  

 kapitalværdi i sagens natur ikke vil have samme pålidelighed som  

 en salgsværdi på et aktivt og velfungerende marked.
Kapitalværdien har en anden væsentlig svaghed  

 i forhold til f.eks. en salgsværdi på et velfungerende marked.  

 Således vil kapitalværdien af et aktiv ofte være  

 afhængig af eksistensen af andre aktiver i virksomheden.
Det kan derfor  

 være vanskeligt at fordele den samlede værdi af virksomhedens  

 aktiver på enkeltaktiverne.
Der henvises til Regnskabsrådets  

 rapport, afsnit 7.6.1., hvor kapitalværdien som værdimåler  

 er drøftet nærmere.
Midlertidige udsving i salgsværdien eller  

 virksomhedens nytte af et aktiv betyder ikke nødvendigvis en  

 ændring af kapitalværdien, hvis virksomheden forventer, at  

 værdien retter sig op inden for rimelig tid.
Mere varige fald i  

 aktivets salgsværdi vil imidlertid normalt føre til, at  

 virksomheden før eller siden må nedskrive aktivet, da der ofte  

 er en hvis sammenhæng mellem salgsværdien og  

 kapitalværdien.
Afhængig af branche og konkurrenceforhold i  

 øvrigt er dette mere eller mindre udtalt i forskellige virksomheder.  

 Fastsættelsen af kapitalværdien må altid ske konkret, og  

 så vidt muligt udfra aktivets forventede bidrag til  

 nettopengestrømme.
Anskaffer virksomheden aktiver, der viser sig at  

 være defekte, eller hvor genindvindingsværdien med det samme  

 viser sig at være lavere end kostprisen, skal aktivets værdi  

 nedskrives til genindvindingsværdien.
Denne nedskrivning skal vises i  

 resultatopgørelsen.
Værdinedgangen må derfor ikke blot  

 modregnes i kostprisen udenom resultatopgørelsen.
Bortfalder  

 forudsætningen for nedskrivningen   som følge af, at  

 værdien ændres opad   skal nedskrivningen tilbageføres,  

 jf. forslagets § 52.
Forslagets § 13, stk. 1, nr. 8, betyder, at hvert aktiv  

 principielt skal vurderes hver for sig.
I praksis er det dog accepteret, at  

 grupper af samme type aktiv kan vurderes samlet  

 (indtægtskabelsesgrupper). En samlet vurdering af samspillende aktiver  

   f.eks. en portefølje af samme typer maskiner   er imidlertid ikke  

 altid tilstrækkelig til, at virksomheden kan finde  

 genindvindingsværdien.
Det skyldes, at mange forskellige aktiver  

 indgår i samspil med hinanden og derfor bidrager til værdier for  

 virksomheden i forskellige samspil.
Forslagets stk. 2 kræver derfor, at  

 såfremt virksomheden ikke kan vurdere genindvindingsværdien for  

 enkeltaktiver   eller for grupper af samme aktiver   skal virksomheden  

 vurdere den mindste gruppe af aktiver, hvor det samlet er muligt at  

 fastsætte en pålidelig genindvindingsværdi.
I IAS 36 kaldes  

 denne gruppe for "cash generation unit".
Dette skal sikre, at virksomheden ikke kan skjule et  

 nedskrivningsbehov for aktiver, der indgår i samspil med hinanden.  

 Grupperingen af aktiver på denne måde må ikke benyttes i  

 forbindelse med opskrivninger, idet man derved risikerer at indregne egen  

 oparbejdet goodwill.
Opskrivning kræver derfor, at aktiverne kan  

 vurderes hver for sig   eller i grupper af identiske aktiver.
Til § 43 Ligesom i gældende lovs §§ 28 og 36 kræver  

forslagets § 43, stk. 1, at materielle og immaterielle  

 anlægsaktiver med begrænset brugstid afskrives systematisk over  

 brugstiden.
Afskrivningskravet gælder ikke for finansielle  

 anlægsaktiver, der ikke anses for at have begrænset brugstid.
Bygninger anses for at have en begrænset brugstid,  

 og skal derfor afskrives over brugstiden.
Investeringsvirksomheder, der  

 investerer i ejendomme, skal derimod løbende regulere disse til  

 dagsværdi og undlade at afskrive, jf. forslagets § 38. Virksomheder i  

 regnskabsklasse B kan tilsvarende anvende reglerne om dagsværdi  

 på biologiske aktiver.
Formålet med afskrivninger af aktiver er at indregne  

 omkostninger, der modsvarer det forbrug af aktivet, som sker for at  

 opnå indtægter.
Aktivet vil også normalt blive nedslidt  

 over brugstiden.
Op- eller nedskrives aktivet, jf. forslagets §§ 41 og 42,  

 skal afskrivningerne beregnes på baggrund af den op- eller nedskrevne  

 værdi, fordi omkostningerne ved virksomhedens forbrug af aktivet  

 ændres, når aktivet har en højere eller lavere værdi  

 end kostprisen.
Afskrivninger er derfor i det værdibaserede regnskab et  

 surrogat for offeromkostningerne snarere end periodisering af tidligere  

 afholdte omkostninger.
Denne tilgang til afskrivningsbegrebet stemmer  

 også overens med EU-kommissionens fortolkningsmeddelelse af 20. januar  

 1998, der kræver, at merafskrivninger, som hidrører fra  

 opskrivningbeløbet, føres i resultatopgørelsen på  

 samme måde som afskrivninger på kostprisen.
Stk. 2 præciserer, at der skal afskrives  

 efter et skøn over aktivets restværdi, også kaldet  

 "scrapværdi" eller "skrotværdi". Restværdi opstår,  

 hvor brugstiden er kortere end aktivets levetid, og aktivet derved har en  

 værdi, når brugstiden for virksomheden udløber.
Desuden  

 kan der forekomme rester i form af materialer m.v., efter at aktivet er helt  

 forbrugt.
Denne restværdi skal ikke indgå som omkostninger i form  

 af afskrivninger, da den ikke modsvarer virksomhedens forbrug af aktivet.
At  

 aktiver ofte afhændes inden deres levetid ophører, skyldes  

 aktivets økonomiske forældelse eller skattemæssige  

 hensyn.
Restværdien måles, når aktivet tages i  

 brug, og er det beløb, som virksomheden på tidspunktet for  

 ibrugtagningen forventer at opnå ved salg af aktivet ved udløb  

 af brugstiden.
Restværdien kan i sagens natur ikke indeholde forventede  

 prisstigninger på aktivet, ellers ville afskrivningskravet for  

 langsigtede investeringer i anlægsaktiver   f.eks. ejendomme   reelt  

 være omsonst.
Sker der efterfølgende væsentlige  

 ændringer i restværdien, som ikke kan tilskrives generelle  

 prisstigninger, skal restværdien korrigeres.
Dette får  

 indvirkning på efterfølgende perioders afskrivninger, men  

 må ikke medføre tilbageføring af allerede foretagne  

 afskrivninger, jf. forslagets § 52, stk. 1.
For at kunne beregne afskrivningerne skal virksomheden  

 fastsætte den forventede brugstid allerede ved ibrugtagningen.  

 Fastlæggelsen af brugstiden sker på baggrund af bl.a. aktivets  

 kapacitet og den forventede produktion, forventet slitage, virksomhedens  

 reparations- og vedligeholdelsesprogram, teknisk forældelse og  

 erfaringer ved tilsvarende anlæg. Ændringer i brugstiden  

 fører til, at kommende perioders afskrivninger ændres.
Der  

 må ikke ske tilbageføring af tidligere foretagne afskrivninger,  

 idet disse blev foretaget under de forudsætninger, som var  

 gældende og rigtige på de daværende tidspunkter.
Forslaget kræver systematik i afskrivningerne, men  

 anviser ikke konkrete metoder.
Lineære, progressive og degressive  

 afskrivningsmetoder vil i almindelighed opfylde kravet om systematik.
Den  

 skattemæssige saldoafskrivningsmetode, hvor den årlige  

 afskrivningsprocent hvert år fastsættes ud fra  

 skattemæssige overvejelser, tillades derimod ikke anvendt.  

 Afskrivninger, der beregnes udfra forventet produktionsvolumen i stedet for  

 den periode, aktivet bruges i, opfylder kravet om systematik i forslaget.
I  

 øvrigt udtrykkes omkostningerne ved virksomhedens forbrug ofte bedre  

 udfra produktionsvolumen.
Stk. 3 sætter en overgrænse på 20  

 år for, hvor lang brugstiden for immaterielle aktiver kan være.  

 Gældende lov indeholder ingen overgrænse.
Grænsen kan  

 rummes inden for 4. direktiv, der ikke sætter nogen grænse.
Den  

 er i overensstemmelse med den grænse, der er fastsat som  

 sædvanlig overgrænse i IAS 38, men som kan overskrides i  

 særlige tilfælde.
Hvor kravet om et retvisende billede  

 undtagelsesvist skulle kræve en længere periode, skal  

 virksomheden anvende afvigelsesreglen i § 11, stk. 3, med de heraf  

 følgende noteoplysninger.
 Bestemmelsen implementerer 4. direktivs artikel 35, stk.  

 1, litra b og artikel 37, stk. 2.
Til § 44 Forslagets § 44 om kostprisen for  

 omsætningsaktiver er en pendant til § 40 om anlægsaktiver.
Den  

 viderefører gældende lovs § 31, stk. 2 - 4, og implementerer 4.  

 direktivs artikel 35, stk. 2 - 4, jf. artikel 39, stk. 2. Bestemmelsen skal  

 ses i sammenhæng med reglen i forslagets § 36, hvorefter aktiver skal  

 måles til kostpris på tidspunktet for indregningen.
Kostprisen for omsætningsaktiver udgøres  

 efter 1. pkt. af de omkostninger, der er foranlediget af anskaffelsen,  

 eller som direkte kan henføres til det fremstillede aktiv, typisk  

 løn og materialeforbrug.
Der henvises til bemærkningerne til  

 forslagets § 40, der har tilsvarende afgrænsninger.
 Virksomheder omfattet af klasse C skal endvidere indregne  

 indirekte produktionsomkostninger i kostprisen, jf. forslagets § 82.
 Forslagets 2. pkt, bestemmer i lighed med  

 gældende årsregnskabslovs § 31, stk. 3, sidste pkt., at  

 distributionsomkostninger ikke må indgå i kostprisen.  

 Distributionsomkostninger omfatter bl.a. omkostninger afholdt med henblik  

 på salget, herunder salgsfremmende aktiviteter og ordreoptagelse, samt  

 omkostninger ved forsendelse af varer til kunder.
I lighed med forslagets § 40, giver 3. pkt.  

 mulighed for i kostprisen at indregne renter af kapital, der er medgået  

 til finansiering af varer   herunder igangværende arbejder for fremmed  

 regning - hvis renterne vedrører fremstillingsperioden.
IAS 23  

 tillader dog kun at indregne renter, hvis fremstillingsperioden er lang.  

 Muligheden vil derfor nok hovedsageligt blive benyttet for igangværende  

 arbejder for fremmed regning.
 Varebeholdninger kan opskrives til  

 genanskaffelsesværdi, jf. forslagets § 46.
Til § 45 Forslagets § 45 viderefører i moderniseret form  

 nugældende lovs § 32, stk. 1, der giver praktiske regler for  

 målingen af varebeholdningers værdi.
Det gøres her muligt at finde en tilnærmet  

 værdi på de enkelte vareenheder.
Optælling af antallet af  

 vareenheder skal fortsat ske internt.
Virksomheden kan hér lægge til grund, at  

 varelageret består af de sidst ankomne varer inden for hver varetype  

 (FIFO   først-ind-først-ud), eller en blanding af de varer, der  

 er leveret (gennemsnitsmetoden). Virksomheden har mulighed for at vælge  

 en anden lignende opgørelsesmetode.
Det er præciseret, at  

 metoden i så fald skal afspejle værdien af den fysiske  

 varebeholdning på balancedagen.
Det betyder, at et fåtal af  

 virksomheder   som også forudsat under gældende lov - kan benytte  

 LIFO-metoden, som forudsætter, at de ældste varer hele tiden  

 ligger på lager.
 Bestemmelsen implementerer 4. direktivs artikel 40, stk.  

 1.
Til § 46 Forslagets § 46 omhandler op- og nedskrivning af  

 varebeholdninger og andre omsætningsaktiver, hvis værdien ikke  

 løbende reguleres i henhold til forslagets §§ 37 og 38. I lighed med  

 forslagets §§ 41 og 42 er opskrivning en mulighed, medens nedskrivning er  

 krævet.
Bestemmelsen implementerer 4. direktivs artikel 33, stk. 1,  

 litra a, og artikel 39, stk. 1, litra b og d.
Efter stk. 1 er målet for opskrivning af  

 varelageret genanskaffelsesværdien i modsætning til materielle  

 anlægsaktiver, hvor opskrivningsmålet er dagsværdi.  

 Baggrunden for denne forskel er 4. direktiv, der særskilt tillader  

 opskrivning til genanskaffelsesværdi.
Genanskaffelsesværdien  

 defineres i bilag 1, D, nr. 3 som den pris, der skal betales for at erhverve  

 et tilsvarende aktiv.
En mulighed for opskrivning af varebeholdninger til  

 salgsværdi ville betyde, at kalkuleret avance for ikke solgte varer  

 kunne indregnes i balancen allerede på det tidspunkt, hvor varerne  

 indgik på lager.
Dette er hverken tilladt efter direktivet eller IAS.  

 Muligheden for opskrivning til genanskaffelsesværdi, der i sin tid blev  

 indsat i direktivet, navnlig af hensyn til hollandsk regnskabspraksis, findes  

 i nugældende lovs § 34, stk. 1. Regnskabsrådet fandt, at  

 muligheden burde opretholdes, uanset at opskrivning af varebeholdninger ikke  

 er i overensstemmelse med IAS 2.
Opskrivning til genanskaffelsesværdi medfører  

 indregning af en ikke-realiseret værdistigning, bestående af  

 forskellen mellem historisk kostpris og genanskaffelsesværdien.
Et  

 beløb svarende til denne forskel skal indregnes direkte i posten  

 "Reserve for opskrivning" under egenkapitalen.
Værdistigningen må  

 hverken direkte eller indirekte påvirke resultatopgørelsen.
Den  

 må således ikke indregnes som indtægt hér, jf.  

 forslagets § 49, stk. 2, nr. 1, og opgørelse af årets  

 vareforbrug m.v. skal ske på baggrund af ikke-opskrevne værdier.  

 Opskrivninger vil således kun påvirke balancen, ved at  

 varebeholdningerne måles til en mere aktuel værdi.
Andre omsætningsaktiver, der ikke måles efter  

 §§ 37 og 38, kan også opskrives.
Denne opskrivning er frivillig og kan  

 ske til dagsværdi.
Bindingskravet for opskrivninger i forslagets § 41,  

 stk. 3, finder også anvendelse ved opskrivninger af  

 omsætningsaktiver.
Egne kapitalandele, der indregnes som aktiver, kan  

 ikke opskrives, jf. forslagets § 35.
Efter stk. 2 skal omsætningsaktiver, der ikke  

 måles efter §§ 37 og 38 nedskrives til nettorealisationsværdi.  

 Dette gælder også efter IAS 2 og IAS 36.  

 Nettorealisationsværdien for et aktiv er summen af de fremtidige  

 nettoindbetalinger, som aktivet forventes at indbringe som led i normal  

 drift.
Begrebet er bredt anerkendt i såvel regnskabsteori som  praksis.  

 Forslagets krav om nedskrivning gælder - i modsætning til  

 muligheden for opskrivning   også for egne kapitalandele, der er  

 indregnet som aktiver.
Til § 47 Forslaget viderefører kun delvist de gældende  

 regler om hensættelser i gældende lovs § 20, der baseres på  

 4. direktivs artikel 20. Begrebet "hensatte forpligtelser" synes mere sigende  

 end hensættelser, fordi det klart indikerer, at de forhold, der kan og  

 skal indregnes som hensatte forpligtelser, skal opfylde definitionen på  

 forpligtelser i bilag 1, C, nr. 5. Her fremgår, at forpligtelser er en  

 eksisterende pligt, der er opstået som resultat af tidligere  

 begivenheder, og hvis indfrielse forventes at medføre afståelse  

 af fremtidige økonomiske fordele.
En forpligtelse, der eksisterer  

 på balancedagen, kan være opstået i regnskabsåret  

 eller tidligere regnskabsår.
I modsætning til gældende lov tillader  

forslagets stk. 1, 1. pkt., ikke indregning af forhold, der ikke  

 opfylder definitionen på forpligtelser.
Et eksempel herpå er  

 udskudt vedligeholdelse af en ejendom.
Denne stramning sker dels på  

 baggrund af stramningen i de internationale standarder (IAS 37), dels som  

 følge af konstateret, overdreven brug af hensættelser i  

 opgangstider til at udjævne resultatet af driften.
Den type  

 udjævning må ikke indregnes som hensatte forpligtelser.  

 Ønsker virksomheden at markere eventuelle fremtidige behov for  

 træk på de økonomiske ressourcer, kan disse klassificeres  

 på egenkapitalen som henlæggelse til reserver med sådanne  

 formål.
 I lighed med gældende lovs § 20, stk. 3, 1. pkt.,  

 må hensatte forpligtelser ikke anvendes som en aktivregulerende post.  

 F.eks. må reservationer til forventede tab på tilgodehavender  

 ikke indregnes som en hensat forpligtelse, men skal medføre  

 nedskrivning   eller nedregulering - af aktivets værdi, jf. forslagets  

 §§ 37 og 46, stk. 2. Bestemmelserne i gældende lovs § 20, stk. 3, er  

 ikke videreført som selvstændige bestemmelser, da de er  

 overflødige som følge af forslagets præciserede  

 bestemmelser om indregning og måling.
En hensat forpligtelse er en forpligtelse, der er usikker  

 med hensyn til størrelse eller forfaldstid.
Dog kræves under  

 alle omstændigheder en omtrentlig værdi, hvis forpligtelsen skal  

 kunne indregnes.
Er såvel forfaldstid som beløb meget usikkert,  

 er der ofte tale om en eventualforpligtelse.
Se forslagets § 64 herom.
Stk. 1, 2. pkt., opregner de typiske hensatte  

 forpligtelser.
Her skal navnlig fremhæves udskudt skat, som ikke  

 længere er modificeret med en undtagelse som i gældende lovs §  

 20, stk. 2, 2. pkt.
Denne udvikling var forudset ved vedtagelsen af  

 ændringen af § 20 ved lov nr. 377 af 22. maj 1996 (ændringslovens  

 § 1, nr. 8). Forslaget tilsigter herved overensstemmelse med IAS 12, der  

 foreskriver, at udskudt skat indregnes og dermed føres som omkostning  

 i resultatopgørelsen.
Omvendt forudsættes det, at negativ  

 udskudt skat skal kunne indregnes som aktiv, hvis ellers  

 indregningskriterierne er opfyldte.
Den særlige regel i gældende  

 lovs § 50, stk. 1, der fastsætter et oplysningskrav for latente  

 skattebyrder, der ikke kan henregnes under udskudt skat, er ikke relevant og  

 videreføres derfor ikke i forslaget.
Forslaget tilsigter ingen  

 detailregulering på dette område, men overlader det til  

 udfyldning ved standarder.
Regnskabsvejledning 14 om indkomstskat er egnet  

 til at udfylde lovens regler på dette område indtil videre.
I lov  

 om skattefri virksomhedsomdannelse § 2 kræves i forvejen, at  

 åbningsbalancen indeholder udskudt skat i overensstemmelse med  

 Regnskabsvejledning 14.
Forslagets omtale af pensionsforpligtelser betyder ikke,  

 at disse skal hensættes af virksomheder i klasse B, medmindre der er  

 tale om en forpligtelse, der kan og skal indregnes og måles efter  

 forslagets § 33, stk. 2. Heller ikke på dette område tilsigter  

 forslaget nogen detailregulering, men overlader dette til udfyldelse ved  

 regnskabsstandarder.
For øjeblikket findes ingen dansk standard  

 på dette område, der endnu ikke anses for væsentligt for  

 danske virksomheder på grund af lovkravet om forsikringsmæssig  

 afdækning af pensionsforpligtelser.
For danske koncerner med  

 dattervirksomheder i udlandet er spørgsmålet dog mere relevant,  

 men her kan IAS 19 om medarbejdergoder formentligt inspirere.
Der kan være situationer, hvor forslaget  

 kræver hensættelser, men hvor IAS 37 ikke tillader dette.
Det kan  

 f.eks. være tilfældet i forbindelse med omstruktureringer, hvor  

 IAS 37 stiller forholdsvist formalistiske krav op, hvis virksomheden skal  

 kunne indregne hensatte forpligtelser.
Her er forslaget   og direktivet  

 mere fokuseret på substansen i ledelsens beslutninger   og ikke  

 så meget på, om omstruktureringsforslaget er offentliggjort  

 på balancedagen.
De samme problemer kan opstå i forbindelse med  

 virksomhedssammenslutninger, jf. forslagets § 122, stk. 1.
Stk. 2 er ny.
Den tillader virksomhederne at  

 måle hensatte forpligtelser til dagsværdi.
Derved kan  

 virksomhederne leve op til IAS 37, som i særlige tilfælde  

 kræver måling af hensatte forpligtelser til kapitalværdien.  

 Hverken regnskabsvejledning 14 eller IAS 12 om udskudt skat giver mulighed  

 for, at tilbagediskontere udskudte skatteforpligtelser.
Børsnoterede  

 virksomheder, som skal følge danske regnskabsvejledninger, vil derfor  

 på nuværende tidspunkt ikke kunne foretage tilbagediskontering af  

 udskudt skat.
IASC har dog igangsat et mere generelt projekt, der skal  

 behandle diskonteringsproblematikken.
Forslaget er derfor fleksibelt på  

 dette område ved ikke at udelukke hensatte forpligtelser fra  

 diskontering.
Til § 48 Forslagets § 48 tillader - i overensstemmelse med 4.  

 direktivs artikel 6 - virksomheden at indregne ledelsens forslag til udbytte  

 som en forpligtelse i balancen (fordelingsmetoden). En indregning af  

 forslaget til udbytte stemmer imidlertid ikke overens med definitionen  

 på forpligtelser, eftersom ledelsens forslag ikke  

 repræsenterer en forpligtelse på balancedagen.
Det understreges  

 da også af, at IAS 10 ikke giver denne mulighed.
De virksomheder, som  

 ønsker at aflægge årsrapport efter IAS-standarderne, kan  

 derfor vælge lovens nye hovedregel, nemlig at undlade indregning af  

 forslag til udbytte.
I så fald vises forslaget kun i tilknytning til  

 resultatopgørelsen og som en særlig post i egenkapitalen, jf.  

 forslagets § 31.
Baggrunden for alternativet (fordelingsmetoden) er, at  

 denne stemmer overens med en stærkt indarbejdet dansk praksis, som har  

 udviklet sig gennem de sidste mange år.
I 1996 ændredes  

 årsregnskabsloven tillige, så anvendelse af fordelingsmetoden  

 blev et krav.
Metoden benyttes endnu i nogle af de andre EU-lande, men synes  

 på retur som følge af forbudet i IAS 10.
Til § 49 Forslagets § 49, stk. 1, 1. og 2. pkt., implementerer  

 den del af forsigtighedsgrundsætningen, som knytter sig til  

 resultatopgørelsen ved at kræve, at der er sket indtjening.
Dvs.  

 at ikke alle stigninger i aktivernes værdi eller fald i forpligtelserne  

 indregnes som indtægter i resultatopgørelsen, selvom de opfylder  

 den brede definition på indtægter i bilag 1, C, nr. 10. Stk.  

 1, 3. pkt., vedrørende omkostninger m.v. er derimod ikke så  

 snæver, hvorfor alle værdifald på aktiver og stigninger i  

 forpligtelser, som medfører fald i egenkapitalen, som udgangspunkt  

 skal indregnes som omkostninger i resultatopgørelsen.
Denne asymmetri  

 i indregningen af indtægter og omkostninger i resultatopgørelsen  

 betyder, at årets resultat bliver beskåret, fordi der skal  

 opfyldes en større "bevisbyrde" ved indregning af indtægter end  

 ved indregning af omkostninger.
Som indtjening anses såvel realiserede  

 indtægter som realisable indtægter, hvor forventningen om  

 indbetalinger til virksomheden må anses som tilstrækkelig sikker  

 (pålidelig). Forslaget viderefører tildels gældende lovs §  

 23, men søger i endnu højere grad at favne reglerne om, hvad  

 der skal passere resultatopgørelsen og hvad der ikke skal. 4. direktiv  

 indeholder ingen generel regel om hvad der skal passere  

 resultatopgørelsen, men har som udgangspunkt, at alle  

 bevægelser, hvorom det ikke specielt er bestemt, at de skal  

 balanceposteres, skal passere resultatopgørelsen.
Bestemmelsen omhandler også indregning af  

 nettoomsætningen, da dette er en indtægt.
Se definitionen af  

 nettoomsætningen i bilag 1, C, nr. 11, som i det store hele svarer til  

 gældende lovs § 22. Men i definitionen afspejles Europa-kommissionens  

 fortolkning, som denne er kommet til udtryk i Kommissionens  

 Fortolkningsmeddelelse af 20. januar 1998. Det sidste led i definitionen,  

 hvorefter "anden skat, der er direkte forbundet med salgsbeløbet" skal  

 fradrages, betyder, at punktafgifter, som er forbundet med det enkelte  

 produkt   og dermed ikke salgsbeløbet   skal indgå i  

 nettoomsætningen.
Definitionen stemmer derfor ikke helt overens med IAS  

 18.
Forslaget viderefører gældende ret for  

 indregning og måling af nettoomsætningen.
Denne skal  

 således normalt indregnes på salgstidspunktet, da dette tidspunkt  

 ofte anses for indtjeningstidspunktet, dvs. det tidspunkt, hvor  

 pålideligheden i indregningen er tilstrækkelig stor.
Kan  

 nettoomsætningen opgøres pålideligt på et tidligere  

 tidspunkt   jf.
IAS 11 og Regnskabsvejledning 6 om produktionsmetoden   kan  

 der ske indregning på dette tidligere tidspunkt.
Forslaget rummer  

 således både salgsmetoden og produktionsmetoden.
Virksomhedens ledelse skal vælge den  

 indtægtsmetode, som bedst viser et retvisende billede.
Det betyder, at  

 virksomheden normalt vil skulle benytte produktionsmetoden, hvis virksomheden  

 deltager i entrepriseopgaver eller på anden måde producerer til  

 ordre.
Metoden kan dog alene benyttes for de opgaver, der opfylder  

 betingelserne i Regnskabsvejledning 6 og IAS 11 om entreprisekontrakter.  

 På dette felt forudsættes lovens rammer at skulle udfyldes ved  

 standarder.
Regnskabsvejledning 6, der er under revision, og som herefter  

 formentligt vil ligge ret tæt op ad IAS 11, vil her være  

 egnet.
Visse indtægter anses altid for indtjent, og skal  

 derfor indregnes i resultatopgørelsen.
Det drejer sig efter forslagets  

 stk. 1, 2. pkt., om opreguleringer på finansielle aktiver,  

 investeringsaktiver og biologiske aktiver, jf. §§ 37 og 38. Tilsvarende  

 gælder for indtægter ved anvendelse af equity-metoden, jf.  

 forslagets § 84, jf. § 85, for virksomheder i klasse C.
Sidstnævnte  

 fremgår dog ikke af § 49, der omhandler virksomheder i klasse B.  

 Desuden indregnes ændring af regnskabsmæssigt skøn i  

 resultatopgørelsen, når der er tale om tilbageførsel af  

 beløb, der tidligere har været indregnet i  

 resultatopgørelsen.
Forslagets stk. 2 opregner en række  

 bevægelser, der ikke må indregnes i resultatopgørelsen.  

Nr. 1 omhandler opskrivninger efter § 41 og § 46, der også efter  

 gældende lovs § 30 henholdsvis § 34 skal indregnes direkte på  

 egenkapitalen.
Er opskrivningen forbundet med behov for hensættelse af  

 udskudte skatter, skal hensættelserne tilsvarende også ske som  

 balancepostering.
Nr. 2 behandler indtægter ("gevinst") og  

 omkostninger ("tab") forbundet med køb og salg af egne kapitalandele.  

 Bestemmelsen omfatter kun egne kapitalandele, der ikke indregnes med  

 værdi i balancen.
Se nærmere herom under forslagets § 35.
Nr. 3 regulerer som noget nyt udtrykkeligt forhold  

 omkring sikring af fremtidige aktiver og forpligtelser.
I sådanne  

 tilfælde er det   i overensstemmelse med IAS 39   fundet rigtigst ikke  

 at tillade indregning på resultatopgørelsen.
Det synes  

 også bedst at harmonere med de økonomiske realiteter, eftersom  

 der er tale om fremtidige aktiver og forpligtelser, hvis  

 værdistigninger og  fald som følge af definitionerne på  

 aktiver og forpligtelser holdes udenfor balancen.
Se forslagets § 50 om  

 sikring af eksisterende aktiver og forpligtelser.
 Nr. 4 omhandler bevægelser som følge  

 af valutakursforskelle, der opstår for nettoinvesteringer i  

 aktiviteter, der ikke indgår løbende i virksomhedens  

 pengestrømme, jf. forslagets § 39, stk. 2.
Nr. 5 omhandler bevægelser som følge  

 af ændring af indregningsmetoder, målegrundlag eller anvendt  

 monetær måleenhed.
Dette fulgte af reglerne i gældende lov,  

 jf. her dennes § 26 a, stk. 1. Her sker indregningen imidlertid på  

 primobalancen.
Nr. 6 omhandler specielt de fundamentale fejl, jf.  

 § 52, stk. 2, der i overensstemmelse med IAS 8, afsnit 34, jf. afsnit 6, ikke  

 bør indregnes på resultatopgørelsen.
På samme  

 måde som i nr. 5 sker indregningen her på primobalancen.
I alle  

 disse tilfælde skal tilbageførsler ligeledes indregnes direkte  

 på egenkapitalen.
Forslagets stk. 3 omhandler kapitalfremskaffelser,  

 der ikke hidtil har været reguleret i loven, men som ifølge god  

 regnskabsskik altid har været ført direkte på  

 egenkapitalen.
Dette gælder tilsvarende uddeling og udlodning til  

 virksomhedsdeltagerne.
Reglen om indregning direkte på egenkapitalen  

 har bl.a. betydning for behandlingen af egne aktier m.v.
Køb af egne  

 kapitalandele må således ikke indregnes som omkostning i  

 resultatopgørelsen, ligesom salg af egne kapitalandele som  

 udgangspunkt ikke må indregnes som indtægt.
Hvis egne  

 kapitalandele indregnes som aktiv i balancen og indgår i et selskabs  

 portefølje af værdipapirer, som selskabet har til hensigt at  

 handle med, skal realiserede indtægter ("gevinster") og omkostninger  

 ved handel med kapitalandelene indregnes i resultatopgørelsen.
Se dog  

 bemærkningerne til forslagets § 35.
Til § 50 Bestemmelsen er ny og betyder, at  

 værdiændringer vedrørende finansielle aktiver og  

 forpligtelser, der udelukkende benyttes i sikringsøjemed, i  

 resultatopgørelsen kan modregnes med værdiændringerne  

 på de aktiver og forpligtelser, der sikres.
I balancen skal  

 bruttoværdierne af aktiverne og forpligtelserne fortsat vises hver for  

 sig.
Bestemmelsen kan alene benyttes ved sikring af  

 eksisterende aktiver og forpligtelser.
Efter forslagets § 49, stk. 2, nr. 3,  

 må indtægter og omkostninger fra finansielle instrumenter, der  

 sikrer værdien af fremtidige aktiver og forpligtelser slet ikke  

 indgå i resultatopgørelsen, men skal indregnes direkte på  

 egenkapitalen.
Lovforslaget indeholder udover reglen om dagsværdi  

 ikke yderligere udtrykkelige bestemmelser om derivater.
Her overlades det til  

 standarder, der udstedes for at udfylde lovens almindelige regler med  

 detaljer, der formentligt i stort omfang vil svare til IAS 32 og 39.
Til § 51 Forslagets § 51, stk. 1, viderefører de  

 gældende regler for behandling af praksisændringer, og  

 implementerer 4. direktivs artikel 31, stk. 1, litra b, jf. stk. 2. I forhold  

 til gældende lovs § 26, stk. 1, nr. 2 og § 26a, stk. 1, uddyber  

 forslaget, hvad der forstås ved ændring i regnskabspraksis.
Forslaget definerer dog ikke i alle detaljer, hvad der er  

 ændringer i regnskabspraksis, og hvad der er ændringer i  

 regnskabsmæssige skøn, jf. forslagets § 52. Afgrænsningen  

 må derfor udover lovens grundlag suppleres udfra dansk og international  

 udvikling på området.
Det indebærer bl.a., at  

 ændringer i afskrivningsmetoder fremover betragtes som en ændring  

 i et regnskabsmæssigt skøn og ikke - som tidligere - en  

 ændring af regnskabspraksis.
Det følger af det materielle kontinuitetsprincip,  

 jf. forslagets § 13, stk. 2, at virksomheden som udgangspunkt ikke må  

 ændre indregningsmetoder og målegrundlag fra et regnskabsår  

 til det næste.
Stk. 1 er derfor kun relevant i de  

 tilfælde, hvor en ændring er nødvendig for bedre at vise  

 et retvisende billede, eller hvor en ændring er krævet ved lov  

 eller standarder.
Bestemmelsen indebærer, at den akkumulerede virkning  

 af ændringerne ved regnskabsårets begyndelse indregnes direkte  

 på egenkapitalen, idet primobalancen skal tilpasses.
Ifølge  

 gældende lov kan virksomheder omfattet af regnskabsklasse B undlade at  

 indregne ændringen på egenkapitalen og i stedet vælge at  

 optage ændringsbeløbet i resultatopgørelsen.
Denne  

 undtagelse for små virksomheder videreføres ikke i  

 forslaget, da den ikke opfyldte forventningerne om at opnå  

 administrative lettelser og i øvrigt er kritiseret for at være  

 ulogisk.
Når indregningsmetoder eller målegrundlag  

 ændres, skal sammenligningstallene desuden tilpasses til den nye  

 praksis for de år, der er medtaget i resultatopgørelsen og  

 balancen.
Også de fire års sammenligningstal vedrørende  

 hoved- og nøgletal i ledelsesberetningen efter forslagets § 101 i  

 regnskabsklasse D skal tilpasses.
Noteoplysninger, hvortil der er krav om  

 sammenligningstal, behandles i forslagets § 24 (regnskabsklasse B).
Stk. 2 præciserer, at en virksomheds  

 ændring af regnskabspraksis til at opskrive aktiver, skal indregnes som  

 bunden reserve på egenkapitalen, selvom der kun er tale om en  

 praksisændring.
Det skyldes 2. direktiv, som forbyder, at selskaber  

 uddeler sådanne "opskrivninger" som udbytte.
Opskrivninger   både  

 i forbindelse med praksisændringen og efterfølgende   kan ikke  

 føres via resultatopgørelsen, jf. forslagets § 49, stk. 2.  

 Tilsvarende gælder, hvor virksomhedens praksisændring  

 medfører opregulering til dagsværdi i henhold til § 38. Et  

 beløb svarende til nettoopreguleringen skal i så fald indregnes  

 i den relevante dagsværdireserve under egenkapitalen.
Til § 52 Forslagets § 52, stk. 1, omhandler den  

 regnskabsmæssige behandling af ændringer i regnskabsmæssige  

 skøn, og er en præcisering af gældende lovs § 26a, stk. 2.  

 Stk. 1 omfatter både egentlige fejlskøn og ændrede  

 skøn, som følger af nye oplysninger og ændrede  

 vilkår i eller uden for virksomheden.
Det er endvidere forudsat, at  

 også andre typer af mindre betydende fejl kan behandles efter stk. 1.  

 Behandlingen af fundamentale fejl, dvs. fejl, som har betydning for det  

 retvisende billede, skal derimod ske efter stk. 2. Gældende lov  

 og 4. direktiv indeholder ingen regler herom.
Stk. 1 bestemmer, at ændringer - som  

 følge af ændrede skøn - skal behandles på  

 tilsvarende måde som det oprindelige skøn.
Dette betyder f.eks.,  

 at en tidligere foretaget nedskrivning skal tilbageføres over  

 resultatopgørelsen, hvis nedskrivningen efterfølgende  

 skønnes at være ubegrundet.
Er et aktiv tidligere opskrevet -  

 uden resultatpåvirkning - skal opskrivningen ligeledes  

 tilbageføres uden indvirkning på resultatopgørelsen.  

 Virkningen af et ændret regnskabsmæssigt skøn skal  

 således indregnes i regnskabsåret og klassificeres under de  

 poster, som ændringen vedrører.
Primobalancen skal ikke  

 ændres.
 Ændring i regnskabsmæssige skøn  

 adskiller sig fra ændring i indregningsmetoder og målegrundlag  

 ("regnskabspraksis") ved, at ændringen foretages inden for rammerne af  

 den anvendte regnskabspraksis.
Det har i den forbindelse været omdiskuteret,  

 hvorvidt en ændring af beregningsmetode for afskrivninger er en  

 praksisændring eller en ændring af regnskabsmæssigt  

 skøn.
IAS 8 fastslår, at dette er en ændring i  

 regnskabsmæssigt skøn. Ændrer virksomheden  

 afskrivningsmetode, f.eks. fra degressive til lineære afskrivninger,  

 eller ændres afskrivningsprocenten, er der altså tale om et  

 ændret regnskabsmæssigt skøn.
Afskrivninger, der er fortaget i tidligere år,  

 må ikke tilbageføres.
Derimod skal regnskabsårets- og  

 fremtidige års afskrivninger foretages i overensstemmelse med de nye  

 beregningsmetoder og skøn.
Effekten af sådanne ændrede  

 skøn vil dermed komme til udtryk i afskrivningernes størrelse.
Stk. 2 omhandler korrektion af "fundamentale fejl"  

 (eng.: fundamental error). Fundamentale fejl er meget graverende fejl, som  

 medfører, at tidligere perioders årsregnskaber som helhed ikke  

 gav et retvisende billede.
Det kan være fejl ved beregninger af  

 værdier, fejl i brugen af regnskabspraksis, misforståelser af  

 fakta m.v.
I overensstemmelse med IAS 8 foreslås, at disse  

 særlige fejl behandles på samme måde som ændringer i  

 regnskabspraksis, dvs. som en korrektion af primo egenkapitalen i det  

 regnskabsår, hvor fejlen opdages.
Korrektion af fundamentale fejl  

 må således ikke påvirke resultatopgørelsens poster,  

 jf. også forslagets § 49, stk. 2. Sammenligningstallene for tidligere  

 år skal tilpasses når fundamentale fejl korrigeres, således  

 at sammenligneligheden reelt opretholdes.
Til § 53 Forslagets § 53 præciserer hvilke forhold, der  

 skal fremgå af redegørelsen om anvendt regnskabspraksis.  

 Bestemmelsen implementerer 4. direktivs artikel 43, stk. 1, nr. 1.
Efter gældende årsregnskabslovs § 42 skal  

 virksomheden oplyse om anvendte metoder for værdiansættelse og  

 beregning af af- ned- og opskrivninger.
Kravet suppleres af yderligere  

 notekrav, som tilsammen skal afdække virksomhedens regnskabspraksis.
I  

 modsætning til gældende lov stiller forslagets § 17 krav om, at  

 anvendt regnskabspraksis beskrives i et samlet afsnit.
Langt de fleste  

 virksomheder vælger allerede dette i praksis.
 Forslagets stk. 1 bestemmer, at der skal  

 redegøres for anvendte indregningsmetoder og målegrundlag  

 (værdiansættelse). Indregningsmetoder er de metoder   eller  

 kriterier   der skal være opfyldt for at en begivenhed eller  

 transaktion indregnes (registreres) i balance eller resultatopgørelse.  

 De generelle kriterier for indregning af aktiver og forpligtelser  

 fremgår af forslagets § 33, stk. 1 og 2. Disse skal ikke oplyses under  

 anvendt regnskabspraksis, da de under alle omstændigheder  

 forudsættes iagttaget.
Behovet for oplysninger om målegrundlag knytter sig  

 typisk til balancens poster, da det er her værdimålingen på  

 balancetidspunktet kommer til udtryk.
Målegrundlagene er defineret i  

 bilag 1, D.
Resultatopgørelsens poster er langt hen ad vejen afledte  

 størrelser og specifikationer af ændringerne i balancens poster,  

 hvorfor der ikke i samme omfang vil være behov for særskilt  

 angivelse af målegrundlag for posterne i resultatopgørelsen.
Redegørelsens omfang må afhænge af den  

 enkelte virksomheds art og omfang, valg af indregningsmetoder,  

 målegrundlag m.v.
Oplysningerne om regnskabspraksis skal dog i alle  

 tilfælde have et sådant omfang og indhold, at regnskabsbruger  

 på en overskuelig måde bibringes den nødvendige  

 information til at kunne bedømme årsrapportens udsagn.
Det  

 indebærer, at oplysninger om indregningsmetoder og målegrundlag  

 skal oplyses for alle relevante poster i balance, resultatopgørelse,  

 noter og ledelsesberetning.
Oplysninger om anvendte målegrundlag kan  

 dog gives samlet for flere poster under et, hvis der anvendes ens  

 målegrundlag for flere poster eller postgrupper.
For ganske  

 uvæsentlige poster og for poster, hvor et bestemt målegrundlag  

 uden enhver tvivl er almindeligt forudsat, f.eks. målingen af likvide  

 midler, kan oplysningerne undlades.
Oplysningerne skal være korrekte,  

 dækkende og beskrevet med fornøden præcision, så de  

 uden videre kan forstås af regnskabsbruger.
De grundlæggende krav  

 om klarhed, overskuelighed og væsentlighed, jf. forslagets § 13, stk.  

 1, nr. 1 og 3, gælder også ved beskrivelsen af regnskabspraksis.  

 Det skal endvidere altid fremgå, hvilken regnskabsklasse virksomheden  

 aflægger årsrapport efter.
Tilvælges enkelte regler i en  

 højere regnskabsklasse, skal de tilvalgte regler angives.
 Stk. 2 uddyber den generelle bestemmelse i stk. 1,  

 med en række mere specifikke oplysninger, der i det mindste skal gives  

 for relevante poster.
Nr. 1 kræver oplysning om, hvorvidt renter er  

 indregnet i kostprisen for anlægs- eller omsætningsaktiver i  

 balancen, eller er ført som omkostning i resultatopgørelsen.  

 Foretages der op- eller nedskrivning på aktiver eller forpligtelser,  

 skal de benyttede indregningsmetoder og målegrundlag oplyses for de  

 pågældende poster.
Dvs. at der skal oplyses om, hvilket  

 målegrundlag posterne er opført til i balancen efter den  

 foretagne op- eller nedskrivning, samt hvorvidt op- eller nedskrivningen er  

 indregnet i resultatopgørelsen eller balancen.
Tilsvarende oplysninger  

 skal gives for poster, der løbende reguleres til dagsværdi eller  

 andet målegrundlag.
Oplysningerne skal gives for hver aktivtype, dvs.  

 normalt for hver arabertalspost i regnskabsskemaerne for balancen.
For finansielle aktiver og forpligtelser, der måles  

 til beregnet kapitalværdi eller amortiseret kostpris, skal der gives  

 oplysninger om den anvendte beregningsmetodes forudsætninger, f.eks.  

 løbetid og diskonteringsfaktor.
Oplysningerne skal gives på et  

 hensigtsmæssigt aggregeringsniveau, under hensyntagen til  

 væsentlighed og overskuelighed.
For anlægsaktiver, hvorpå der afskrives, skal  

 oplyses om afskrivningsmetoden og om den årlige afskrivningsprocent  

 eller forventet brugstid.
Forventes et aktiv at have en restværdi, der  

 ikke indgår i afskrivningsgrundlaget, skal dette endvidere oplyses.  

 Ejer virksomheden f.eks. flere ejendomme med forskellige brugstider,  

 bør disse på en overskuelig måde grupperes efter  

 afskrivningsperioder med et ikke alt for stort "afskrivningsspænd",  

 f.eks. 30-40 år, med angivelse af, hvor i spændet den  

 største ejendomsmasse ligger.
 I modsætning til, hvad der gælder for  

 materielle anlægsaktiver, kræves der for immaterielle  

 anlægsaktiver, at det immaterielle aktivs økonomiske levetid  

 på mere end fem år begrundes konkret og fyldestgørende.  

 Det er f.eks. ikke tilstrækkeligt blot at henvise til, at en  

 afskrivningsperiode på mere end 5 år giver et mere retvisende  

 billede.
Forslaget indebærer også, at der skal oplyses  

 om anvendt indregningsmetode for indtægter i resultatopgørelsen.  

 Det skal herunder fremgå, hvilke metoder virksomheden anvender som  

 grundlag for indregning af nettoomsætningen.
F.eks. om  

 nettoomsætningen består af indtægter fra faktureret salg af  

 varer, eller af salgsværdien af udført arbejde vedrørende  

 entrepriser.
Som noget nyt skal der gives en begrundelse, såfremt  

 nettoomsætningen ikke oplyses, jf. forslagets § 32.
Nr. 2 kræver oplysning om den valgte metode for  

 omregning af fremmed valuta til danske kroner eller euro.
Det  

 indebærer, at der i det mindste skal gives oplysning om, hvorvidt  

 transaktionsdagens kurser eller kursen på balancedagen er anvendt ved  

 omregningen.
Den regnskabsmæssige behandling af positive og negative  

 forskelsbeløb (valutakursgevinster/tab), der fremkommer ved  

 omregningen, skal også oplyses, hvis dette har betydning for  

 regnskabsbrugers bedømmelse af regnskabet.
Forslaget  

 forudsætter, at oplysningskravene om valutaomregning i øvrigt  

 fastsættes i standarder efter § 136. For tiden findes  

 Regnskabsvejledning 9, der regulerer valutaomregning og som stort set ligger  

 inden for reglerne i IAS 21.
Nr. 3 kræver oplysning om de metoder, som  

 virksomheden på baggrund af sin fastlagte risikopolitik og   profil har  

 anvendt til sikring af værdien af aktiver og forpligtelser mod  

 prisrisici.
Sikringen mod prisrisici, der omfatter valutakurs,- rente- og  

 markedsrisiko, tjener til at eliminere usikkerheder på målingerne  

 af de på balancedagen eksisterende aktiver og forpligtelser, der  

 skyldes udefra kommende forhold, som ikke er under virksomhedens kontrol.
Der  

 skal endvidere oplyses om de anvendte metoder til sikring af fremtidige  

 aktiver og forpligtelser, dvs. aktiver og forpligtelser, der ikke eksisterer  

 på balancedagen, men som virksomheden forventer vil opstå i  

 fremtiden som følge af fremtidige transaktioner.
 Nr. 4 kræver at det oplyses, hvis virksomheden  

 anvender muligheden i forslagets § 48 om indregning af ledelsens forslag til  

 udbytte som en forpligtelse i balancen.
Nr. 5 kræver at andelsvirksomheder redegør  

 for den regnskabsmæssige behandling af efterbetalinger fra og  

 tilbagebetalinger til andelshavere.
Efter- og tilbagebetalinger kan i  

 princippet behandles på to måder, afhængig af om  

 betalingerne anses som en overskudsdisponering eller som udskudt endelig  

 afregning.
Området er hverken reguleret i lov om visse erhvervsdrivende  

 virksomheder eller i regnskabslovgivningen, men vil være bestemt i  

 virksomhedens vedtægter eller ved sædvaner.
Oplysningerne skal  

 gives for at sikre sammenligneligheden mellem forskellige andelsvirksomheders  

 årsrapporter.
 Udarbejder virksomheden frivillige beretninger som f.eks.  

 videnregnskab og etisk regnskab, som indgår i årsrapporten, skal  

 den anvendte praksis for disse beretninger tillige beskrives, jf. forslagets  

 § 14, stk. 2.
Til § 54 Forslagets § 54 viderefører og supplerer  

 oplysningskravet i gældende lovs § 26a, stk. 2. Ved udarbejdelsen af  

 årsregnskabet må ledelsen ofte foretage en række  

 regnskabsmæssige skøn, f.eks. med hensyn til  

 anlægsaktivers forventede brugstid, afskrivningsmetode og  

 restværdi.
Sker der ændringer i de af ledelsen tidligere  

 foretagne regnskabsmæssige skøn, som har indvirkning på  

 årsregnskabets udvisende, skal de ændrede skøn forklares  

 på en klar og tydelig måde.
Der skal endvidere gives oplysninger  

 om den beløbsmæssige indvirkning på aktiver, passiver, den  

 finansielle stilling og resultatet.
Tilsvarende oplysninger skal gives, hvis  

 årsregnskabet indeholder rettelser af beløbsfejl  

 hidrørende fra tidligere perioder.
Ændring i regnskabsmæssige skøn og  

 rettelse af fejl kræver - i modsætning til ændring i  

 anvendt regnskabspraksis   ikke en konkret og fyldestgørende  

 begrundelse.
Der kræves blot en forklaring, således at det for  

 regnskabsbruger tydeligt fremgår, hvori ændringen henholdsvis  

 fejlrettelsen består, samt hvorledes regnskabets elementer  

 beløbsmæssigt påvirkes heraf.
Om den  

 regnskabsmæssige behandling af disse ændringer henvises til  

 forslagets §§ 49 og 52.
Til § 55 Forslagets § 55, stk. 1, kræver oplysninger,  

 hvis virksomhedens aktiviteter er ændret i løbet af  

 regnskabsåret, og disse ændringer indebærer, at periodernes  

 regnskabstal ikke kan sammenlignes.
Oplysninger efter stk. 1 kræves  

 ikke, hvis virksomheden vælger at tilpasse sammenligningstallene, jf.  

 forslagets § 24, men der skal i så fald gives oplysninger efter stk. 2.  

 Baggrunden for ikke at kræve ubetinget tilpasning af  

 sammenligningstallene er, at der ikke er tale om skift i regnskabspraksis men  

 ændringer i faktiske forhold, som ikke altid kan skæres til,  

 så regnskabstallene kan sammenlignes fra periode til periode.  

 Regnskabsrådet har tilsluttet sig dette.
Stk. 2 kræver oplysninger om  

 sammenlignelighed generelt og vedrører således ikke alene  

 ændringer i aktiviteter.
Bestemmelsen viderefører gældende  

 årsregnskabsbekendtgørelses § 3, stk. 1, 3. pkt., og  

 implementerer 4. direktivs artikel 4, stk. 4, 3. pkt.
Efter forslagets § 24, skal sammenligningstal tilpasses,  

 hvis de ikke er direkte sammenlignelige med årets beløb.
Den  

 foretagne tilpasning skal efter stk. 2 anføres og begrundes.
Er der  

 ikke foretaget tilpasning af tallene, skal den manglende sammenlignelighed  

 tilsvarende anføres og begrundes.
Til § 56 I henhold til regnskabsskema 1 og 2 i bilag 2, er  

 hovedposten "Egenkapital" sammensat af en række elementer, bl.a.  

 "selskabskapital", "reserve for opskrivninger" og "overført overskud  

 eller underskud". Gældende lovs § 54 kræver, at ændringer i  

 egenkapitalens størrelse og fordeling i forhold til balancen for  

 sidste regnskabsår skal specificeres, mens gældende lovs § 30,  

 stk. 5, der implementerer 4. direktivs artikel 33, stk. 2, litra a,  

 kræver nærmere oplysninger om bevægelser på  

 egenkapitalposten "opskrivningshenlæggelser". Indholdet i disse  

 bestemmelser er samlet i forslagets § 56, der tillige lægger op  

 til en mere omfattende samlet egenkapitalopgørelse (kapitalforklaring)  

 end regnskabspraksis hidtil har været præget af.
Stk. 1 indebærer, at der skal udarbejdes en  

 særskilt opgørelse, hvor der for egenkapitalen gives en  

 række beløbsmæssige oplysninger, der forklarer udviklingen  

 i og dermed sammensætningen af hovedposten "Egenkapital".
Oplysningerne skal gives på arabertalsniveau.
Der skal  

 oplyses om posternes størrelse primo og ultimo regnskabsåret  

 samt årets tilgange og afgange.
Stk. 2  præciserer, at  

 indholdet af bevægelserne skal fremgå af posternes  

 benævnelse, eller af forklarende særskilte noter, så  

 regnskabsbruger umiddelbart kan følge hvorfra tilgangene stammer, og  

 hvortil afgangene er overført.
Stk. 1 og stk. 2 svarer med enkelte undtagelser til  

 gældende lovs § 54 om bevægelser på egenkapitalen.  

 Bestemmelsen stemmer godt overens med totalindkomst-opgørelsen (eng.:  

 "comprehensive income"), der tillægges stigende betydning i  

 international regnskabsregulering og -praksis.
Ved "totalindkomst"  

 forstås ændringen i en virksomheds egenkapital i løbet af  

 en periode som følge af transaktioner og andre begivenheder og  

 forhold, der ikke stammer fra transaktioner med ejerne (ejerinvesteringer og  

 fordelinger til ejerne). Da ikke alle regnskabsmæssige  

 værdiændringer, f.eks. opskrivninger, indregnes i  

 resultatopgørelsen, men indgår i en post under egenkapitalen,  

 anses en detaljeret specifikation af egenkapitalposterne for at have stor  

 nytteværdi for regnskabsbrugerne og reelt svare til en supplerende  

 "resultatopgørelse". I modsætning til opgørelsen af  

 totalindkomsten indeholder forslaget også krav om specifikation af  

 ændringer i egenkapitalen, der stammer fra transaktioner med  

 ejerne.
Stk. 3 bestemmer, at ændringer i  

 virksomhedskapitalen (f.eks. aktiekapitalen) i regnskabsåret og de fire  

 foregående år skal specificeres.
Kravet, som ikke findes i  

 gældende lov, skal medvirke til at forhindre, at aktie- og  

 anpartsselskaber udlodder beløb fremkommet ved opskrivning af aktiver,  

 som kun i en kort periode har været overført til  

 virksomhedskapitalen.
Til § 57 Forslagets § 57, stk. 1, kræver, at der for hver  

 arabertalspost under materielle og immaterielle anlægsaktiver gives en  

 række beløbsmæssige oplysninger om disse  

 anlægsaktivers kostpris, opskrivninger, afskrivninger, nedskrivninger  

 m.v.
Oplysningerne viser på arabertalspostniveau sammenhængen  

 mellem anlægsaktivers oprindelige kostpris og den værdi aktiverne  

 er opført til i balancen på balancetidspunktet.
Anvender  

 virksomheden en funktionsopdelt resultatopgørelse, er oplysningerne  

 endvidere det eneste sted, hvoraf årets afskrivninger fremgår.  

 Bestemmelsen svarer til "anlægsnoten" i gældende  

 årsregnskabsbekendtgørelses § 6, og implementerer 4. direktivs  

 artikel 15, stk. 3, litra a og c.
Bestemmelsen er formuleret med udgangspunkt  

 i udkastet til ny regnskabsvejledning om materielle anlægsaktiver (U  

 23).
Kravet om separat oplysning af nedskrivningers  

 størrelse i gældende lovs § 23, stk. 2, vil fremover indgå  

 i anlægsnotens oplysninger, således at regnskabsbruger  

 umiddelbart kan se, hvorledes værdinedgangen på aktivposter  

 fordeler sig mellem af- og nedskrivninger.
Virksomheder, der kun omfattes af  

 klasse B, kan efter forslaget undlade at udarbejde anlægsnoten for  

 finansielle anlægsaktiver.
Stk. 2 præciserer, at tilsvarende oplysninger  

 som krævet i stk. 1, også skal gives for de materielle  

 anlægsaktiver, der løbende reguleres til dagsværdi efter §  

 38. Kravet finder anvendelse med de fornødne tilpasninger.
I stedet  

 for op- ned- og afskrivninger vil der her være tale om "reguleringer"  

 til dagsværdi.
For virksomheder omfattet af klasse C, gælder  

 oplysningskravet tillige finansielle anlægsaktiver.
 Forslagets sondring mellem "opskrivning" og "opregulering"  

 til dagsværdi genfindes også på passivsiden, idet forslaget  

 stiller forskellige krav med hensyn til indregning af beløb på  

 reserverne.
Til § 58 Forslagets § 58 viderefører gældende lovs  

 § 30, stk. 6, 2. pkt., der synes overset i praksis.
Bestemmelsen  

 implementerer 4. direktivs artikel 33, stk. 4, artikel 35, stk. 1, litra c,  

 litra cc og artikel 39, stk. 1, litra c.
Opskriver virksomheden anlægsaktiver, vil de  

 årlige afskrivninger i resultatopgørelsen blive forøget,  

 da afskrivningernes størrelse skal beregnes ud fra aktivets opskrevne  

 værdi.
Aktivets værdi i balancen vil fremover ligeledes blive  

 reduceret med de forhøjede årlige afskrivninger.
Da der ikke er  

 pligt til opskrivning af aktiver, kan regnskabsbruger have vanskeligt ved at  

 sammenligne to virksomheders regnskaber, såfremt kun den ene virksomhed  

 benytter sig af muligheden for opskrivning.
Er aktiver opskrevet, har  

 regnskabsbruger derfor interesse i at vide, hvad aktivets værdi ville  

 have været, hvis opskrivningen ikke havde fundet sted.
Forslaget stiller ikke krav om den beregnede værdi,  

 men om den mer- eller mindreværdi (forskelsværdi) som den  

 beregnede værdi udgør i forhold til den faktiske værdi,  

 som aktivet er indregnet til i balancen.
Det er altså  

 forskelsbeløbet, som skal oplyses for hver arabertalspost under  

 anlægsaktiver, såfremt opskrivning har fundet sted.  

 Oplysningskravet indebærer, at aktivers oprindelige kostpris skal  

 fastholdes i virksomhedens interne bogføring, ligesom der internt  

 må beregnes af- og nedskrivninger på dette grundlag,  

 sideløbende med registreringen af opskrivningen og de forhøjede  

 afskrivningsbeløb.
 Virksomheden skal endvidere for omsætningsaktiver  

 særskilt oplyse årets tilbageførsler af op- og  

 nedskrivninger samt unormalt store nedskrivninger.
Til § 59 Efter gældende årsregnskabslovs §§ 27 og 31  

 kan renter indregnes som en del af kostprisen for anlægsaktiver og  

 omsætningsaktiver.
Dette er videreført i forslagets §§ 40 og 44.  

 Efter forslagets § 59 skal noterne for hver relevant post under  

 aktiver oplyse om rentebeløb, som er indregnet i aktivernes kostpris.  

 Bestemmelsen implementerer 4. direktivs artikel 35, stk. 4. Der henvises  

 endvidere til forslagets § 53, som kræver oplysning i regnskabspraksis,  

 hvis der er indregnet renter.
Til § 60 Som noget nyt kræver forslagets § 60, at  

 virksomheden skal oplyse hvilke typer aktiver, der er indregnet i balancen,  

 og som virksomheden ikke har den juridiske ejendomsret til.
Samtidig skal den  

 værdi, aktiverne er indregnet til, angives.
Kravet skal ses i lyset af, at hverken definitionen  

 på aktiver eller indregningskriterierne i forslagets § 33 stiller krav  

 om ejerskab som betingelse for indregning i balancen.
Kravet må  

 især forventes at få betydning for de virksomheder, som har  

 indgået aftaler om finansiel leasing.
Til § 61 Som en nyskabelse indeholder forslagets § 61 en  

 pligt til at oplyse om væsentlige eventualaktiver.
Et tilsvarende krav  

 findes i IAS 37.
Eventualaktiver defineres i bilag 1, C, nr. 8. Der er tale  

 om aktiver, der kan forventes at opstå som resultat af tidligere  

 begivenheder, men hvor aktivernes eksistens afhænger af udfaldet af en  

 eller flere usikre fremtidige begivenheder.
Der er således tale om  

 "mulige" fremtidige økonomiske fordele, som sandsynligvis vil  

 opstå som følge af begivenheder, der har fundet sted.
Der er  

 f.eks. tale om et eventualaktiv, hvis virksomhedens ledelse vurderer, at der  

 er gode chancer for at vinde et søgsmål i en verserende  

 erstatningssag.
Eventualaktiver opfylder ikke definitionen på et  

 aktiv, da der ikke er tale om en økonomisk ressource, som på  

 nuværende tidspunkt er under virksomhedens kontrol.
Selvom det  

 vurderes som sandsynligt, at fremtidige økonomiske fordele vil  

 tilflyde virksomheden, er det ofte forbundet med stor usikkerhed at  

 opgøre værdien heraf.
Eventualaktiver kan derfor ikke indregnes  

 i balancen som aktiver, men skal i stedet oplyses i noterne.
Informationen er  

 relevant for regnskabsbruger, ikke mindst i forbindelse med prognoseopgaven,  

 da eventualaktiverne jo med en vis sandsynlighed vil blive til egentlige  

 aktiver i fremtiden.
Pligten til at oplyse om væsentlige  

 eventualaktiver indebærer, at der skal gives en kort beskrivelse af  

 eventualaktivets art.
Hvis det er muligt, bør ledelsen endvidere  

 angive et estimeret beløb og redegøre for vurderingen af  

 eventualaktivets værdi.
Til § 62 Oplysningskravet i forslagets § 62 er nyt og gælder  

 kun andelsvirksomheder.
Den samlede størrelse af virksomhedens  

 eventuelle tilbagebetalinger til andelshaverne (herunder dividende) skal  

 angives.
Tilsvarende gælder den samlede størrelse af  

 andelshavernes eventuelle efterbetalinger til virksomheden.
 Andelsvirksomheder skal endvidere redegøre for den  

 regnskabsmæssige behandling af disse tilbage- og efterbetalinger, jf.  

 forslagets § 53, stk. 2, nr. 5.
 De nævnte oplysninger er nødvendige for at  

 kunne foretage en reel sammenligning af forskellige andelsvirksomheders  

 resultater.
Til § 63 I lighed med gældende lov kræver forslagets  

 § 63, at der med beløb oplyses om den del af virksomhedens samlede  

 gæld, der forfalder til betaling mere end 5 år efter  

 balancetidspunktet.
Dette svarer til gældende lovs § 64 e, der er en  

 lempelse af kravet i samme lovs § 46, stk. 1. Lempelsen gælder dog ikke  

 for de mellemstore og store virksomheder, hvilket i forslaget giver sig  

 udslag i forslagets § 92, der kræver, at virksomheder i regnskabsklasse  

 C tillige skal oplyse om den del af de enkelte gældsposter, der  

 forfalder til betaling om mere end 5 år.
 Bestemmelsen implementerer 4. direktivs artikel 43, stk.  

 1, nr. 6, og artikel 44, stk. 1.
Til § 64 Forslagets § 64 omhandler oplysninger om  

 eventualforpligtelser og implementerer 4. direktivs artikel 43, stk. 1, nr.  

 7. Grænsedragningen mellem eventualforpligtelser, som skal noteoplyses,  

 og hensatte forpligtelser, der skal indregnes i balancen, kan i visse  

 tilfælde være vanskelig.
Egentlige forpligtelser, som blot er  

 uvisse med hensyn til størrelse eller forfaldstid, skal altid  

 indregnes som hensatte forpligtelser i balancen, såfremt forpligtelsen  

 sandsynligvis bliver aktuel, og beløbets størrelse kan beregnes  

 pålideligt.
Eventualforpligtelser indregnes derimod ikke i balancen, da  

 der er tale om forhold, som enten ikke opfylder definitionen på en  

 (eksisterende) forpligtelse, eller som ikke opfylder indregningskriterierne  

 om sandsynlighed og pålidelighed.
En eventualforpligtelse kan  

 således være en forpligtelse, der kan opstå som resultat af  

 tidligere begivenheder, men hvor forpligtelsens eksistens afhænger af  

 udfaldet af en eller flere usikre fremtidige begivenheder.
Det kan også  

 være en eksisterende forpligtelse, hvor det dog ikke er sandsynligt, at  

 forpligtelsen bliver aktuel, eller hvor forpligtelsens størrelse ikke  

 med rimelighed kan opgøres.
Se definitionen i bilag 1, C, nr. 9.
Stk. 1 stiller i lighed med gældende lovs §  

 46, stk. 3, krav om, at virksomhederne oplyser om størrelsen af  

 væsentlige pensions-, kautions- og garantiforpligtelser, diskonterede  

 veksler og andre eventualforpligtelser, som ikke er indregnet i balancen.  

 Ofte vil de nævnte forhold skulle indregnes i balancen som hensatte  

 forpligtelser, jf. forslagets § 47. Oplysningerne skal gives særskilt  

 for hver kategori.
Ved pensionsforpligtelser forstås sådanne  

 eventualforpligtelser, som ikke er afdækket forsikringsmæssigt  

 eller lignende.
Pensionsforpligtelser, der er afdækket i et  

 forsikringsselskab, skal ikke oplyses.
Stk. 2 kræver oplysninger om de særlige  

 eventualforpligtelser, der knytter sig til leje- eller leasingkontrakter af  

 væsentlig betydning for virksomhedens drift.
Oplysningskravet kan ofte  

 opfyldes ved at oplyse om de årlige forpligtelser i henhold til de  

 indgåede leje- eller leasingkontrakter, tillige med det tidsrum  

 aftalerne løber over.
Oplysningerne skal kun gives, hvis  

 forpligtelserne ikke er indregnet i balancen.
 Definitionerne på aktiver og forpligtelser,  

 sammenholdt med indregningskriterierne i forslagets § 33, vil normalt  

 indebære, at finansielt leasede aktiver skal indregnes, medens  

 operationelt leasede aktiver blot oplyses som eventualforpligtelser.  

 Forslaget går ikke nærmere ind på afgrænsningen af,  

 hvad der er finansiel leasing, men overlader dette til standarder i henhold  

 til § 136. Se dog bemærkningerne til forslagets § 33.
 Stk. 3 viderefører gældende lovs § 46,  

 stk. 3, sidste pkt., hvorefter eventualforpligtelser overfor  

 koncernvirksomheder skal oplyses særskilt.
Stk. 4 viderefører gældende lovs § 46,  

 stk. 2, og § 64e, sidste pkt.
Der skal gives oplysninger, så  

 regnskabsbruger bliver bekendt med pantsætningernes samlede omfang og  

 de pantsatte aktivers samlede regnskabsmæssige værdi.
En  

 nærmere specifikation heraf er således ikke påkrævet  

 for virksomheder omfattet af klasse B.
Til § 65 Forslagets § 65 svarer til gældende regel i  

 årsregnskabslovens § 49 og 4. direktivs artikel 43, stk. 1, hvorefter  

 nettoomsætningens fordeling på aktiviteter og på  

 geografiske markeder skal oplyses, hvis disse aktiviteter og markeder afviger  

 indbyrdes.
Som følge af det generelle væsentlighedskriterium i §  

 13, stk. 1, nr. 3, er udtrykket "betydeligt" ikke længere at finde i  

 lovteksten til § 65.
Udtrykkene "aktiviteter" og "geografiske markeder"  

 defineres ikke nærmere, og det er således op til virksomhedens  

 ledelse at foretage en efter virksomhedens forhold relevant  

 afgrænsning, således at regnskabsbruger bibringes nyttig  

 information.
Der kan f.eks. være tale om en geografisk opdeling i salg  

 til hjemmemarked henholdsvis eksportmarked og opdeling af aktiviteter  

 på forskellige brancheområder.
Der stilles ikke krav om opdeling  

 i varegrupper.
Oplysningspligten gælder kun, såfremt der er tale  

 om væsentlige afvigelser i nettoomsætningens fordeling på  

 henholdsvis aktiviteter og geografiske markeder.
Hvis de krævede oplysninger kan volde betydelig  

 skade for virksomheden, kan oplysningerne udelades.
En udeladelse skal  

 begrundes konkret og fyldestgørende.
Udeladelse med henvisning til  

 skadesklausulen kan kun benyttes, hvis der er tale om en konkret og reel  

 risiko for betydelig skade, som ikke kan afhjælpes ved at give  

 oplysninger på et mere aggregeret niveau.
Små og mellemstore virksomheder, der i henhold til  

 forslagets § 32 sammendrager visse poster i resultatopgørelsen,  

 således at nettoomsætningen ikke vises, kan ligeledes undlade at  

 oplyse om nettoomsætningens fordeling på aktiviteter og  

 geografiske markeder, da betingelsen "betydelig skade" herved anses for  

 opfyldt.
Pligten til at give supplerende oplysninger for at opnå et  

 retvisende billede, jf. forslagets § 11, stk. 2, finder i så fald ikke  

 anvendelse hér.
Til § 66 Årsregnskabet skal opstilles i overensstemmelse med  

 regnskabsskemaerne i bilag 2, skema 1 og 2. Har virksomheden sammendraget  

 arabertalsposter for at fremme overskueligheden i årsregnskabet, jf.  

 forslagets § 23, stk. 3, skal de sammendragne poster specificeres i noterne,  

 så regnskabsbruger hér får de beløbsmæssige  

 oplysninger, som regnskabsskemaerne kræver.
Dette gælder dog  

 ikke, hvor de omhandlede poster er ubetydelige, jf. forslagets § 13, stk. 1,  

 nr. 3. Kravet om specifikationen af sammendragne poster gælder  

 også sammenligningstal for det foregående regnskabsår.  

 Bestemmelsen viderefører gældende  

 årsregnskabsbekendtgørelses § 2, stk. 3.
Til § 67 Hvis det er nødvendigt for forståelsen af  

 årsregnskabet, skal der oplyses om aktiv- eller passivposters  

 forbindelse med andre aktiv- eller passivposter i årsregnskabet.  

 Bestemmelsen svarer til gældende  

 årsregnskabsbekendtgørelses § 4, stk. 1. Som eksempel på  

 en nødvendig oplysning kan nævnes en forpligtelse, der er opdelt  

 i langfristet og kortfristet gæld, uden at det af postbenævnelsen  

 fremgår, at der er tale om den samme forpligtelse.
Som oftest  

 fremgår posternes samhørighed dog tilstrækkeligt af  

 postbenævnelserne, så det derved ikke er nødvendigt at  

 specificere opdelingen i noterne.
Til § 68 Forslagets §§ 68 - 74 indeholder en række  

 oplysningskrav om nærtstående parter, herunder medarbejdere,  

 ledelse og ejere.
Forslagets § 68 viderefører kravet i  

 gældende lovs § 51, stk. 1, 1. pkt., om, at der skal oplyses om det  

 gennemsnitlige antal beskæftigede i regnskabsåret.
Forslaget  

 angiver ikke hvilke metoder, der skal benyttes til at beregne antallet af  

 beskæftigede.
Det er således op til virksomhedens ledelse at  

 vælge en opgørelsesmetode, der bedst muligt fortæller  

 herom ud fra virksomhedens drifts- og beskæftigelsesmæssige  

 forhold.
I nogle tilfælde kan det være mest hensigtsmæssigt  

 at oplyse det absolutte antal medarbejdere med bemærkning om, at der er  

 tale om f.eks. deltids- eller sæsonbeskæftigede.
I andre  

 tilfælde bør der ske omregning af deltidsbeskæftigede til  

 antal heltidsansatte.
Direktionen i en virksomhed vil oftest skulle medregnes  

 i opgørelsen, da direktionen, som er ansat af bestyrelsen eller  

 ejerne, udgør virksomhedens daglige ledelse, og som sådan er  

 beskæftiget i virksomheden.
Derimod vil bestyrelsesmedlemmer i et  

 selskab normalt ikke skulle medregnes.
Hvor det findes hensigtsmæssigt,  

 kan antal beskæftigede beregnes ud fra ATP-betalingerne, jf.  

 aktieselskabslovens § 178 og tilhørende bekendtgørelse,  

 hvorefter medlemmer af direktionen ikke indgår ved beregningen.
Forslaget viderefører endvidere det gældende  

 krav om, at personaleomkostningerne skal specificeres i Lønninger,  

 Pensioner og Andre omkostninger til social sikring, hvis dette ikke  

 fremgår af resultatopgørelsen.
Det forudsættes, at  

 vederlag m.v. til ledelsen indgår i specifikationen.
Kravet retter sig  

 især mod den funktionsopdelte resultatopgørelse, der i  

 modsætning til den artsopdelte resultatopgørelse ikke indeholder  

 specifikation af disse personaleomkostninger.
Se også forslagets § 69,  

 der kræver særskilte oplysninger om vederlag m.v. til  

 ledelsen.
Der skal til sammenligning gives de tilsvarende  

 oplysninger for det foregående regnskabsår Til § 69 Forslagets § 69, stk. 1, svarer til gældende  

 årsregnskabslovs § 51, stk. 2, hvorefter der skal gives  

 beløbsmæssige oplysninger om de samlede lønninger og  

 vederlag m.v., herunder eventuelle pensionsbidrag og  

 fratrædelsesgodtgørelser, til nuværende eller  

 forhenværende medlemmer af virksomhedens direktion, bestyrelse og  

 repræsentantskab.
Oplysningerne skal gives fordelt på hvert  

 ledelsesorgan.
Kun den del af de samlede vederlag m.v., som ydes for  

 varetagelsen af de pågældende ledelsesfunktioner skal oplyses.  

 Lønninger m.v., som ydes for varetagelse af andre opgaver i  

 virksomheden, skal derimod udelukkende henregnes til personaleomkostninger,  

 jf. forslagets § 68. Problemstillingen er navnlig relevant i mindre  

 virksomheder, hvor direktøren ofte deltager i produktionen og  

 distributionen, samt i virksomheder, hvor medarbejdere er indvalgt i  

 bestyrelsen.
Tilhører en person flere ledelseskategorier (f.eks.  

 både direktion og bestyrelse), og modtages vederlag m.v. for  

 varetagelsen af begge ledelsesfunktioner, må den pågældende  

 persons samlede vederlag m.v. opdeles på ledelsesfunktionerne og  

 oplyses under de respektive kategorier (ledelsesfunktioner).
Som udgangspunkt må regnskabsbruger forvente, at  

 virksomheden altid har en ledelse, og at ledelsen vederlægges for sin  

 ledelsesfunktion.
Hvis der undtagelsesvis ikke ydes ledelsesvederlag, skal  

 dette oplyses.
Er virksomheden forpligtet til at yde pension, som ikke er  

 afdækket forsikringsmæssigt eller på anden måde, til  

 nuværende eller forhenværende medlemmer af direktion, bestyrelse  

 eller repræsentantskab, skal disse forpligtelser oplyses særskilt  

 fordelt på hver kategori.
Disse oplysningskrav er en yderligere  

 specifikation af oplysningerne om hensatte forpligtelser, jf. forslagets §  

 47, og om eventualforpligtelser, jf. forslagets § 64.
Stk. 1, sidste pkt., kræver oplysninger om  

 incitamentsprogrammer for ledelsen, f.eks. aktieoptioner, warrants og andre  

 særlige bonusordninger.
Herunder skal antallet af optioner, warrants og  

 lignende oplyses.
Endvidere må det forventes, at der forklares om de  

 betingelser, som knytter sig til ordningerne, f.eks. om en given  

 resultatudvikling, udvikling i børskursen etc.
Bestemmelsen er i  

 realiteten en præcisering af, hvorledes suppleringskravet i den  

 nuværende årsregnskabslovs § 4, stk. 3, burde have været  

 udnyttet i situationer, hvor ledelsens aflønning i væsentligt  

 omfang består af sådanne programmer.
 Efter stk. 2 stilles der krav om de tilsvarende  

 oplysninger og beløb for det foregående regnskabsår.
Stk. 3 viderefører den nugældende  

 lempelse i den gældende årsregnskabslovs § 51, stk. 3, hvorefter  

 en virksomhed kan undlade at oplyse om ledelsesvederlag m.v., hvis man derved  

 ellers ville oplyse, hvad et enkelt medlem af det pågældende  

 ledelseorgan, f.eks. den eneste direktør, modtager i vederlag m.v.  

 Muligheden for lempelse gælder også i klasse C, men ikke i klasse  

 D.
Bestemmelsens ændrede affattelse er af redaktionel karakter.
Såfremt vederlag henholdsvis pensionsforpligtelser  

 eller incitamentsprogram til et enkelt medlem af f.eks. bestyrelse eller  

 direktion ville blive vist i årsregnskabet på grund af  

 oplysningskravene i stk. 1, vil oplysning om vederlag til bestyrelse og  

 direktion kunne gives samlet, således at beløb til et enkelt  

 medlem ikke vises.
Er der f.eks. i et selskab én direktør, der  

 modtager vederlag, samt en bestyrelse, der ligeledes modtager vederlag, kan  

 vederlagets størrelse således vises samlet for de to  

 ledelsesorganer under ét.
I danske selskaber udgør  

 bestyrelsesvederlag ofte uvæsentlige beløb i forhold til det  

 samlede ledelsesvederlag.
Dette berettiger imidlertid ikke til helt at  

 udelade oplysningerne, da betingelsen om, at "kun én kategori modtager  

 sådanne beløb", ikke er opfyldt.
Er der kun ét ledelsesorgan, f.eks. direktionen,  

 eller kun ét ledelsesorgan, der modtager vederlag eller pension, kan  

 oplysning helt udelades, hvis dette er nødvendigt for at undlade at  

 oplyse om enkeltpersoners vederlag m.v.
Hvis et selskab har en bestyrelse,  

 der ikke modtager vederlag, og én direktør, der modtager  

 vederlag, vil oplysningen derfor helt kunne udelades, fordi kun ét  

 ledelsesorgan modtager vederlag, og den enkelte direktørs vederlag  

 ellers ville kunne ses direkte i noterne.
 Vederlag m.v. til ledelsen skal altid indgå i  

 specifikationen af de samlede personaleomkostninger, jf. forslagets § 68,  

 uanset om ovennævnte lempelse anvendes.
 Se endvidere oplysningskravet i forslagets § 73.
Til § 70 Forslaget er nyt i forhold til den nugældende  

 årsregnskabslov.
I praksis gives de nævnte oplysninger dog ofte,  

 selv i mindre selskabers årsrapporter, bl.a. på grund af kravet i  

 gældende lovs § 46 a om oplysning af ejerforhold i aktieselskaber.
 Begrebet "nærtstående parter" er nærmere  

 defineret i forslagets bilag 1, A, nr. 4. Der er typisk tale om personer  

 eller virksomheder, som har mulighed for at gennemtvinge beslutninger i  

 virksomheden (bestemmende indflydelse), eller som har indflydelse på de  

 driftsmæssige eller finansielle beslutninger (betydelig indflydelse).  

 Betydelig indflydelse kan opnås både direkte og indirekte.
Nærtstående parter kan f.eks. være  

 tilknyttede virksomheder, dvs. dattervirksomheder, modervirksomheder og  

 modervirksomhedernes dattervirksomheder.
Også associerede virksomheder,  

 ledende personer i virksomheden, herunder bestyrelses- og  

 direktionsmedlemmer, nære familiemedlemmer til ledelsen samt  

 virksomheder, som ledelsen eller nære familiemedlemmer til ledelsen har  

 bestemmende eller betydelig indflydelse over.
Begrebet har lighedspunkter med  

 interessegrupperne i konkurslovens § 2, men dækker ikke  

 nødvendigvis de samme interesser, da bestemmelserne har forskelligt  

 sigte.
Det samme gælder bestemmelserne om personer, der står den  

 pågældende særligt nær i aktieselskabslovens § 115,  

 stk. 1 og anpartsselskabslovens § 49, stk. 1, om bestemmelser om ulovlige  

 lån m.v. til ledelsesmedlemmer m.v.
Begrebet nærtstående  

 omfatter også tilfælde, hvor der ikke er bestemmende indflydelse.  

 Derfor rækker begrebet videre end begrebet "samme interesses  

 bestemmende indflydelse" i forslagets § 121, stk. 2, der undtager fra kravet  

 om anvendelse af dagsværdier og kapitalisering af goodwill m.v. ved  

 koncernetablering eller fusion.
Stk. 1 kræver en beskrivelse af virksomhedens  

 transaktioner med nærtstående parter i løbet af  

 regnskabsåret.
Der er ikke fastsat bestemte krav til indholdet af  

 beskrivelsen af transaktionerne, men en beskrivelse forudsættes normalt  

 at oplyse omfanget og transaktionstypen.
Der skal ikke nødvendigvis  

 gives beløb, idet det også kan fremstå som en procentdel  

 af beløb i årsregnskabet i øvrigt, men der skal gives de  

 oplysninger, der sætter regnskabsbrugerne i stand til at drage  

 slutninger om transaktionernes betydning for virksomheden og et retvisende  

 billede af dennes forhold.
Oplysningerne skal gives, uanset de  

 nærtstående har bestemmende eller blot betydelig indflydelse  

 på virksomheden.
En del af oplysningerne skal i forvejen fremgå  

 af årsregnskabet, jf. kontroloplysningerne om virksomhedens  

 tilgodehavender m.v. hos ledelsesmedlemmer efter forslagets § 73. Forslaget  

 indeholder ikke nærmere regler om den regnskabsmæssige behandling  

 af nærtstående parter, men overlader dette til standarder i  

 henhold til forslagets § 136. Indtil nye standarder kan udstedes med hjemmel  

 i denne bestemmelse, kan Regnskabsvejledning 13 dog udfylde rammerne.  

 Regnskabsvejledning 13, der i stort omfang svarer til IAS 24, indeholder  

 bestemmelser om afgrænsningen af nærtstående parter og om  

 de transaktioner, der typisk vil være omfattet.
Ligeledes  

 fastslås en række krav til oplysningerne, herunder at  

 oplysningerne om omfang m.v. bør opdeles efter transaktionstyper og  

 med indicering af den enkelte nærtstående, hvis det kan have  

 betydning for regnskabsbrugerens indtryk af virksomhedens forhold.
En  

 standard må også   under hensyntagen til, at det vil have  

 betydning for det retvisende billede   bestemme, at det skal oplyses, hvis  

 nærtstående parters indflydelse på transaktioner har en  

 så betydelig indvirkning på virksomheden som helhed, at der skal  

 oplyses herom.
Stk. 2 kræver visse basisoplysninger om de  

 nærtstående parter, der har bestemmende indflydelse på  

 virksomheden.
Ikke alle nærtstående parter skal altså  

 beskrives med disse basisinformationer.
Grundlaget for den bestemmende  

 indflydelse skal oplyses, dvs. i hvilken egenskab en person eller en  

 virksomhed har mulighed for at gennemtvinge beslutninger.
Der vil kunne  

 være tale om direktører og bestyrelsesmedlemmer eller medlemmer  

 af lignende ledelsesorganer samt virksomhedsdeltagere, der besidder  

 flertallet af stemmerettighederne, f.eks. en modervirksomhed.
Navn og  

 bopæl/hjemsted skal oplyses for de pågældende.
 Almindelige långivere, kunder og leverandører  

 anses ikke for nærtstående i forslagets forstand, selvom  

 virksomhedens handlefrihed måtte være begrænset som  

 følge af en vis økonomisk afhængighed af disse  

 ressourceejere.
Stk. 3 viderefører gældende § 28, stk.  

 5, i lov om erhvervsdrivende fonde.
Herefter skal fonde, der er knyttet til  

 en anden erhvervsdrivende eller ikke-erhvervsdrivende fond eller en anden  

 erhvervsdrivende virksomhed, f.eks. et aktieselskab, oplyse om deres  

 forbindelse til den anden fond eller erhvervsdrivende virksomhed.  

 Tilknytningen kan alene være baseret i en vedtægtsbestemmelse i  

 den pågældende erhvervsdrivende fond eller i en aftale med  

 virksomheden.
Efter lovmotiverne til lov om erhvervsdrivende fonde er der  

 først og fremmest tale om oplysninger af regnskabsmæssig  

 karakter, f.eks. størrelsen af en særskilt ydelse fra den  

 pågældende virksomhed eller fond til den erhvervsdrivende fond.  

 Selvom oplysningen efter gældende lov kan gives såvel i  

 årsregnskabet som årsberetningen, foreslås det af praktiske  

 grunde og på grund af oplysningernes typiske karakter, at oplysningen  

 gives i noterne i tilknytning til oplysningerne om nærtstående  

 parter, selvom fonden ikke nødvendigvis opfylder betingelserne for at  

 være nærtstående part i bilag 1, A, nr. 4.
Til § 71 Forslagets § 71 viderefører den gældende  

 årsregnskabslovs § 54 a og skal ses i sammenhæng med forslagets §  

 70 om nærtstående parter.
En virksomhed, der indgår som  

 dattervirksomhed i en koncern, er underlagt modervirksomhedens bestemmende  

 indflydelse.
Her giver virksomhedens årsrapport i sagens natur kun et  

 ufuldstændigt billede af den større koncernsammenhæng.
For  

 den regnskabsbruger, der ønsker et koncernregnskab, hvori virksomheden  

 indgår, er det af betydning, at der oplyses om hvilke  

 modervirksomheder, der udarbejder koncernregnskab, samt hvor disse kan  

 rekvireres.
 Ikke alle modervirksomhedernes navne skal oplyses, men kun  

 den modervirksomhed, der ligger umiddelbart over virksomheden i  

 koncernstrukturen - såfremt denne udarbejder koncernregnskab - samt den  

 øverste modervirksomhed i koncernen, der udarbejder  

 koncernregnskaber.
Til § 72 Forslaget viderefører med sproglige tilretninger  

 gældende lovs §§ 43 og 43 a, herunder muligheden for at udelade visse  

 oplysninger med henvisning til betydelig skade for virksomheden selv eller de  

 omhandlede virksomheder.
Dog fjernes muligheden i gældende lovs § 43,  

 stk. 3, for at undlade visse oplysninger, når virksomheden udarbejder  

 koncernregnskab.
 Bestemmelsen retter sig kun mod rapporterende  

 virksomheder, der deltager i en anden virksomhed som interessent eller  

 komplementar, eller som har en eller flere dattervirksomheder eller  

 associerede virksomheder, uanset hvilken retsform disse antager.
 Stk. 1 kræver oplysninger om navn, hjemsted  

 og retsform for hver enkelt af disse virksomheder.
 For hver dattervirksomhed og associeret virksomhed skal  

 der i henhold til stk. 2 også gives oplysning om den procentvise  

 andel af den pågældende virksomheds egenkapital, som den  

 rapporterende virksomhed ejer, samt størrelsen af den  

 pågældende virksomheds egenkapital og regnskabsmæssige  

 resultat ifølge den senest godkendte årsrapport.
I henhold til stk. 3 kan oplysninger om  

 størrelsen af egenkapital og resultat udelades, hvis virksomheden ejer  

 mindre end 50 procent af egenkapitalen i den pågældende  

 dattervirksomhed eller associerede virksomhed og denne ikke er forpligtet til  

 at offentliggøre årsrapport.
Oplysningerne kan derfor udelades,  

 hvis virksomheden f.eks. ejer 49 procent af egenkapitalen i et dansk  

 interessentskab, hvor en fysisk person er medinteressent, da  

 interessentskabet i så fald ikke er forpligtet til at aflægge  

 årsrapport.
I dag kan oplysningerne om dattervirksomheders og  

 associerede virksomheders egenkapital og resultat udelades, hvis de  

 pågældende virksomheder indgår i den rapporterende  

 virksomheds regnskab til indre værdi eller dets koncernregnskab ved  

 fuld konsolidering.
Imidlertid taber regnskabsbruger derved muligheden for  

 nærmere at analysere de enkelte dele af koncernen, fordi oplysningerne  

 er nødvendige som indgangsvinkel til analyserne.
Det er derfor fundet  

 rigtigst at kræve oplysningerne om egenkapital og resultat, selvom  

 dattervirksomheden eller den associerede virksomhed indregnes til indre  

 værdi eller indgår i koncernregnskabet.
 I stk. 4 videreføres muligheden for at  

 udelade oplysningerne, hvis disse kan volde virksomheden betydelig skade.  

 Anvendes muligheden, kræves oplysning om grundlaget for  

 udeladelsen.
Til § 73 Oplysninger om virksomhedens tilgodehavender hos   eller  

 sikkerhedsstillelser for   medlemmer af ledelsen, er typisk relevante i  

 forbindelse med selskabsdeltagernes forvaltningskontrol, jf. forslagets § 12,  

 stk. 2.
Forslagets § 73 kræver derfor   udover de  

 generelle oplysninger om nærtstående parter i § 70  

 specificerede oplysninger om fordelingen af virksomhedens tilgodehavender hos  

 ledelsesmedlemmerne.
Oplysningerne skal ikke gives i forhold til  

 enkeltpersoner men i forhold til ledelseskategorier, dvs. bestyrelse,  

 direktion og et eventuelt repræsentantskab.
Der skal ikke ske  

 yderligere specifikation af tilgodehavender.
Der skal for hver kategori  

 oplyses om summen af virksomhedens tilgodehavender på  

 balancetidspunktet, de væsentligste vilkår knyttet til  

 lånet, herunder rentefod og eventuelle afdragsvilkår, samt  

 størrelsen af de beløb, der er tilbagebetalt i løbet af  

 regnskabsåret.
Det skal særskilt oplyses, hvis et lån er  

 både optaget og indfriet i årets løb, så  

 regnskabsbruger bliver bekendt med, at virksomhedens midler uretmæssigt  

 har været udlånt i en del af regnskabsperioden.
Er der tale om  

 virksomhedens sikkerhedsstillelse i form af f.eks. pant, kaution eller  

 garanti, skal der gives tilsvarende oplysninger, dvs. oplysninger om  

 sikkerhedsstillelsens størrelse, de væsentligste vilkår i  

 forbindelse hermed, herunder arten af sikkerhedsstillelsen, samt at  

 sikkerhedsstillelsen eventuelt er nedbragt eller ophørt i  

 regnskabsåret.
Oplysningskravet gælder tilsvarende for  

 tilgodehavender og sikkerhedsstillelser vedrørende ledelsesmedlemmer i  

 virksomhedens modervirksomhed.
Har virksomheden et tilgodehavende hos  

 nærtstående til ledelsesmedlemmerne i virksomheden eller dennes  

 modervirksomhed, skal oplysningerne vedrørende den  

 pågældende ledelseskategori også omfatte disse  

 beløb.
Tilsvarende gælder med hensyn til virksomhedens  

 sikkerhedsstillelser.
Forslaget viderefører store dele af indholdet i den  

 nugældende årsregnskabslovs § 46 a, men oplysningerne omfatter  

 ikke længere tilgodehavender hos selskabsdeltagere.
Disse oplysninger  

 dækkes fremover af forslagets § 70, såfremt selskabsdeltageren er  

 en nærtstående part.
Oplysningskravet omfatter såvel lovlige som ulovlige  

 tilgodehavender og sikkerhedsstillelser.
Der er ikke krav om en opdeling i  

 lovlige og ulovlige mellemværender.
Regnskabsrådet har i sin  

 rapport foreslået, at oplysningskravet i stedet kom til at gælde  

 ulovlige tilgodehavender og sikkerhedsstillelser overfor ledelsesmedlemmerne  

 og selskabsdeltagerne.
Imidlertid fandt Justitsministeriet, at et  

 sådant oplysningskrav ville være i strid med almindelige  

 strafferetlige hensyn (selvinkriminering). Derfor omfatter kravet såvel  

 lovlige som ulovlige mellemværender, dog alene i forhold til ledelsen.  

 Bestemmelsen kommer herved til at ligge tæt op ad 4. direktivs art. 43,  

 nr. 13, der ikke er undtaget for små virksomheder.
Regnskabsrådet  

 har efterfølgende tilsluttet sig ændringen.
Til § 74 Enhver, der besidder aktier i et aktieselskab, skal  

 meddele selskabet, når aktiernes stemmeret udgør mindst 5 pct.  

 af aktiekapitalens stemmerettigheder eller deres pålydende værdi  

 udgør mindst 5 pct. af aktiekapitalen, dog mindst 100.000 kr.
Der skal  

 endvidere gives meddelelse om visse ændringer i allerede meddelte  

 besiddelsesforhold, jf. aktieselskabslovens § 28 a.
Selskabet skal efter § 28  

 b føre en særlig fortegnelse over sådanne aktieejere.
 I dag kræver aktieselskabsloven, at selskabets  

 årsberetning skal indeholde oplysning om, hvem der på tidspunktet  

 for årsberetningens afgivelse er optaget i den særlige  

 fortegnelse med angivelse af fulde navn og bopæl, eller for  

 virksomheders vedkommende hjemsted, jf. aktieselskabslovens § 28 b, stk. 4.  

 Denne information er relevant for regnskabsbrugerne, da ejerkredsen kan have  

 stor betydning for, hvordan selskabet ledes.
 Det foreslås, at dette oplysningskrav overflyttes  

 til årsregnskabsloven for at samle kravene til årsrapporten  

 hér, også selvom det kun angår aktieselskaber.
 I henhold til forslaget skal ejerfortegnelsen  

 opgøres på tidspunktet for aflæggelsen af  

 årsrapporten, hvilket svarer til det tidspunkt, der er fastsat i  

 aktieselskabsloven.
Til § 75 Forslagets § 75, stk. 1, viderefører reglerne i  

 gældende årsregnskabslov § 44, hvorefter de enkelte klasser af  

 aktier eller anparter specificeres, dvs. angives med den i vedtægterne  

 foreskrevne benævnelse for klasserne, f.eks.
A- og B-aktier.
For hver  

 klasse skal der oplyses om antallet af aktier eller anparter og deres  

 pålydende værdi.
Er virksomhedskapitalen ikke opdelt i klasser,  

 skal aktieselskaber   men ikke anpartsselskaber   oplyse om antallet af  

 aktier og deres pålydende værdi.
Forslaget er en  

 videreførelse af gældende ret.
Stk. 2 svarer indholdsmæssigt til  

 bestemmelser i gældende aktieselskabslovs § 5, stk. 2, og § 32, stk. 4,  

 og gælder kun for aktieselskaber.
Bestemmelserne foreslås  

 overført til årsregnskabsloven i overensstemmelse med forslaget,  

 da det er hensigtsmæssigt at samle krav til årsrapporter i  

 forslaget.
Bestemmelsen kræver, at der i førstkommende  

 årsrapport oplyses om de faktiske omkostninger ved stiftelse af et  

 aktieselskab samt ved forhøjelse af aktiekapitalen, så  

 aktionærer og andre regnskabsbrugere har mulighed for at kontrollere  

 den samlede størrelse af disse omkostninger.
Oplysningerne om  

 kapitalomkostninger i aktieselskaber kan med fordel gives i tilknytning til  

 kapitalforklaringen efter forslagets § 56.
Til § 76 Aktieselskabers erhvervelse af egne aktier er reguleret i  

 aktieselskabslovens kapitel 8, mens anpartsselskabers erhvervelse af egne  

 anparter som hovedregel er forbudt efter anpartsselskabslovens § 51. De  

 øvrige lovgivninger for bestemte virksomhedsformer har ingen regler om  

 egne kapitalandele, endsige forbud mod at lade virksomheden erhverve disse.  

Forslagets § 76 vedrører de oplysninger, der skal gives om  

 bestand og bevægelser, hvis en virksomhed ejer egne kapitalandele, og  

 er en videreførelse af gældende årsregnskabslovs § 52,  

 stk. 1 og 2.
Kravene i stk. 1 er skåret til efter reglerne  

 for aktieselskaber, hvis erhvervelse af egne aktier er indgående  

 reguleret med baggrund i 2. selskabsdirektiv.
Forslagets bestemmelser er  

 baseret på dette direktivs artikel 22, stk. 2, samt 4. direktivs  

 artikel 46, stk. 2, litra d, og stk. 3. Oplysningerne skal bidrage til  

 generalforsamlingens kontrol med virksomhedens transaktioner  

 vedrørende egne kapitalandele.
Stk. 2 præciserer, at  

 oplysningerne i stk.1 ikke blot skal gives for egne kapitalandele, som  

 virksomheden har erhvervet til eje, men også for dem, som virksomheden  

 har erhvervet som sikkerhed (pant). Oplysningerne om kapitalandele erhvervet  

 henholdsvis til eje eller til pant skal gives hver for sig.
 Forslagets oplysningsbestemmelser omfatter alle former for  

 virksomheder, dvs. også virksomheder, som ikke er aktie- eller  

 anpartsselskaber.
Der henvises i øvrigt til forslagets § 35  

 vedrørende den regnskabsmæssige behandling af egne  

 kapitalandele Til § 77 Som noget nyt kræver forslagets § 77, at  

 virksomheder i klasse B skal udarbejde en ledelsesberetning.
For at skabe  

 større afstand til "årsrapporten" og samtidig præcisere  

 beretningens karakter foreslås det hidtil anvendte "årsberetning"  

 erstattet af "ledelsesberetning". Gældende lov fritager små  

 virksomheder (svarende til virksomhederne i klasse B) fra at udarbejde eller  

 offentliggøre årsberetningen under visse betingelser.
Denne  

 undtagelse har været kritiseret for at være til stor skade for  

 regnskabsbrugerne, samtidig med at lettelsen for virksomhederne er yderst  

 begrænset.
Det er derfor Regnskabsrådets opfattelse, at  

 ledelsesberetningen bør genindføres for disse virksomheder,  

 også for så vidt angår offentliggørelse.
Kravene til ledelsesberetningen hér er forholdsvis  

 beskedne, da der alene kræves en omtale af virksomhedens aktiviteter,  

 beskrivelse af usikkerheder og usædvanlige forhold af betydning for  

 indregning og måling, en redegørelse for regnskabsårets  

 udvikling i virksomhedens aktiviteter og økonomiske forhold samt  

 hvilke væsentlige forhold, der er indtruffet mellem balancedagen og  

 tidspunktet for regnskabsaflæggelsen.
Se de yderligere krav til klasse  

 C i forslagets §§ 99 - 101.
I modsætning til før omfattes  

 ledelsesberetningen af kravet om et retvisende billede.
Endvidere  

 gælder de grundlæggende forudsætninger, jf. forslagets §  

 13, også på ledelsesberetningen, dog med de tilpasninger, der  

 følger af beretningens natur, jf. forslagets § 14. Eksempelvis  

 gælder overskuelighedskravet og neutralitetskravet fuldt ud for  

 ledelsesberetningen.
Virksomhedens hovedaktiviteter skal beskrives, så  

 regnskabsbruger får oplysning om, hvad virksomheden beskæftiger  

 sig med, og bl.a. på denne baggrund kan vurdere den driftsmæssige  

 risiko.
Det er op til ledelsen at fastsætte detaljeringsniveauet for  

 beskrivelsen af hovedaktiviteterne under hensyn til virksomhedens art og  

 omfang.
Dette helt basale krav er nyt i forhold til gældende lovs § 56.  

 I praksis gives oplysningen dog allerede i dag i langt de fleste  

 virksomheder.
Regnskabsvejledning 12 kræver, at børsnoterede  

 selskaber skal give sådanne oplysninger i ledelsesberetningen.
Der skal gives en beskrivelse af eventuel usikkerhed og  

 usædvanlige forhold, som har haft betydning for indregning og  

 måling.
Da oplysningerne typisk er generelle for hele  

 årsrapporten, har de ikke den karakter, som karakteriserer  

 noteoplysninger, som normalt knytter sig til konkrete forhold.
Det er derfor  

 skønnet mest hensigtsmæssigt at opretholde dem som en del af  

 ledelsesberetningen.
Der skal redegøres for den udvikling, der i  

 årets løb har fundet sted i virksomhedens aktiviteter og  

 økonomiske forhold i øvrigt.
Det indebærer, at der skal  

 redegøres for de interne og eksterne forhold, der har påvirket  

 driften, beskæftigelsen, investeringsomfanget m.v., og dermed  

 påvirket den udvikling, som regnskabets tal afspejler.
Også  

 forhold, som   endnu   ikke kan aflæses i regnskabets balance og  

 resultatopgørelse kan være relevante at få beskrevet  

 på dette sted.
Ekstraordinære forhold som f.eks.  

 omstruktureringer, fusion/spaltning og lign. vil normalt være  

 relevante.
Er der indtruffet betydningsfulde hændelser efter  

 regnskabsårets afslutning, skal disse omtales.
Herunder hører  

 bl.a. eventuelle problemer i forhold til virksomhedens fortsatte drift, som  

 er indtruffet efter balancedagen.
Virksomheder, der omfattes af klasse B, har mulighed for  

 at udarbejde en mere omfattende ledelsesberetning på linje med  

 ledelsesberetninger i virksomheder omfattet af regnskabsklasse C.
Hvis der  

 afgives sådanne yderligere oplysninger, skal disse dog gives  

 systematisk og konsekvent, jf. forslagets § 7, stk. 5. Vælger en  

 virksomhed f.eks. at give oplysninger om den forventede udvikling, skal  

 forventningerne omtales fyldestgørende i overensstemmelse med  

 forslagets § 99, nr. 1.
Til § 78 Forslagets § 78 tilføjer endnu et element  

 på byggeklodsmodellen.
Stk. 1, 1. pkt. fastslår i lighed med §§ 18  

 og 22 hvilke bestanddele af årsrapporten, der er obligatoriske for  

 regnskabsklassen.
Som noget nyt i forhold til B-klassen skal  

 årsregnskaber og koncernregnskaber her forsynes med en  

 pengestrømsopgørelse.
3. og 4. pkt. kræver, at virksomheder  

 omfattet af klasse C skal følge reglerne for klasse B (§§ 23   77) med  

 tillæg af de særregler, der følger af §§ 79 - 101. De  

 enkelte A-klasseregler, der måtte have betydning   fortrinsvis af  

 hensyn til erhvervsdrivende fonde og interessentskaber og kommanditselskaber  

 med kapitalselskaber som interessenter eller komplementarer   gælder  

 naturligvis også her.
Medens reglerne for regnskabsklasse A kun i meget  

 få tilfælde er relevante for B-virksomheder, er reglerne for  

 klasse B i overvejende grad af betydning for C-virksomhederne.
Her vil endda  

 kunne være en risiko for konflikt mellem B- og C-regler, selvom  

 forskellene snarere vil vise sig som yderligere krav til C-virksomhederne.  

 For at afgøre eventuelle konfliktsituationer en gang for alle er det i  

5. pkt. generelt markeret, at C-klassereglerne i tilfælde af  

 konflikt skal have fortrin.
Generelt stilles der strengere krav til virksomhederne i  

 klasse C end i klasse B.
Virksomhederne i klasse C   dvs. de mellemstore og  

 store virksomheder   skal f.eks. indregne flere immaterielle aktiver i  

 balancen, ligesom de skal udarbejde pengestrømsopgørelse og en  

 mere udførlig ledelsesberetning.
Offentligheden som helhed har ofte større interesse  

 i årsrapporter for virksomheder i klasse C, blandt andet som  

 følge af virksomhedernes større samfundsmæssige  

 betydning.
Desuden vil de   alt andet lige   bedre være i stand til at  

 leve op til de større krav.
Der kræves derfor større  

 kvalitet af disse virksomheders årsrapport.
På nogle punkter er  

 der dog lempelser for mellemstore virksomheder, således at reglerne  

 ikke altid er ens for de to størrelser i klasse C.
 Stk. 2 fastsætter den praktiske regel, at en  

 virksomhed i klasse C, hvis oplysninger i redegørelser, noter og  

 ledelsesberetning i det væsentligste er identisk med de tilsvarende  

 oplysninger i koncernregnskabet, kan undlade at gentage dem.
Når en virksomhed overskrider  

 størrelsesgrænserne for klasse B, og dermed bevæger sig  

 over i klasse C, har den på en måde et ekstra år til at  

 finde ud af, om skiftet er mere varigt på grund af kravet om, at  

 overskride størrelsesgrænserne i to på hinanden  

 følgende år.
Dette giver tid til at indrette sig på de  

 større krav.
Det er imidlertid ikke altid nok, hvorfor forslaget  

 anviser nogle overgangsordninger.
En række situationer, der kunne  

 tænkes at give særlige problemer, er opregnet i stk. 3, nr. 1  

   3. Det drejer sig om indregning af indirekte produktionsomkostninger  

 (nr. 1), indregning af udviklingsprojekter (nr. 2), og tilpasning af  

 sammenligningstal (nr. 3). I alle disse tilfælde tillades det  

 virksomheder, der tidligere var i regnskabsklasse B, først at anvende  

 de nye metoder i det første år i regnskabsklasse C  

 således, at der ikke er pligt til at tilpasse sig med tilbagevirkende  

 kraft.
Til § 79 Forslagets § 79 viderefører dele af  

 gældende lovs § 5, stk. 1, og implementerer 4. direktivs artikler om  

 opstilling af resultatopgørelsen.
Resultatopgørelse og balance skal opstilles i  

 overensstemmelse med skemaerne i bilag 2, skema 1 eller 2 og skema 5 eller 6.  

 I forhold til skemaerne for Klasse B indeholder skemaerne for  

 resultatopgørelsen i bilag 2, skema 5 og 6, yderligere  

 specifikationer, navnlig med hensyn til posterne for skat.
Balancerne for de  

 to klasser er identiske.
Også mellemstore virksomheder omfattet af  

 regnskabsklasse C har under visse betingelser mulighed for at sammendrage og  

 tilføje poster i resultatopgørelsen.
Der henvises til  

 forslagets §§ 32 og 81.
Til § 80 Forslagets § 80 kræver som noget nyt oplysninger  

 om ophørende aktiviteter.
Oplysningerne om ophørende  

 aktiviteter omfatter de i året faktisk ophørte aktiviteter samt  

 de aktiviteter, der er i gang med at ophøre, men stadig eksisterer  

 på balancedagen.
Hvordan aktiviteterne ophører er uden  

 betydning, men normalt tales der om aktiviteter, der afhændes, lukkes  

 ned eller blot opgives uden videre.
Da ophørende aktiviteter enten ikke, eller kun i en  

 begrænset periode fremover, vil bidrage til virksomhedens indtjening,  

 er det væsentligt for regnskabsbruger at kende omfanget af  

 ophørende aktiviteter.
Når regnskabsbruger bibringes oplysninger  

 om hvilke aktiviteter, der ophører, herunder med hvilke beløb  

 disse indgår i nettoomsætning, årets resultat,  

 anlægsaktiver og omsætningsaktiver, fås et bedre grundlag  

 for at vurdere virksomheden ikke mindst i forbindelse med prognoseopgaven.  

 Det er imidlertid ikke altid muligt at opgøre de krævede  

 beløb, som skal specificeres for den ophørende aktivitet.  

 Forslaget gør derfor kravet betinget af, at det er muligt for  

 virksomheden at fremfinde de nødvendige tal.
Ligeledes er det muligt  

 for de mellemstore virksomheder at undlade at give oplysninger  

 vedrørende nettoomsætningen, som det også er muligt efter  

 § 81 for disse virksomheder.
 Det foreslåede oplysningskrav genfindes ikke direkte  

 i gældende lov, men kræves til dels i kravene til  

 årsberetningens oplysninger og i kravet om supplerende oplysninger for  

 at give et retvisende billede i gældende lovs § 4, stk. 3.
Til § 81 Forslagets § 81 indebærer, at store virksomheder  

 ikke kan benytte muligheden i § 32, hvorefter visse poster i  

 resultatopgørelsen   herunder nettoomsætningen   kan  

 sammendrages under henvisning til påviselig skade for virksomheden i  

 konkurrencemæssig henseende.
 Mellemstore virksomheder kan fortsat   i lighed med  

 gældende lovs § 64c, stk. 1 - benytte muligheden for at sammendrage  

 poster, hvis betingelserne i § 32 er opfyldt.
 Bestemmelsen implementerer 4. direktivs artikel 27.
Til § 82 Det foreslås i § 82, at virksomheden skal  

 indregne indirekte produktionsomkostninger, når kostprisen for aktiver  

 skal opgøres.
Der er ofte tale om omsætningsaktiver, men  

 også i de tilfælde, hvor virksomheden selv fremstiller sine  

 anlægsaktiver, skal indirekte produktionsomkostninger indregnes i  

 kostprisen.
I modsætning til gældende lovs § 27, stk. 3, og § 31,  

 stk. 3, er indregningen af indirekte produktionsomkostninger et krav for  

 virksomheder i regnskabsklasse C.
Bestemmelsen implementerer 4. direktivs  

 artikel 35, stk. 3, litra b og artikel 39, stk. 2.
Fremstiller virksomheden selv sit produktionsudstyr  

 f.eks. ejendomme eller maskiner   indregnes disse til kostprisen, dog  

 således at også indirekte omkostninger   afskrivninger og andre  

 faste omkostninger   fremover indgår ved målingen af den samlede  

 kostpris.
Denne regel for førstegangsindregning gælder  

 også, selvom der eksisterer et marked for aktivet, der kan  

 fastsætte en pålidelig højere værdi af aktivet end  

 kostprisen. Ønsker virksomheden at vise markedsværdien af  

 aktivet, kan dette ske ved opskrivning og samtidig binding af  

 opskrivningsbeløbet på egenkapitalen.
Brug af en sådan  

 højere værdi skaber et større afskrivningsgrundlag.
Baggrunden for at kræve indregning af indirekte  

 produktionsomkostninger er, at værdien af selvfremstillet  

 produktionsudstyr og særligt varebeholdninger derved viser sig i  

 balancen i takt med værdiskabelsen   nemlig i takt med produktionen af  

 varerne.
Samtidig får man en værdi, der kommer nærmere  

 dagsværdien.
Kun indirekte omkostninger fra produktionen må  

 indregnes.
Indirekte omkostninger fra administration og distribution må  

 ikke indregnes.
IAS 2 kræver indregning af indirekte  

 produktionsomkostninger, medens Regnskabsvejledning 8 endnu kun anbefaler  

 det.
Den er dog under revision og vil formentligt herefter ligge  

 tættere op ad de internationale standarder.
 Tidligere har det været meget besværligt og  

 bekosteligt at indregne indirekte produktionsomkostninger, fordi det  

 kræver mange registreringer og avancerede registreringssystemer.  

 Sådanne systemer er imidlertid blevet udbredt i danske virksomheder,  

 hvorved besværet med at fordele omkostningerne på de fremstillede  

 aktiver er reduceret.
Til § 83 Forslagets § 83 kræver, at virksomheden  

 indregner udviklingsprojekter som aktiver, hvis de tilsigter at udvikle et  

 bestemt produkt eller en bestemt proces, som virksomheden uden tvivl agter af  

 fremstille henholdsvis benytte i produktionen.
At indregning, i  

 modsætning til gældende lovs § 19, er gjort obligatorisk,  

 udspringer af, at det værdibaserede regnskab stræber mod  

 indregning af alle aktiver, der kan måles pålideligt.  

 Udviklingsprojekter er udvikling af produkter eller processer, som ligger  

 umiddelbart før en påbegyndelse af egentlig erhvervsmæssig  

 udnyttelse.
Udvikling må derfor adskilles fra forskning, der  

 består af mere grundlæggende undersøgelser med det  

 formål at opnå ny videnskabelig eller teknisk viden og indsigt.  

 Sådanne forskningsarbejder kan ikke indregnes som aktiver, men skal  

 løbende omkostningsføres i resultatopgørelsen.
I forbindelse med virksomhedens opnåelse af  

 patenter, koncessioner eller andre rettigheder ligger ofte en  

 udviklingsproces til grund.
Kravet om aktivering af udviklingsprojekter  

 indebærer, at sådanne rettigheder også skal aktiveres.  

 Skema 1 og 2 i bilag 2, der implementerer 4. direktivs artikler om opstilling  

 af balancen, er indrettet på at tilgodese disse forskellige  

 immaterielle aktiver.
Kravet om indregning af udviklingsprojekter  

 indebærer, at virksomheden får pligt til at foretage de  

 nødvendige registreringer i bogføringen, så kravet kan  

 opfyldes.
Kravet om indregning gælder ikke blot projekter, der udvikles  

 i virksomheden, men principielt også projekter, der for virksomhedens  

 regning udvikles af en anden virksomhed ("outsourcing").
Udover forslagets krav om identificering og hensigt til at  

 udnytte projektet er det   som for alle aktiver   en forudsætning for  

 aktivering, at udviklingsprojektet har en værdi for virksomheden.
Dette  

 afgøres bl.a. udfra, om produktets tekniske udnyttelsesmuligheder er  

 påvist, om virksomhedens ledelse har tilkendegivet sin hensigt om at  

 fremstille og markedsføre produktet, om virksomheden har  

 tilstrækkeligt med finansielle og menneskelige ressourcer til at  

 færdiggøre, producere og sælge produktet, og om der kan  

 påvises et marked for produktet.
Se hertil IAS 38 og  

 Regnskabsvejledning 7.
Målingen af udviklingsprojekter sker til kostpris,  

 herunder indirekte omkostninger, jf. forslagets §§ 36 og 82. Afskrivning sker  

 over produktets forventede brugstid og påbegyndes, når  

 udviklingen er færdiggjort.
På dette tidspunkt skifter projektet  

 også plads i balancen, så det overføres til  

 færdiggjorte udviklingsprojekter.
Brugstiden er den periode, hvor  

 virksomheden forventer at kunne have økonomisk nytte af det nye  

 produkt, dog maksimalt 20 år.
Nedskrivningspligten i forslagets § 42  

 gælder også for udviklingsprojekter, mens der ikke er mulighed  

 for opskrivning, jf. forslagets § 41.
Til § 84 Forslagets § 84 stiller skærpede krav til  

 målingen af kapitalandele i dattervirksomheder og associerede  

 virksomheder.
Se bilag 1, B, nr. 1 og 2, for en definition af  

 dattervirksomheder og associerede virksomheder.
Kapitalandelene i disse virksomheder skal i  

 regnskabsklasse C (og D) måles til disses indre værdi,  

 således som denne opgøres af ejervirksomheden.
Den indre  

 værdi vil svare til den forholdsmæssige ejerandel af disse  

 virksomheders opgjorte egenkapital.
Indregningen til indre værdi skal  

 ske, selvom selskabet ikke aflægger koncernregnskab.
Den indre værdis metode er i dag meget udbredt og er  

 formentlig den mest benyttede måde i mellemstore og store virksomheder  

 til at måle værdien af kapitalandele i dattervirksomheder og  

 associerede virksomheder i årsregnskabet.
I koncernregnskabet  

 indgår kapitalandelene i dattervirksomheder ikke, da de erstattes af  

 alle enkeltaktiverne og  forpligtelserne, så koncernregnskabet viser  

 koncernen som om der kun var én virksomhed.
Metoden indebærer, at kapitalandelene måles  

 ved at regulere værdien af disse med forholdsmæssig andel af  

 overskud i den pågældende virksomhed, udbytte og eventuelle andre  

 reguleringer, f.eks. kapitalnedsættelser eller opskrivninger.
Derved  

 svarer værdien af kapitalandelene i ejervirksomhedens årsregnskab  

 som hovedregel til den forholdsmæssige ejerandel af dattervirksomhedens  

 henholdsvis den associerede virksomheds egenkapital, som den ville være  

 opgjort, hvis ejervirksomhedens regnskabspraksis havde været  

 benyttet.
Stk. 2 omhandler opgørelsen af den  

 værdi, kapitalandelene skal indgå til ved  

 førstegangsindregningen.
Bestemmelsen henviser til de tilsvarende  

 regler om udligning og eliminering for koncernregnskabet.
Formålet er  

 at opgøre værdien af kapitalandelene uafhængigt af interne  

 transaktioner mellem virksomhederne, ligesom værdien skal  

 opgøres efter den regnskabspraksis, der benyttes af ejervirksomheden.  

 Der henvises her til forslagets §§ 119 og 120. Henvisningen til § 116, stk.  

 2, medfører, at tidspunktet for målingen af indre værdi  

 undtagelsesvist kan ske udfra en anden balancedag end modervirksomhedens.
Stk. 3 omhandler de reguleringer af  

 kapitalandelenes værdi, der skal ske i tiden efter  

 førstegangsindregningen.
Her kræves, at underskud eller overskud  

 i dattervirksomheden eller den associerede virksomhed, der er reguleret for  

 koncerninterne bevægelser og positioner, medfører en regulering  

 af værdien af kapitalandelene, der forholdsmæssigt svarer til  

 ejerandelen.
Endvidere skal andre bevægelser i virksomhedernes  

 egenkapital modsvares af tilsvarende reguleringer i værdien af  

 kapitalandelene.
Sådanne reguleringer kan være en  

 kapitalforhøjelse eller -nedsættelse.
Det kan også  

 være udbytte, opskrivninger, tilbageførsel af opskrivninger  

 eller andre ændringer af virksomhedernes egenkapital, der ikke er  

 indregnet i disses resultatopgørelser.
Uanset bruttoværdiprincippet i forslagets § 13, stk.  

 1, nr. 8, må beløb, der tilgår opskrivningsreserven for  

 indre værdi fra én virksomhed med positivt resultat, reduceres  

 med underskud fra andre virksomheder.
Dette er til forskel fra opskrivning af  

 materielle anlægsaktiver og kapitalandele i dattervirksomheder og  

 associerede virksomheder efter forslagets § 41, hvor det ikke tillades at  

 modregne nedskrivninger på anlægsaktiver i opskrivninger på  

 andre.
Derimod er opreguleringer til dagsværdi efter § 38  

 nettoreguleringer, hvor positive beløb for nogle aktiver eller  

 forpligtelser elimineres med negative beløb for andre aktiver eller  

 forpligtelser.
Efter forslagets stk. 4 skal en eventuel samlet  

 nettoopskrivning af kapitalandelene efter stk. 3 overføres til en  

 særlig reserve, der ikke kan anvendes til udbytte eller udlodning.  

 Dette betyder modsætningsvist, at reserven kan opløses i takt  

 med, at de frie reserver bliver negative.
Den kan ikke reduceres med  

 underskud fra den enkelte regnskabsperiode, hvis der i øvrigt er frie  

 reserver.
Her henvises til følgelovsforslagets § 1, nr. 27, jf. nr.  

 26, hvorefter opskrivningsreserven for indre værdi i det store hele  

 behandles på samme måde som overkursfonds for aktieselskaber.
I  

 begge tilfælde er der tale om en reserve, der kan anvendes til  

 dækning af underskud, men som ikke kan anvendes til udbytte.
Se  

 bemærkningerne til følgelovens bestemmelse.
En eventuelt samlet nettonedskrivning af kapitalandelene  

 efter stk. 3 overføres til fradrag i en tidligere indregnet positiv  

 reserve, hvis reserven kan rumme beløbet og efter fradraget for  

 nettonedskrivningen fortsat er positiv eller nul.
Et eventuel overskydende  

 beløb, der ikke kan indeholdes i reserven, skal indregnes i de frie  

 reserver, som dermed reduceres.
Reserven for nettoopskrivning efter indre  

 værdis metode kan således ikke optages med negativt  

 beløb.
 Frasælges en dattervirksomhed eller en associeret  

 virksomhed, skal den del af reserven opløses, som hidrører fra  

 den pågældende virksomhed.
Stk. 5 indeholder visse lempelser.
Anvendelse af  

 indre værdis metode kan således undlades for dattervirksomheder,  

 når betydelige og vedvarende hindringer i væsentlig grad  

 begrænser modervirksomhedens udøvelse af sine  

 ejerbeføjelser eller ledelse, når de nødvendige  

 oplysninger ikke kan indhentes inden for en rimelig frist eller uden  

 uforholdsmæssigt store omkostninger, eller når kapitalandelene  

 udelukkende ejes med henblik på efterfølgende salg.
For associerede virksomheder kan den indre værdis  

 metode undlades i det omfang, de nødvendige oplysninger ikke er  

 kendte.
Endvidere kan reguleringerne af værdien, jf. stk. 3, ske  

 på basis af det seneste årsregnskab for virksomheden, selvom  

 dette har et regnskabsår, der afviger fra den rapporterende virksomhed,  

 eventuelt selvom det afsluttes senere end regnskabsåret i den  

 rapporterende virksomhed.
Undtagelserne skyldes, at ejervirksomheden ikke har  

 bestemmende indflydelse over den associerede virksomhed, og at det derfor i  

 særlige tilfælde kan være vanskeligt at fremskaffe de  

 nødvendige oplysninger til brug for elimineringer   herunder  

 tilpasninger til ejervirksomhedens regnskabspraksis   og reguleringer af  

 værdien af kapitalandelene.
På tilsvarende vis kan  

 ejervirksomheden normalt ikke gennemtvinge, at den associerede virksomhed  

 får samme regnskabsår som ejervirksomheden.
Derfor kan  

 værdireguleringen ske på basis af det senest udarbejdede  

 årsregnskab for den associerede virksomhed.
I de tilfælde hvor virksomheden benytter undtagelsen  

 i stk. 5, skal kapitalandelene måles efter hovedreglerne i forslagets  

 §§ 33, 36, 40, 41, 42, 44 og 46. I sådanne tilfælde gælder  

 kravet om nedskrivninger og mulighed for opskrivninger.
Kapitalandele i en  

 dattervirksomhed, der udelukkende besiddes med henblik på  

 efterfølgende overdragelse, og som ikke tidligere har indgået i  

 modervirksomhedens koncernregnskab ved konsolidering, kan dog måles til  

 dagsværdi efter principperne i § 37, stk. 1, 2. - 4. pkt.
 Er en associeret virksomhed også at anse som  

 fælles ledet, har virksomheden i princippet valgfrihed mellem  

 måling til indre værdi eller pro rata konsolidering, jf.  

 forslagets § 34. Dog skal alle fælles ledede virksomheder behandles  

 på samme måde, medens alle associerede virksomheder, der ikke  

 behandles som fælles ledede med pro rata konsolidering, skal  

 måles til equity, jf. her konsistenskravet i forslagets § 13, stk. 1,  

 nr. 7. Se om pro rata konsolidering i årsregnskabet under  

 bemærkningerne til forslagets § 34.
Til § 85 Forslagets § 85 pålægger virksomheder, der  

 måler kapitalandele i dattervirksomheder og associerede virksomheder  

 til indre værdi, at indregne de forholdsmæssige nettooverskud  

 eller -underskud efter forslagets § 84, stk. 3, som indtægter og  

 omkostninger i resultatopgørelsen.
Der skal således alene  

 oplyses om nettoresultatet for henholdsvis dattervirksomheder og associerede  

 virksomheder.
Derved gøres en undtagelse fra den  

 begrænsning i indregning af indtægter i  

 resultatopgørelsen, der følger af forslagets § 49, hvorefter  

 alene indtjente indtægter må indgå i  

 resultatopgørelsen.
Behandlingen er en fortsættelse af  

 gældende metode i årsregnskabsbekendtgørelsens § 9, stk.  

 4.
Undtagelsen er en konsekvens af den indre værdis  

 metode, som netop indebærer, at resultat af dattervirksomheder og  

 associerede virksomheder skal indregnes i både balance og  

 resultatopgørelse.
Dette står i modsætning til den metode,  

 der tillades for virksomheder i klasse B, nemlig indtægtsføring  

 på basis af modtagne udbytter fra virksomhederne.
Denne model opfattes  

 imidlertid ofte ikke som en hensigtsmæssig målestok for afkastet  

 af investeringen i dattervirksomheder og associerede virksomheder, fordi  

 modtagne udbytter kan have meget lille sammenhæng med indtjeningen i de  

 pågældende virksomheder.
 Indre værdis metode, hvorved resultaterne fra  

 virksomhederne løbende føres til indtægt eller  

 omkostning, opfattes ofte som en bedre måde til at vise afkastet af  

 investeringerne.
Til § 86 Fremover kræves, at virksomheder i klasse C  

 udarbejder en pengestrømsopgørelse.
Tidligere har det alene  

 været et lovkrav for statslige aktieselskaber, medens Københavns  

 Fondsbørs har krævet en pengestrømsopgørelse fra  

 børsnoterede selskaber.
Krav om en pengestrømsopgørelse blev  

 drøftet tilbage i 70 erne under arbejdet med 4. direktiv om  

 årsregnskaber.
På grund af uenighed blev kravet imidlertid aldrig  

 medtaget i direktivet.
Der er almindelig enighed om, at en  

 pengestrømsopgørelse er et væsentligt bidrag til  

 regnskabsbrugers vurdering af virksomheden.
I takt med indførelsen af  

 mere værdibaserede regnskaber for virksomheder omfattet af klasse C er  

 behovet for en pengestrømsopgørelse imidlertid blevet endnu  

 større.
Det skyldes, at dagsværdier for aktiver og forpligtelser  

 i balancen ikke nødvendigvis fortæller noget om  

 størrelsen af de foretagne ind- eller udbetalinger, dvs. virksomhedens  

 cash-flow.
I modsætning til årsregnskabet sker der ikke  

 indregning i pengestrømsopgørelsen med baggrund i  

 periodiseringsprincippet.
I stedet sker indregningen udfra  

 betalingsprincippet, dvs. størrelsen af ind- og udbetalinger indregnes  

 i pengestrømsopgørelsen på det tidspunkt, betalingen  

 sker.
I lighed med tidligere skal  

 pengestrømsopgørelsen vise pengestrømmene på  

 drifts-, investerings- og finansieringsaktiviteterne.
Denne opdeling er  

 generelt anerkendt såvel i Danmark som internationalt.
I Danmark findes  

 Regnskabsvejledning 11, medens IASC har udstedt IAS 7. I forhold til den  

 nuværende årsregnskabslovs § 5, stk. 3, er endvidere stillet krav  

 om sammenligningstal med henblik på at lette regnskabsbrugers vurdering  

 af udviklingsretningen.
Driftsaktiviteterne kan som hidtil vises efter den direkte  

 eller den indirekte metode.
Den direkte metode viser brutto ind- og  

 udbetalinger fra selskabets drift, medens den indirekte metode tager  

 udgangspunkt i årets resultat fra driften og ved hjælp af  

 korrektioner af forhold i resultatopgørelsen, der ikke har haft  

 likviditetsvirkning, f.eks. af- og nedskrivninger, nås til et tal for  

 den samlede likviditetsvirkning fra driften.
Den samlede likviditetsvirkning  

 fra driften er naturligvis identisk i de to opgørelser, der alene  

 adskiller sig i præsentationen.
Med henblik på at kunne se forbindelsen mellem  

 pengestrømsopgørelsen og årsregnskabets  

 præsentation af likvider, skal vises likvider primo, forskydninger i  

 perioden og likvider ultimo.
Afgrænsningen af likvider i  

 pengestrømsopgørelsen kan imidlertid variere i forhold til  

 afgrænsningen heraf i balancen.
Er der forskel i afgrænsningen  

 skal oplysninger om den valgte afgrænsning i  

 pengestrømsopgørelsen oplyses, jf. forslagets § 87, nr. 3.
Stk. 4 tillader en virksomhed ikke at udarbejde  

 egen pengestrømsopgørelse, hvis virksomheden indgår i en  

 pengestrømsopgørelse, der udarbejdes for koncernen.
Også  

 modervirksomheden kan undlade selv at udarbejde en  

 pengestrømsopgørelse, hvis den i stedet udarbejder en  

 pengestrømsopgørelse for koncernen.
Denne praksis er  

 sædvanlig i børsnoterede selskaber.
Til § 87 Forslagets § 87 omhandler de yderligere oplysninger,  

 som virksomheder omfattet af klasse C skal give i redegørelsen om  

 anvendt regnskabspraksis.
Der er tale om en uddybning af de almindelige  

 bestemmelser om beskrivelse af anvendt regnskabspraksis, som fremgår af  

 gældende lov § 42, og forslagets § 53 (klasse B). Bestemmelsen  

 implementerer 4. direktivs artikel 43, stk. 1, nr. 1.
Forslagets nr. 1 kræver oplysning om anvendte  

 indregningsmetoder og målegrundlag for de indirekte omkostninger, der i  

 henhold til forslagets § 82 skal indregnes i kostprisen for anlægs- og  

 omsætningsaktiver.
I praksis benævnes disse omkostninger som  

 "indirekte produktionsomkostninger" (IPO). Det skal for hver af de relevante  

 poster under aktiver oplyses efter hvilke metoder, IPO er beregnet.
Der  

 kræves ikke oplysning om beløbenes størrelse.
Nr. 2 kræver oplysning om indregningsmetoder  

 og målegrundlag for kapitalandele i dattervirksomheder og associerede  

 virksomheder.
Virksomheder omfattet af regnskabsklasse C skal efter  

 forslagets § 84 måle disse kapitalandele til regnskabsmæssig  

 indre værdi, så kapitalandelenes regnskabsmæssige resultat  

 løbende indregnes i virksomhedens resultatopgørelse (indre  

 værdis metode). Indregnes kapitalandelene undtagelsesvist ikke efter  

 indre værdis metode, skal årsagen til dette oplyses tillige med  

 de indregningsmetoder og målegrundlag, der anvendes i stedet.
Nr. 3 kræver oplysning om indregningsmetoder  

 og målegrundlag, som virksomheden anvender i  

 pengestrømsopgørelsen.
Kravet kan opfyldes ved en beskrivelse  

 af, hvad pengestrømsopgørelsen viser, herunder hvad posterne  

 under henholdsvis drifts-, investerings- og finansieringsaktivitet omfatter,  

 samt hvilke poster, virksomheden klassificerer som likvider.
Det skal  

 særskilt oplyses, hvis virksomheden ikke udarbejder  

 pengestrømsopgørelse.
Nr. 4 kræver oplysninger om de anvendte  

 metoder til opgørelse af nøgletal, der skal indgå i  

 ledelsesberetningen i henhold til forslagets § 101. Hvert enkelt  

 nøgletal (afkastningsgrad, egenkapitalforrentning m.v.) kan ofte  

 beregnes på flere forskellige grundlag, og efter forskellige metoder.  

 Nøgletal forudsættes udregnet i overensstemmelse med Den Danske  

 Finansanalytikerforenings vejledning, som er udtryk for god skik på  

 dette område.
Virksomheden bør dog under alle  

 omstændigheder oplyse dette i årsrapporten, så  

 regnskabsbruger ikke er i tvivl.
Anvender virksomheden særlige metoder,  

 der afviger fra Finansanalytikerforeningens vejledning, skal der  

 redegøres for metoderne, så regnskabsbruger bliver bekendt  

 hermed.
Til § 88 Forslagets §§ 88-98 indeholder en række yderligere  

 notekrav, som virksomheder omfattet af regnskabsklasse C skal iagttage.
 Virksomheder omfattet af klasse C skal for hver post under  

 finansielle anlægsaktiver give de samme oplysninger, som kræves  

 for materielle og immaterielle anlægsaktiver i henhold til forslagets §  

 57 ("anlægsnoten"). Der er stort set tale om en videreførelse af  

 gældende årsregnskabsbekendtgørelses § 6, der  

 implementerer 4. direktivs artikel 15, stk. 3.
Stk. 2 viderefører det gældende  

 oplysningskrav i gældende årsregnskabsbekendtgørelses § 2,  

 stk. 5, jf. gældende lovs § 18, stk. 1, hvorefter virksomheden skal  

 forklare om de periodeafgrænsningsposter, der indgår som aktiver  

 i balancen.
Der er her tale om omkostninger afholdt før det år,  

 de vedrører, f.eks. forudbetalt husleje, som indregnes i balancen til  

 forbrug i efterfølgende år, jf. forslagets § 27, stk. 1.  

 Forklaringen skal afdække indholdet i  

 periodeafgrænsningsposterne, dvs. hvilke omkostningsarter der er tale  

 om.
Uvæsentlige beløb skal ikke forklares, jf. forslagets § 13,  

 stk. 1, nr. 3. Bestemmelsen implementerer 4. direktivs artikel 18.
Til § 89 Ved beregning af en varebeholdnings kostpris efter de  

 metoder, der tillades efter forslagets §§ 44, 45 og 82, kan den beregnede  

 værdi under visse omstændigheder, f.eks. i perioder med  

 væsentlige prisstigninger, afvige væsentligt fra  

 varebeholdningernes genanskaffelsesværdi på balancetidspunktet.  

 Er der tale om en væsentlig afvigelse, skal forskelsbeløbet  

 oplyses, så eventuelle "hemmelige reserver" i form af ikke-indregnede  

 værdistigninger kommer til regnskabslæsers kendskab.  

 Opgørelsen af væsentlige forskelsbeløb skal foretages og  

 oplyses for hver arabertalspost under varebeholdninger.
Bestemmelsen svarer  

 til nugældende lovs § 32, stk. 2, der heller ikke hidtil har omfattet  

 små virksomheder.
Oplysningen skal ikke gives, hvis varebeholdninger i  

 balancen måles til genanskaffelsesværdi, jf. forslagets § 46,  

 stk. 1.
 Bestemmelsen implementerer 4. direktivs artikel 40, stk.  

 2.
Til § 90 Forslagets § 90 viderefører gældende  

 årsregnskabslovs § 47, hvorefter mellemstore og store virksomheder skal  

 oplyses om den seneste offentlige ejendomsvurdering.
Kravet omfatter ikke  

 udenlandsk fast ejendom.
Ejendomsvurderingen antages at kunne give en  

 indikation af dagsværdien af den faste ejendom, hvorfor oplysningen  

 især er relevant, hvor virksomheden indregner aktivet til kostpris og  

 foretager afskrivninger på dette grundlag.
Til § 91 Forslagets § 91 er en videreførelse af  

 gældende årsregnskabsbekendtgørelses § 2, stk. 5, nr. 2 og  

 3, hvorefter virksomheden skal forklare om henholdsvis hensatte forpligtelser  

 (hensættelser) og periodeafgrænsningsposter, der indgår som  

 forpligtelser i balancen.
Der henvises til forslagets § 47 vedrørende  

 hensatte forpligtelser og til § 27 vedrørende  

 periodeafgrænsningsposter.
Forklaringen skal afdække  

 forpligtelsernes indhold.
Uvæsentlige beløb skal ikke forklares,  

 jf. forslagets § 13, stk. 1, nr. 3.
 Bestemmelsen implementerer 4. direktivs artikel 21 og  

 artikel 42, 2. pkt.
Til § 92 I lighed med gældende lovs § 46, stk. 1, skal der  

 for hver gældspost i balancen gives oplysning om den del, der forfalder  

 til betaling mere end 5 år efter balancedagen.
Det er beløbet  

 for den del af gælden, der skal afdrages om mere end 5 år, der  

 skal angives, specificeret for hver gældspost.
 Bestemmelsen implementerer 4. direktivs artikel 43, stk.  

 1, nr. 6.
Til § 93 Forslagets § 93, stk. 1, viderefører  

 gældende lovs § 45, hvorefter der skal gives en række  

 oplysninger, hvis virksomheden har optaget lån mod udstedelse af  

 gældsbreve, der giver långiveren ret til at konvertere sin  

 fordring til kapitalandele i virksomheden (konvertible gældsbreve). Der  

 skal for hvert lån gives oplysning om det udestående  

 lånebeløb, dvs. størrelsen af den gæld, som kan  

 konverteres til kapitalandele, den aftalte ombytningskurs samt den fastsatte  

 frist for ombytning til kapitalandele.
Har en virksomhed optaget lån  

 mod obligationer - eller mod andre gældsbreve med ret til rente - hvor  

 det er aftalt, at rentens størrelse varierer i forhold til udbyttet  

 eller virksomhedens overskud (udbyttegivende gældsbreve), skal der for  

 hvert lån gives oplysning om det udestående  

 lånebeløb samt den aftalte forrentning.
Bestemmelsen  

 implementerer 4. direktivs artikel 43, stk. 1, nr. 5. Se i øvrigt  

 bemærkningerne til forslagets § 31 om de omhandlede renter.
 Lånebeløb, der vedrører konvertible  

 henholdsvis udbyttegivende gældsbreve, skal klassificeres under den  

 dertil hørende post i balancen og opdeles i henholdsvis kort- og  

 langfristede forpligtelser, jf. skema 1 og 2 i bilag 2, ligesom den del af  

 forpligtelserne, der forfalder om mere end 5 år fra balancedagen, skal  

 oplyses i noterne, jf. forslagets § 92.
Stk. 2 er ny og ikke omtalt i Regnskabsrådets  

 rapport.
Imidlertid har rådet efterfølgende tilkendegivet  

 behovet for bestemmelsen.
Den omhandler et oplysningskrav om såkaldt  

 "ansvarlig lånekapital", dvs. et lån, der ydes til virksomheden,  

 men hvor kreditor frivilligt vælger at træde tilbage for andre  

 kreditorer, såfremt virksomheden efterfølgende bliver  

 nødlidende.
En sådan ordning, der ofte benyttes i forbindelse  

 med rekonstruktion af virksomheder, kan tilrettelægges på  

 forskellige vilkår, så kreditor f.eks. alene træder tilbage  

 for eksisterende kreditorer eller for alle fremtidige kreditorer.  

 Sådanne væsentlige oplysninger skal også angives.  

 Bestemmelsen omfatter alene såkaldte generelle ordninger, dvs.  

 ordninger der gælder for alle kreditorer.
I praksis anvendes i nogle  

 tilfælde udtrykket "ansvarlig indskudskapital" i stedet for "ansvarlig  

 lånekapital". Det er uhensigtsmæssigt, da der reelt er er tale om  

 fremmedkapital ("forpligtelser").
Til § 94 Forslagets § 94 er en videreførelse af  

 gældende lovs § 46, stk. 2, hvorefter det skal oplyses, hvis  

 virksomheden har stillet pant eller anden sikkerhed i aktiverne.
Den  

 regnskabsmæssige værdi af hver enkelt pantsat aktiv skal oplyses,  

 tillige med omfanget af virksomhedens pantsætninger og andre  

 sikkerhedsstillelser, specificeret for hver enkelt post.
For omtale af  

 eventualforpligtelser henvises til forslagets § 64.
 Bestemmelsen implementerer 4. direktivs artikel 43, stk.  

 1, nr. 6.
Til § 95 Forslagets § 95 viderefører reglerne i  

 gældende årsregnskabsbekendtgørelses § 2, stk. 5, nr. 4 og  

 5, hvorefter indtægter og omkostninger, der hidrører fra  

 rettelse af fejl i indregning og måling i tidligere regnskabsperioder,  

 samt ekstraordinære indtægter og omkostninger skal omtales og  

 forklares, hvis der er tale om væsentlige beløb.
Rettes (grundlæggende) fejl ved primopostering  

 på egenkapitalen, er der ifølge definitionerne tale om  

 indtægter henholdsvis omkostninger, der dog ikke indregnes i  

 resultatopgørelsen.
Disse omfattes af oplysningskravet tillige med  

 øvrige indtægter og omkostninger, der hidrører fra  

 rettelse af fejl.
 Der henvises til forslagets § 52 vedrørende  

 regnskabsmæssige skøn og behandling af fejl og til forslagets §  

 30 vedrørende ekstraordinære poster.
Til § 96 Forslagets § 96 viderefører gældende  

 årsregnskabslovs § 51 a, stk. 1, hvorefter der skal gives oplysning om  

 det samlede honorar til den revisionsvirksomhed, der udfører den  

 lovpligtige revision, samt til revisionsvirksomhedens dattervirksomheder.
Det  

 skal endvidere oplyses, hvor stor en del af honoraret, der angår andre  

 ydelser end revision.
Det kræves ikke oplyst, hvorledes de andre  

 ydelser sammensætter sig, men der er her typisk tale om forskellige  

 former for rådgivning og regnskabsmæssig assistance.  

 Oplysningskravet skal ses i lyset af den megen debat, der har været  

 omkring revisors uafhængighed, herunder revisors dobbeltrolle som  

 virksomhedens rådgiver og kontrollant (samfundets  

 tillidsrepræsentant). På denne baggrund er det væsentligt  

 at opretholde den grad af offentlighed om revisionshonorarets  

 størrelse og fordeling, som oplysningskravet indebærer.
Oplysningen om revisionshonoraret skal omfatte honoraret  

 for revision af moderselskabets årsregnskab og også det af  

 moderselskabets aflagte koncernregnskab.
Tilsvarende gælder for andre  

 ydelser end revision.
Som noget nyt kræver forslagets stk. 2  

 sammenligningstal for oplysningen om revisorhonorar.
Samtidig kræver §  

 126, stk. 1, nr. 8, at oplysningen herom i koncernregnskabet omfatter det  

 samlede honorar for revision af moderselskabets årsregnskab,  

 koncernregnskabet og - som noget nyt   også honoraret for revision  

 dattervirksomhederne.
Disse to nyskabelser har til formål at forbedre  

 kvaliteten af oplysningen.
 Oplysningskravet om omkostninger til revision er en  

 særlig dansk regel, som ikke genfindes i direktiverne.
Til § 97 Forslagets § 97 viderefører gældende lovs  

 § 46, stk. 2, 2. pkt., om virksomhedens sikkerhedsstillelser for tilknyttede  

 virksomheders forpligtelser.
Bestemmelsen skal ses i sammenhæng med  

 forslagets § 94, der kræver oplysninger om virksomhedens  

 pantsætninger og øvrige sikkerhedsstillelser for virksomhedens  

 egne forpligtelser.
Forslaget kræver beløbsmæssig  

 oplysning om den samlede sikkerhedsstillelse, som virksomheden har  

 påtaget sig for dattervirksomheders forpligtelser overfor tredjemand.  

 Der skal tilsvarende gives oplysning om virksomhedens samlede  

 sikkerhedsstillelse for de forpligtelser, som øvrige virksomheder  

 inden for koncernen har påtaget sig.
Til § 98 Forslagets § 98 viderefører gældende  

 årsregnskabslovs § 52, stk. 3, og skal ses i sammenhæng med  

 forslagets § 76, der omhandler oplysninger om selskabers egne aktier eller  

 anparter.
Forslaget kræver oplysninger om aktier og anparter i det  

 rapporterende selskab, der besiddes af dette selskabs dattervirksomheder  

 såkaldt cross-holding.
Der er således ikke tale om selskabets  

 egne aktier eller anparter, men om dattervirksomhedernes besiddelse af aktier  

 eller anparter i moderselskabet, der på koncernniveau svarer til egne  

 aktier eller anparter, og dermed på koncernniveau reelt svarer til en  

 skjult kapitalnedsættelse.
I aktieselskabslovens § 48 omfatter  

 restriktionerne også datterselskabers besiddelse af aktier i  

 moderselskabet.
Forslaget kræver, at der i modervirksomhedens  

 årsrapport gives samme oplysninger, som hvis der havde været tale  

 om egne aktier eller anparter.
Der henvises til forslagets § 76 for en  

 nærmere beskrivelse af de krævede oplysninger.
Til § 99 Sammen med forslagets § 77 omhandler forslagets §§ 99 -  

 101 de oplysninger, der skal fremgå af ledelsesberetningen.
Forslaget  

 er i vidt omfang en videreførelse af de nugældende krav til  

 indholdet i årsberetningen.
Der er dog foreslået visse yderligere  

 krav, f.eks. krav om omtale af virksomhedens videnressourcer.
Endvidere  

 foreslås visse krav, der tidligere kun har omfattet børsnoterede  

 og statslige selskaber, overført til virksomheder omfattet af  

 regnskabsklasse C.
Der henvises også til bemærkningerne til  

 forslagets § 77.
Beretningen skal i lighed med kravet i gældende lovs  

 § 56, stk. 2, nr. 2, indeholde en beskrivelse af virksomhedens forventede  

 udvikling, jf. forslagets nr. 1. Oplysninger om forventet udvikling  

 skal som minimum gives for det kommende regnskabsår, så vidt  

 muligt med niveau-angivelse af væsentlige hovedtal som forventet  

 resultat, nettoomsætning m.v.
I det omfang ledelsen har forventninger  

 til en mere langsigtet udvikling, skal der også oplyses herom.
Der  

 stilles dog ikke krav om budgettal.
Oplysninger om ledelsens forventninger  

 til virksomhedens fremtidige udvikling er en særdeles relevant  

 oplysning for regnskabsbruger, ikke mindst i relation til prognoseopgaven,  

 jf. forslagets § 12, stk. 2. For at højne niveauet for omfanget og  

 kvaliteten af fremtidsoplysningerne foreslås det, at beskrivelsen skal  

 indeholde omtale af de særlige forudsætninger, som ledelsen har  

 lagt til grund for vurderingen af virksomhedens forventede udvikling.
Herved  

 forstås forudsætninger, som regnskabsbrugere normalt ikke  

 inddrager i deres vurderinger, fordi de ikke har kendskab til disse, eller  

 fordi de ikke er klar over deres betydning for den pågældende  

 virksomheds udvikling.
Her kan f.eks. være tale om forudsætninger  

 om valutakursudvikling og økonomisk vækst på virksomhedens  

 væsentligste markeder, væsentlige miljøtilladelser, samt  

 virksomhedens markeds- og produktudvikling.
Særligt følsomme  

 eller usikre faktorer, der er afgørende for det forventede resultat  

 skal oplyses, men der stilles ikke krav om egentlige  

 følsomhedsanalyser.
Omtalen af de særlige forudsætninger  

 skal være konkret i forhold til den enkelte virksomheds situation.
Det  

 er derfor ikke tilstrækkeligt at omtale generel usikkerhed om f.eks.  

 valutakurser, politisk udvikling eller økonomisk afmatning.  

 Oplysningskravet om særlige forudsætninger har hidtil kun  

 været gældende for statslige og børsnoterede selskaber,  

 men anses for så relevant, at også alle øvrige mellemstore  

 og store virksomheder foreslås omfattet.
Som noget nyt kræver nr. 2, at  

 ledelsesberetningen skal indeholde en beskrivelse af virksomhedens  

 videnressourcer, i det omfang ledelsen betragter disse som afgørende  

 for den fremtidige indtjening.
Beskrivelsen forudsættes at skulle ske  

 på et overordnet niveau. Ønsker virksomheden at give meget mere  

 indgående og omfattende oplysninger om videnkapital og  

 medarbejderforhold, hører de ikke til i ledelsesberetningen, men i en  

 supplerende beretning: et "videnregnskab". Ledelsesberetningen kan derimod  

 indeholde de   konkluderende - oplysninger fra videnregnskabet, der er  

 nødvendige for at få et retvisende billede i årsrapporten,  

 jf. bemærkningerne herom til forslagets § 12. Bestemmelsen angiver med  

 vilje ikke, hvorledes videnressourcer præcist skal afgrænses, og  

 hvorledes beskrivelsen i øvrigt skal gives.
Det skyldes, at dette  

 område er i meget hastig udvikling, og at loven derfor tilsigter at  

 kunne følge udviklingen.
Det er på den anden side vigtigt at  

 få markeret, at sådanne relevante oplysninger har deres plads i  

 årsrapporten.
Kravet må forventes benyttet i videntunge  

 virksomheder, f.eks. rådgivende ingeniører, medicinal- eller  

 IT-virksomheder, men vil være relevant i et eller andet omfang for alle  

 virksomheder, også i den såkaldte gamle økonomi.
Med tiden  

 må det forventes, at der udvikles mere faste retningslinjer for  

 indholdet af beskrivelsen af virksomhedens vidensressourcer, f.eks. via  

 standarder.
Et andet nyt krav i nr. 3 er en beskrivelse af de  

 særlige risici udover almindeligt forekommende risici inden for  

 virksomhedens branche, herunder forretningsmæssige og finansielle  

 risici virksomheden kan påvirkes af.
Det drejer sig her primært  

 om finansielle risici.
Beskrivelsens omfang og indhold vil naturligt  

 afhænge af, i hvilket omfang den enkelte virksomhed er udsat for  

 forretningsmæssige og finansielle risici.
Et eksempel på de  

 oplysninger som skal gives, kan være oplysninger om virksomhedens  

 sårbarhed overfor fremtidige ændringer i renteniveau og i  

 koncentrationer af kreditrisici.
Det kan i visse virksomheder også  

 være hensigtsmæssigt at præsentere egentlige  

 følsomhedsanalyser, mens det i andre kan være  

 tilstrækkeligt med en kortfattet verbal beskrivelse.
Oplysningskravet er nyt i forhold til den gældende  

 lov, der dog i § 4, stk. 3, kræver de supplerende oplysninger, som er  

 nødvendige for at give et retvisende billede.
Oplysninger om  

 finansielle risici er relevant information for regnskabsbruger, men ses ikke  

 ofte givet i praksis.
Internationalt er der i de senere år sat fokus  

 på denne type oplysninger, og med IAS 32 samt Regnskabsvejledning nr.  

 15 ("Finansielle instrumenter: Oplysninger og modregning"), må det  

 forventes, at der inden for en kort årrække udvikles en praksis  

 på området, som kan udfylde forslagets overordnede  

 oplysningskrav.
Praksis skal have lov til at udvikle sig, og det er et  

 spørgsmål, hvor langt videre man kan komme med lovregulering.  

 Europa-kommissionens forslag til ændring af 4. og 7. regnskabsdirektiv  

 vedrørende anvendelse af dagsværdier indeholder krav om  

 oplysning af i hvert fald virksomhedens kreditrisici, hvilket skal ses som en  

 naturlig udløber af muligheden for at anvende dagsværdier  

 på finansielle instrumenter.
Fremover skal virksomheden som noget nyt beskrive  

 påvirkningen af det eksterne miljø og de foranstaltninger, som  

 virksomheden har iværksat til forebyggelse, reduktion eller  

 afhjælpning af skader på miljøet, jf. nr. 4. Der er  

 tale om det eksterne miljø og ikke f.eks. virksomhedens interne  

 arbejdsmiljø. Kravet er særlig relevant i miljøtunge  

 virksomheder, som i forvejen aflægger såkaldte "grønne  

 regnskaber", men også i andre virksomheder, hvor  

 miljøpåvirkningen er en væsentlig faktor ved driften af  

 virksomheden, vil kravet have sin berettigelse.
Dette krav stemmer meget godt  

 overens med indholdet i Europa-kommissionens anbefaling om indregning,  

 måling og oplysninger om miljømæssige forhold i  

 årsregnskabet og koncernregnskabet.
Ledelsesberetningen kræver ikke et egentligt  

 miljøregnskab i form af en opgørelse af arter og mængder  

 af energi og råvarer samt en opgørelse over udledninger til  

 luft, vand og jord.
Et grønt regnskab egner sig bedre hertil, men  

 beskriver ikke nødvendigvis hele virksomhedens miljøforhold, da  

 det kun beskriver de såkaldte "listevirksomheder", der ofte blot er  

 afdelinger af virksomheden.
Til gengæld går kravet i  

 ledelsesberetningen ud på en overordnet omtale af virksomhedens  

 miljøpolitik og  ledelse samt tilstedeværelsen af  

 væsentlige miljøgodkendelser.
Herunder kan beskrives den  

 indvirkning, som disse forhold har for virksomhedens forventede udvikling.
Er  

 det eksterne miljø ikke af betydning ved driften af virksomheden, kan  

 beskrivelsen helt undlades.
Kravet om oplysning i ledelsesberetningen om  

 disse miljøforhold blev ikke anbefalet i Regnskabsrådets rapport  

 (afsnit 10.5). I stedet indeholdt rapporten et oplysningskrav om, hvilke  

 beløb virksomheden i regnskabsåret havde benyttet til  

 miljøforhold (afsnit 10.4). Rådet har imidlertid  

 efterfølgende tilsluttet sig, at beløbsoplysningerne erstattes  

 af en verbal beskrivelse i ledelsesberetningen.
Ønsker virksomheden frivilligt at medtage en  

 beskrivelse af det interne arbejdsmiljø, vil ledelsesberetningen  

 være en hensigtsmæssig placering.
Beskrivelsen af det interne  

 arbejdsmiljø skal dog kunne adskilles fra beskrivelsen af det eksterne  

 miljø, således at læseren ikke bliver i tvivl om, hvad der  

 vedrører det ene eller det andet.
Også her er det et  

 spørgsmål om, hvad der er nødvendigt for at vise et  

 retvisende billede.
Er oplysningen ikke nødvendig for at skabe et  

 finansielt retvisende billede, men virksomheden ønsker at oplyse om de  

 nævnte forhold, kan der være meget, der taler for at  

 aflægge en supplerende beretning herom, der i sig selv skal give et  

 retvisende billede inden for de i forslagets § 14 omhandlende rammer.
I lighed med gældende lovs § 56, stk. 2, nr. 3, skal  

 virksomheden omtale eventuelle forsknings- og udviklingsaktiviteter, da  

 oplysning herom er relevant ved bedømmelse af virksomhedens  

 fremtidsudsigter, jf. nr. 5 . Som noget nyt retter kravet sig ikke kun  

 mod virksomheder, der selv forsker i eller udvikler produkter m.v.
Også  

 virksomheder, som f.eks. har udskilt forsknings og udviklingsaktiviteterne  

 til en dattervirksomhed, skal beskrive aktiviteterne, hvis disse  

 udføres for virksomheden.
Oplysningskravet skal iagttages uanset om  

 eventuelle udviklingsprojekter indregnes i balancen som aktiv.
Det er op til  

 den enkelte virksomheds ledelse at fastsætte beskrivelsens omfang og  

 detaljeringsgrad.
Har virksomheden filialer i udlandet, skal ledelsens  

 beretning indeholde oplysninger om filialerne, jf. nr. 6.  

 Oplysningskravet er en videreførelse af nugældende krav, som  

 indebærer, at der som minimum skal oplyses om filialens navn og  

 hjemsted.
Hvis filialen er af særlig betydning for den samlede  

 aktivitet, bør der gives yderligere relevante oplysninger.
Til  

 gengæld fremgår det af væsentlighedsforudsætningen i  

 forslagets § 13, stk. 1, nr. 3, at der ikke kræves oplysning om  

 uvæsentlige filialer, medmindre de tilsammen udgør en betydelig  

 information.
 De fra gældende lov videreførte bestemmelser  

 implementerede i sin tid 4. direktivs artikel 46. Endvidere beskriver  

 Regnskabsvejledning 12 ledelsens årsberetning og udfylder i et vist  

 omfang lovens krav.
Til § 100 Statslige aktieselskaber og børsnoterede selskaber  

 skal efter gældende lovs § 56, stk. 3, omtale årets resultat i  

 forhold til tidligere udmeldte forventninger samt begrunde eventuelle  

 forskelle.
Forslaget indebærer i overensstemmelse med  

 Regnskabsrådets rapport (afsnit 10.5.2.5), at også andre  

 mellemstore og store virksomheder omfattes af et tilsvarende krav.
Kravet er  

 relevant i relation til regnskabsbrugers forvaltningskontrol og har tillige  

 betydning for regnskabsbrugers mulighed for at vurdere, om virksomhedens  

 udmeldinger om forventningerne, jf. forslagets § 99, er realistiske, eller om  

 de f.eks. til stadighed er for optimistiske.
Kravet om beskrivelse af  

 årets resultat i forhold til forventet udvikling og begrundelse af  

 forskelle skal opfyldes, uanset om virksomheden har offentliggjort et  

 forventet resultat med beløb, et resultatinterval eller blot beskrevet  

 den forventede udvikling verbalt.
 Se det supplerende krav til disse oplysninger for  

 statslige aktieselskaber og børsnoterede selskaber i § 107, stk.  

 2.
Til § 101 Statslige aktieselskaber skal efter gældende lovs §  

 56, stk. 4, oplyse en række hoved- og nøgletal for  

 indeværende år samt de fire foregående år.  

 Tilsvarende gælder for børsnoterede selskaber.
Med forslagets  

 § 101 udstrækkes bestemmelsen som anbefalet i Regnskabsrådets  

 rapport (afsnit 10.5.2.3), til også at omfatte mellemstore og store  

 virksomheder.
Hoved- og nøgletallene skal muliggøre en  

 meningsfuld sammenligning af årsregnskaberne for en 5 års  

 periode, så regnskabsbruger bibringes et hurtigt overblik over  

 virksomhedens økonomiske udviklingsretning og -hastighed.
Hvis tallene  

 ikke er sammenlignelige på grund af ændret regnskabspraksis m.v.,  

 skal de så vidt muligt tilpasses, så sammenligneligheden  

 opnås, jf. henvisningen til forslagets § 24, stk. 1, 2. og 3. pkt.
En  

 foretaget tilpasning skal angives og behørigt begrundes.
Manglende  

 sammenlignelighed skal tilsvarende begrundes.
Forslaget kræver oplyst nøgletal, som efter  

 virksomhedens forhold er nødvendige.
Nødvendighed må ses  

 i forhold til regnskabsbrugerens mulighed for at danne sig et fornuftigt  

 indtryk af udviklingen i virksomheden.
Se i øvrigt forslagets § 87,  

 nr. 4, vedrørende oplysninger om metoder ved beregning af  

 nøgletal.
Til § 102 Forslagets § 102 tilføjer endnu et element  

 på byggeklodsmodellen.
Kravene til bestanddele er i § 102 de samme som  

 i § 78. Det kræves i stk. 1, 3. og 4. pkt., at virksomheder  

 omfattet af klasse D dvs. børsnoterede og statslige aktieselskaber -  

 skal følge reglerne for klasse B og C med tillæg af de regler,  

 der følger af §§ 103-107 samt de få bestemmelser i klasse A, der  

 kan være relevante for erhvervsdrivende fonde og for interessent- og  

 kommanditselskaber med kapitalselskaber som interessenter henholdsvis  

 komplementarer.
I modsætning til § 78 ses der ikke her en risiko for  

 konflikt mellem D-klasseregler og de andre, da D-klassereglerne udelukkende  

 går ud på yderligere oplysningskrav.
Risikoen for konflikt fra §  

 78 er naturligvis stadig tilstede i forholdet mellem B- og C-klassereglerne,  

 hvorfor forrangsbestemmelsen er gentaget i forslagets 5. pkt .
Omfanget af tillægsregler i forhold til klasse C er  

 forholdsvis begrænset.
Disse regler suppleres af regler for  

 børsnoterede selskaber, der fastsættes af Københavns  

 Fondsbørs og i børslovgivningen.
Regnskabsaflæggelsen for  

 statslige aktieselskaber kan suppleres af bestemmelser i vedtægterne  

 for selskabet eller i oprettelsesloven for det enkelte statslige  

 aktieselskab.
I forbindelse med lovforberedelsen har det været  

 overvejet at indarbejde de krav, som børslovgivningen og  

 Københavns Fondsbørs stiller til børsnoterede selskabers  

 årsrapporter.
Det er imidlertid skønnet, at den forventede  

 udvikling inden for handel med værdipapirer, herunder etableringen af  

 tværnationale fondsbørser, stadigt stigende krav til  

 årsrapporterne, etablering af nye fondsbørser og autoriserede  

 markedspladser kræver en fleksibilitet i regelsættet, som ikke  

 kan tilbydes ved en lovregulering af området.
Hertil kommer  

 Europa-kommissionens tiltag, hvorefter alle børsnoterede virksomheder  

 skal følge de internationale standarder.
Reglerne for  

 børsnoterede selskaber vil således endnu en tid være  

 placeret i flere love.
Til § 103 Forslagets § 103 indebærer, at virksomheder  

 omfattet af klasse D   uanset størrelse   ikke kan benytte muligheden  

 i § 32, hvorefter visse poster i resultatopgørelsen kan sammendrages  

 under henvisning til påviselig skade for virksomheden i  

 konkurrencemæssig henseende.
Bestemmelsen viderefører  

 gældende lovs § 64c, stk. 1, 1. pkt.
Til § 104 Forslagets § 104 kræver oplysning om, hvilke  

 fysiske eller juridiske personer, der besidder 5 pct. eller mere af  

 virksomhedens pålydende kapital eller aktiekapitalens  

 stemmerettigheder, tillige med angivelse af den nøjagtige ejer- eller  

 stemmeandel.
Regnskabsbruger bliver hermed i stand til at se den enkelte  

 persons kapital- eller stemmeretsandel og får således indblik i  

 hvilken personkreds, der har væsentlig, betydelig eller blot nogen  

 indflydelse på virksomhedens ledelse og øvrige anliggender.
Børsnoterede virksomheder giver allerede i dag  

 oplysninger til Københavns Fondsbørs om, hvem der besidder  

 mindst 5 pct. af aktiekapitalens stemmerettigheder eller pålydende  

 værdi, samt om ændringer i besiddelsesforholdet med 5 pct.  

 mellemrum.
Disse oplysninger er offentligt tilgængelige.
Forslagets §  

 104 indebærer en skærpelse af oplysningskravet, da forslaget  

 kræver oplysninger i årsrapporten om nøjagtige ejer- eller  

 stemmeandele.
Til § 105 Forslagets § 105 viderefører gældende  

 lovs § 51 a, stk. 2, der dog udelukkende retter sig mod statslige  

 aktieselskaber, som er moderselskaber.
Et tilsvarende krav gælder for  

 børsnoterede selskaber, jf.
Regler for udstedere af  

 børsnoterede værdipapirer på Københavns  

 Fondsbørs A/S, § 20, stk. 6. Det skal oplyses, hvis ikke alle  

 dattervirksomheder revideres af mindst en af modervirksomhedens revisorer, en  

 af disses udenlandske samarbejdspartnere eller af en anerkendt international  

 revisionsvirksomhed.
Ved fortolkningen af begrebet "samarbejdspartnere" er  

 samarbejdets karakter afgørende.
Er der tale om et formaliseret  

 fagligt samarbejde, f.eks. i form af fælles retningslinjer for  

 kvalitetskontrol af revisionsarbejde, fælles revisionsmetodik m.v. vil  

 revisionsvirksomhederne være samarbejdspartnere i forslagets forstand.  

 Er der udelukkende tale om facilitetsmæssigt samarbejde, f.eks.  

 fælles edb-faciliteter, fælles indkøb m.v. er samarbejdet  

 ikke tilstrækkeligt i forslagets forstand.
Ved fortolkningen af  

 "anerkendt international revisionsvirksomhed" tillægges det betydning,  

 at revisionsvirksomheden er af en hvis størrelse, har et  

 internationalt samarbejde af en hvis karakter og fasthed, typisk i form af  

 repræsentationskontorer i andre lande end hjemlandet, og i  

 øvrigt nyder almindelig anerkendelse og tillid i de lande, hvor de  

 opererer.
Til § 106 I henhold til forslagets § 69, stk. 1, skal virksomheden  

 angive det samlede vederlag til medlemmer af ledelsen for deres funktion i  

 virksomheden, fordelt på hvert ledelsesorgan.
Det samme gælder  

 forpligtelser til at yde pension til de nævnte.
Herudover skal oplyses  

 om særlige incitamentsprogrammer.
Det foreslås, at  

 børsnoterede og statslige aktieselskaber i lighed med i dag, jf.  

 gældende lovs § 51, stk. 3, ikke skal kunne anvende  

 undtagelsesbestemmelsen i forslagets § 69, stk. 3. Oplysningerne om vederlag  

 m.v. skal derfor altid gives i disse virksomheder, uanset at  

 størrelsen for et enkelt medlems vederlag m.v. herved vises.
Til § 107 Forslagets § 107, stk. 1, skærper  

 oplysningskravet i gældende årsregnskabslovs § 56, stk. 3, nr. 2,  

 hvorefter der skal oplyses om de ledelseshverv, som virksomhedens  

 bestyrelses- og direktionsmedlemmer beklæder i danske aktieselskaber  

 bortset fra 100 pct. ejede datterselskaber.
Oplysningen skal sikre, at  

 navnlig aktionærer i et børsnoteret eller statsligt selskab kan  

 følge med i, hvilke ledelsesposter et ledelsesmedlem har påtaget  

 sig eller er ophørt med at varetage.
Der skal ikke gives oplysning om ledelseshverv, som  

 beklædes i den pågældende virksomheds 100 pct. ejede  

 datterselskaber, herunder disses datterselskaber.
I modsætning til  

 tidligere fortolkning skal der dog fremover gives oplysninger om  

 ledelseshverv i 100 pct. ejede datterselskaber af andre aktieselskaber,  

 selvom den pågældende samtidig har ledelseshverv i disse  

 selskabers moderselskab.
En anden fortolkning ville føre til  

 vilkårlighed, hvor alene et aktieselskabs status som datterselskab i en  

 fremmed koncern ville føre til, at regnskabsbrugerne ikke fik  

 oplysning om forholdet.
Stk. 2 viderefører de eksisterende regler  

 for statslige aktieselskabers og børsnoterede selskabers  

 opfølgning på udmeldte forventninger til fremtiden.
I  

 modsætning til andre virksomheder har disse selskaber pligt til  

 løbende at offentliggøre væsentlige ændringer i  

 forventningerne til fremtiden.
Endvidere har disse pligt til at give  

 sådanne oplysninger i halvårsrapporten.
Til § 108 Forslagets § 108 viderefører gældende  

 lovs § 64, stk. 4, hvorefter Erhvervsministeren ved bekendtgørelse kan  

 fravige lovens regler om statslige aktieselskaber, hvis dette er  

 nødvendigt for til stadighed at sikre den ligestilling mellem  

 statslige aktieselskaber og børsnoterede selskaber, som var forudsat  

 ved lovændringerne herom i 1995 og 1996. Bestemmelsen indeholder ikke  

 hjemmel til at pålægge børsnoterede selskaber yderligere  

 krav.
 Reglerne for børsnoterede selskaber er fastsat i  

 værdipapirhandelsloven, betingelsesbekendtgørelsen og regler for  

 udstedere af børsnoterede værdipapirer på  

 Københavns Fondsbørs.
Til § 109 En koncern består af en modervirksomhed og dennes  

 dattervirksomheder.
Modervirksomheder er defineret i bilag 1, B, nr. 4.  

 Definitionen svarer til gældende lovs § 1, stk. 2, nr. 6, der er en  

 implementering af de obligatoriske bestemmelser i 7. direktivs artikel 1,  

 stk. 1, og de valgfrie bestemmelser i artikel 1, stk. 2, litra b, suppleret  

 med bestemmelserne i direktivets artikel 2 om beregningen af  

 stemmerettigheder m.v.
Materielt er der ikke ændret på  

 bestemmelsen i forhold til gældende ret.
Af praktiske grunde er  

 lovforslagets definitioner placeret i et bilag, således at  

 læserne bedre kan finde definitionerne, der ofte har betydning vidt  

 forskellige steder i lovforslaget.
En selskabsretlig og forretningsmæssig fornuftig  

 spredning af aktiviteter på forskellige juridiske enheder, hvori  

 modervirksomheden har bestemmende indflydelse (dattervirksomheder), kan i  

 regnskabsmæssig henseende få en væsentlig indflydelse  

 på de udsagn, der skal gives af modervirksomheden i dets  

 årsregnskab, idet virksomhedens årsregnskab derved ikke  

 længere indeholder så detaljeret information om disse aktiviteter  

 som før spredningen.
Derfor kræves det, at modervirksomheden  

 aflægger koncernregnskab, der viser koncernens forhold, som om der er  

 tale om en samlet virksomhed.
Koncernregnskabet udarbejdes ved at sammendrage  

 moder- og dattervirksomhedernes regnskaber og fjerne alle interne forhold,  

 således at kun de koncerneksterne forhold, der er relevante for  

 omverdenen, vises.
Det er i princippet det samme, der sker i et  

 årsregnskab, hvor man heller ikke indregner interne bevægelser,  

 f.eks. et internt salg af varer fra en afdeling til en anden.
Ved en koncernetablering består både den  

 erhvervende virksomhed (modervirksomheden) og den erhvervede virksomhed  

 (dattervirksomheden) naturligvis fortsat.
Koncernregnskabets fjernelse af de  

 selskabsretlige slør mellem virksomhederne sker kun med henblik  

 på aflæggelse af koncernregnskabet.
Ved fusion sker der i  

 princippet det samme.
Regnskaberne lægges sammen, og man fjerner de  

 interne forhold, således at kun de for omverdenen relevante eksterne  

 forhold fremgår af regnskabet for den fusionerede virksomhed.
Her er  

 det selskabsretlige slør imidlertid helt væk, idet der efter  

 fusionen kun er én virksomhed tilbage.
Denne regnskabsmæssige lighed mellem de to sæt  

 af dispositioner betyder, at det er praktisk at behandle koncernregnskaber og  

 fusionsregnskaber i sammenhæng.
Derfor er de to sæt samlet i  

 dette afsnit.
Ved spaltning af virksomheder indgår der ofte  

 fusions-elementer i den samlede disposition.
Afsnittet indeholder derfor  

 også en bestemmelse, der tillige gør reglerne anvendelige  

 på spaltning.
Det er også princippet i IAS 22, der  

 grundlæggende ikke skelner synderligt mellem "economic" eller "legal  

 merger" (koncernetablering eller fusion). Koncernregnskabsreglerne findes  

 navnlig i IAS 27, der i store træk svarer til forslagets og 7.  

 direktivs regler.
Afsnittet indeholder to sæt af regler for  

 koncernregnskaber. Ét sæt   kapitel 13   der afgør hvilke  

 virksomheder, der skal aflægge koncernregnskaber.
Her forudsættes  

 det, at selve det regnskabsmæssige koncernbegreb er defineret, jf.  

 bilag 1, B.
Et andet sæt   kapitel 14   omhandler, hvorledes  

 koncernregnskaber udarbejdes, herunder hvilke dattervirksomheder der kan  

 udeholdes af koncernregnskabet som sådan.
Reglerne om koncernbegrebet og udeholdelse søger  

 tilnærmelsesvist at udsondre den reelle, økonomiske koncern, som  

 er relevant for regnskabsbrugerne.
Den behøver altså ikke at  

 være den samme som den selskabsretlige koncern, til trods for at det  

 selskabsretlige og det økonomiske koncernbegreb ligger tæt  

 på hinanden.
Det samme gælder for det konkurrenceretlige  

 koncernbegreb, for slet ikke at tale om det skatteretlige begreb.
Begreberne  

 er forskellige, fordi de skal tilgodese forskellige formål.
 Reglerne om koncernregnskaber er drøftet mere  

 detaljeret i Regnskabsrådets rapport, afsnit 11.
Forslaget bestemmer i stk. 1, at  

 modervirksomheder, der er aktieselskaber, partnerselskaber  

 (kommanditaktieselskaber), anpartsselskaber, erhvervsdrivende fonde eller  

 erhvervsdrivende virksomheder med begrænset ansvar omfattet af lov om  

 visse erhvervsdrivende virksomheder samt de interessentskaber og  

 kommanditselskaber, i hvilke alle interessenter eller komplementarer er  

 kapitalselskaber, skal aflægge koncernregnskab.
Dette svarer til  

 forslagets § 3, stk. 1, og til gældende ret.
 For videre at sikre overensstemmelse mellem  

 modervirksomhedens årsregnskab og koncernregnskabet er det bestemt i  

 forslagets § 4, stk. 4, at meget små erhvervsdrivende virksomheder med  

 begrænset ansvar omfattet af lov om visse erhvervsdrivende  

 virksomheder, der er modervirksomhed for en koncern, der skal aflægge  

 koncernregnskab efter denne lov, skal aflægge årsregnskab uanset  

 modervirksomhedens egen størrelse.
Det fremgår af bestemmelserne i kapitel 14, at  

 koncernregnskabet som udgangspunkt skal udarbejdes efter reglerne for  

 virksomheder, der skal følge regnskabsklasse C.
Virksomheder i klasse  

 A eller B, der som følge af forslagets stk. 1 skal aflægge  

 koncernregnskab   der jo som minimum er krævet for koncerner på  

 størrelse med virksomheder i klasse C   skal efter forslagets § 7,  

 stk. 4, selv udarbejde årsregnskab, som om de var i klasse C.  

 Baggrunden for dette er, at det ikke ville være hensigtsmæssigt,  

 at en koncern, der ledes af en virksomhed med begrænset ansvar, slet  

 ikke skulle aflægge koncernregnskab, når koncernen opfylder  

 betingelserne for at skulle aflægge et koncernregnskab.
Hertil kommer,  

 at der uden denne regel ville være rig mulighed for omgåelse af  

 koncernregnskabsreglerne ved i toppen af en stor koncern at etablere en lille  

 holdingvirksomhed omfattet af lov om visse erhvervsdrivende virksomheder, der  

 på grund af lave værdiansættelser ville falde under  

 størrelsesgrænsen i forslagets § 4, stk. 1.
Forslagets §§ 110-112 stiller undtagelser til eller  

 beskæringer i koncernregnskabspligten.
Disse undtagelser gælder  

 efter forslagets stk. 2, 1. pkt., ikke for modervirksomheder, der skal  

 følge reglerne i klasse D, dvs. statslige aktieselskaber og  

 aktieselskaber, hvis værdipapirer er noteret på  

 fondsbørsen i Danmark, i en EU-stat eller i en EØS-stat.  

 Endvidere foreslås det i 2. pkt., at de  

 størrelsesbetingede undtagelser i forslagets § 110 ikke gælder,  

 hvis en dattervirksomhed i den pågældende koncern er en  

 virksomhed i klasse D.
Til § 110 Forslagets § 110 indeholder højeste  

 grænse for at undtage koncerner fra koncernregnskabspligten.  

 Grænserne er principielt uændret i forhold til nugældende  

 lovs § 2 c, jf. 7. direktivs artikel 6. Dog er direktivernes  

 størrelsesgrænser forøget med 25 % ved  

 ændringsdirektiv 1999/60/EF af 17. juni 1999. Forslaget betyder i  

 lighed med gældende lov, at koncerner på størrelse med  

 små virksomheder kan undlade at aflægge koncernregnskab.  

 Modervirksomhedens størrelse er uden betydning for pligten til at  

 aflægge koncernregnskab.
Direktivet tillader også mellemstore koncerner at  

 undlade at aflægge koncernregnskab, men ligesom hidtil udnytter  

 forslaget ikke direktivets størrelsesgrænser fuldt ud.
Forud for  

 implementeringen af 7. direktiv i 1990 skulle alle koncerner uanset  

 størrelse aflægge koncernregnskaber.
Dengang antog man, at  

 indførelse af undtagelse for små koncerner måtte  

 medføre, at antallet af modervirksomheder, der skulle aflægge  

 koncernregnskab, ville blive reduceret med mellem 60 og 75 %. Ud fra en  

 vurdering af at koncernregnskaber er meget betydningsfulde for  

 regnskabsbrugerne, til tider måske mere vigtige end  

 årsregnskaber, synes en yderligere reduktion af regnskabsbrugernes  

 adgang til at få relevante oplysninger om efter danske forhold  

 betydningsfulde virksomheder betænkelig.
Der synes ikke at være  

 sket sådanne ændringer i virksomhedsstrukturen siden 1990, at  

 viden om denne størrelse virksomheder skulle være mindre  

 påtrængende.
Mange små koncerner skyldes skattemæssige  

 hensyn og består formentligt alene af et holdingselskab og et eller to  

 datterselskaber.
Hvis der ikke er store mellemværender og transaktioner  

 mellem sådanne, typisk små selskaber, således at koncernens  

 omtrentlige tal ofte kan læses ud fra en sammenstilling af selskabernes  

 egne årsregnskaber, er der ikke større betænkelighed ved  

 at fastholde små koncerners fritagelse for aflæggelse af  

 koncernregnskab.
En anden stor gruppe af små koncerner er  

 underkoncerner, der i stort omfang vil være fritaget i forvejen  

 på grund af reglerne i gældende lovs § 2 a, der  

 videreføres i forslagets § 112. Her er der en anden situation, fordi  

 det manglende koncernregnskab til dels kompenseres ved et trinhøjere  

 koncernregnskab.
Se nedenfor under bemærkningerne til § 112.
 Der henvises i øvrigt til Regnskabsrådets  

 rapport, afsnit 11.2.3, om et rimeligt forhold mellem nytten af  

 regnskabsoplysninger og omkostningerne med at fremskaffe disse.
Stk. 2 anfører hvilken beregningsmetode, som  

 skal anvendes ved beregningen af, hvorvidt størrelsesgrænserne  

 overskrides.
Bestemmelsen foreskriver, at der ikke skal foretages intern  

 eliminering inden beregningen.
Stk. 3 viderefører den nuværende  

 bestemmelse.
Fordelen ved at have en to-års periode er, at et enkelt  

 år med over- eller underskridelse af størrelserne ikke uden  

 videre medfører ændringer i koncernregnskabspligten.
 I overensstemmelse med hidtidig praksis kan nyetablerede  

 koncerner ikke anvende lempelsesbestemmelsen, hvis de ved aflæggelsen  

 af deres første koncernregnskab kan konstatere, at 2 af de 3  

 størrelsesgrænser i stk. 1 er overskredet.
Til § 111 Forslagets § 111, stk. 1, lovfæster hidtidig  

 fortolkningspraksis, hvorefter en modervirksomhed i de tilfælde, hvor  

 den eneste eller samtlige dattervirksomheder kan eller skal udeholdes af  

 konsolideringen, slet ikke behøver at udarbejde koncernregnskab, jf.  

 nuværende lovs § 2 b og 7. direktivs artikel 13 og 14.
 Stk. 2 viderefører den gældende  

 administrative praksis, hvorefter en erhvervsdrivende fond, der kan udeholdes  

 af sit eget koncernregnskab, også kan undlade at aflægge  

 koncernregnskab, hvis der kun er én dattervirksomhed, jf.  

 gældende lovs § 28, stk. 4, i lov om erhvervsdrivende fonde.
Til § 112 Efter gældende lovs § 2 a kan en dansk  

 modervirksomhed for en underkoncern indsende et koncernregnskab for en  

 modervirksomhed højere oppe i en storkoncern i stedet for selv at  

 aflægge eget koncernregnskab, forudsat modervirksomheden hører  

 under lovgivningen i et EU-land eller i et andet land, hvormed  

 Fællesskabet har indgået en juridisk bindende aftale om de her  

 omhandlede forhold, f.eks. et EØS-land, jf. 7. direktivs artikel 7 og  

 8. Direktivets artikel 11 tillader noget tilsvarende for en højere  

 modervirksomhed, der ikke henhørte under en medlemsstat, f.eks. en  

 amerikansk modervirksomhed, men denne var ikke implementeret af Danmark.
Regnskabsrådets rapport foreslår, at Danmark  

 nu implementerer 7. direktivs artikel 11, selvom denne ikke er obligatorisk.  

 Hvis man ønsker at fremme udenlandske investeringer i Danmark,  

 forekommer det uheldigt ikke at tillade en sådan ordning også for  

 tredjelandes modervirksomheder.
Til gengæld skal det kompenserende  

 koncernregnskab for den udenlandske modervirksomhed opfylde visse  

 kvalitetskrav.
Kvalitetskravet har som forudsætning, at  

 koncernregnskaber, der udarbejdes efter 7. direktiv, har en kvalitet, der  

 tilfredsstiller regnskabsbrugerne.
Situationen er mere blandet uden for EU.  

 Imidlertid har udviklingen ført med sig, at koncernregnskaber, der  

 udarbejdes efter de internationale regnskabsstandarder (IAS) eller   normalt  

   efter de amerikanske regler (US-GAAP), må anses for uden videre at  

 opfylde kvalitetskravet.
Det er dog alene Europakommissionen og i sidste ende  

 EF-domstolen, der er berettiget til at fastslå generelt, hvorvidt et i  

 forhold til EU udenlandsk   eller internationalt   sæt af  

 regnskabsregler kan anvendes uden videre.
Medlemsstaterne hver for sig kan  

 kun skønne herover konkret.
Kvalitetskravet har lighedspunkter med  

 kvalitetskravet til koncernregnskaber for udenlandske virksomheder fra  

 tredjelande, der udøver aktiviteter via en filial her i landet, jf.  

 forslagets § 144, stk. 2.
De nugældende regler har været meget anvendt  

 af danske underkoncerner af koncerner med hovedsæde i EU.
I  

 almindelighed har reglerne ikke givet anledning til vanskeligheder.
I  

 realiteten vil et trinhøjere koncernregnskab normalt have  

 større relevans for regnskabsbrugerne end underkoncernens eget  

 koncernregnskab.
Der har været rejst tvivl om, hvorvidt  

 gældende lovs § 2 a var helt i overensstemmelse med direktivet.
Et  

 væsentligt element i reglerne er beskyttelsen af et mindretals ret til  

 at modsætte sig, at der ikke aflægges koncernregnskab for  

 underkoncernen.
I gældende lov kan virksomhedsdeltagere, der ejer  

 mindst 10% af kapitalandelene i virksomheden, kræve et koncernregnskab  

 for den danske underkoncern.
Direktivets artikel 7, der er obligatorisk for  

 medlemsstaterne, giver imidlertid en væsentligt mindre minoritet ret  

 til at blokere for udnyttelsen af reglen.
For at tilgodese dette hensyn er beskyttelsen i stk. 1,  

 nr. 1, opdelt i to litra, hvor litra b indeholder den hidtidige regel  

 (artikel 8), medens litra a (artikel 7) reelt fører til, at en enkelt  

 minoritetsdeltager kan blokere anvendelsen af undtagelsesmuligheden.  

 Forslaget kombinerer de to nævnte artikler, hvilket medfører, at  

 der forekommer to sæt af beskyttelsesregler.
Sættet i litra a  

 tilgodeser navnlig de tilfælde, hvor enkelte medlemmer af ledelsen  

 eller nærtstående parter ejer minoritetsaktier.
Her vil  

 indsigelser formentlig være sjældne.
I øvrigt vil det  

 højere moderselskab   i hvert fald for dattervirksomheder, der er  

 aktie- eller anpartsselskaber   altid kunne tvangsindløse den  

 pågældende minoritet.
 Sættet i litra b tilgodeser derimod især de  

 tilfælde, hvor der er en faktisk, typisk ledelsesfjern minoritet, der  

 meget vel kan have interesse i et koncernregnskab på det lavere niveau.  

 Her er ikke nødvendigvis adgang til at tvangsindløse  

 minoriteten.
Til § 113 Ligesom i gældende lovs § 2 d forudsættes det,  

 at de modervirksomheder, der kan undlade at aflægge koncernregnskab,  

 fordi det er en lille koncern, eller fordi man anvender en højere  

 modervirksomheds koncernregnskab, kan have behov for alligevel at udarbejde  

 det pågældende koncernregnskab.
Forslagets § 113, 1. pkt.,  

 fortsætter med denne antagelse, idet bestemmelsen dog redaktionelt er  

 tilpasset ordlyden af bestemmelsen i forslagets § 2, stk. 4, hvorefter der  

 med hensyn til visse oplysningskrav sondres mellem, om det  

 pågældende frivilligt udarbejdede regnskab kun er til  

 virksomhedens eget brug eller påtænkes brugt overfor  

 udenforstående.
Der forudsættes ikke nogen væsentlig  

 forskel i forhold til gældende lov.
Formålet er at sikre, at  

 koncernregnskaber, der bruges i forhold til tredjemand, ikke bliver helt  

 usammenlignelige i forhold til omverdenens forventninger til et  

 koncernregnskab.
På grund af undtagelserne for små koncerner er  

 reglerne for koncernregnskaber indrettet på mellemstore og store  

 koncerner.
Imidlertid må man forvente, at langt de fleste frivillige  

 koncernregnskaber udarbejdes for koncerner, der er små i lovens  

 forstand.
Derfor tillader forslagets 2. pkt., at de  

 pågældende koncernregnskaber med hensyn til de regler, der tages  

 fra årsregnskabsreglerne, udarbejdes efter reglerne i klasse B,  

 når undtages fra reglerne om kapitalandele i associerede virksomheder  

 m.v., der kræver anvendelse af equity-metoden efter forslagets §  

 84.
Forslaget indebærer imidlertid kun anvendelse af  

 reglerne om udarbejdelse af koncernregnskab.
Der er i lighed med  

 nugældende lov intet krav om revision eller indsendelse til Erhvervs-  

 og Selskabsstyrelsen af det frivillige koncernregnskab.
Til § 114 Kapitel 14 regulerer selve udarbejdelsen af  

 koncernregnskabet.
Dette sker for at kunne vise et "årsregnskab" for  

 koncernen, som om dens virksomheder var smeltet sammen til én  

 virksomhed.
Udarbejdelsen indebærer:
1)	afgørelse af, hvilke koncernvirksomheder, der skal med i  

 konsolideringen - § 114, 2)	sammendrag af de konsoliderede virksomheders regnskaber og  

 klassifikation - §§ 115 - 118, 3)	harmonisering af værdiansættelsen i de involverede  

 regnskaber - § 119, 4)	eliminering af de indbyrdes mellemværender, transaktioner og  

 fortjeneste/tab - § 120, 5)	udligning af modervirksomhedens kapitalandele i dattervirksomhederne  

 med disses egenkapital, herunder beregning af goodwill - §§ 121 - 123, 6)	pro rata konsolidering af fælles ledede virksomheder - §  

 124, 7)	udarbejdelse af konsoliderede noter m.v. til koncernregnskabet - §§  

 125   127, og 8)	udarbejdelse af ledelsesberetning til koncernregnskabet - §  

 128.
Forslagets § 114, stk. 1, fastslår, at alle  

 dattervirksomheder principielt skal indgå i konsolideringen, og at  

 dette skal ske ved fuld konsolidering.
Dvs. at den pågældende  

 dattervirksomheds regnskab indgår 100 % i konsolideringen uanset  

 modervirksomhedens andel af dattervirksomhedens kapital.
Pro rata  

 konsolidering, dvs. kun konsolidering i forhold til modervirksomhedens andel  

 af den pågældende virksomheds kapital, behandles under forslagets  

 § 124 vedrørende fælles ledede virksomheder.
Stk. 2 svarer til gældende lovs § 2 b, stk.  

 1, nr. 2 - 4, der i sin tid implementerede kravene i 7. direktivs artikel 13  

 om udeholdelse af dattervirksomheder af konsolideringen.
Der beskrives for  

 koncerner under almindelige virksomheder tre tilfælde (nr. 1, 2 og 3),  

 og et særligt tilfælde for koncerner under erhvervsdrivende fonde  

 (nr. 4), jf. nugældende § 28, stk. 4, i lov om erhvervsdrivende fonde.  

 Gældende lovs § 2 b, stk. 1, nr. 1 og stk. 2, indeholder desuden en  

 bestemmelse om udeholdelse på grund af dattervirksomhedens  

 ubetydelighed.
Denne retstilstand er opretholdt ved forslagets generelle  

 væsentlighedsregel i § 13, stk. 1, nr. 3, således at bestemmelsen  

 i gældende lov ikke er nødvendig længere.
Stk. 2, nr. 1, gør det muligt at undlade  

 konsolidering, hvis modervirksomheden ikke kan udøve de rettigheder,  

 der ellers var grundlaget for koncernforholdet.
Der kan f.eks. være  

 tale om en dattervirksomhed, der har hjemsted i et land, der på grund  

 af undtagelsestilstand eller andre særlige forhold lægger retlige  

 eller faktiske hindringer i vejen for udøvelse af den bestemmende  

 indflydelse på dattervirksomhedens ledelse eller ligefrem  

 båndlægger væsentlige aktiver af betydning for  

 erhvervsaktiviteterne.
Endvidere sigter reglen på de tilfælde,  

 hvor moderselskabet nok besidder flertallet af stemmerne i selskabet, men  

 på grund af f.eks. et stemmeloft er forhindret i at udøve  

 bestemmende indflydelse.
Stk. 2, nr. 2, giver mulighed for at udeholde  

 dattervirksomheden af konsolideringen, hvis modervirksomheden ikke kan  

 indhente de nødvendige oplysninger, f.eks. til brug for elimineringer  

 og værdiansættelse, inden for rimelig tid eller uden  

 uforholdsmæssigt store omkostninger.
Denne undtagelse bør  

 anvendes med forsigtighed, da det normalt vil være i regnskabsbrugers  

 interesse i stedet at basere koncernregnskabet på skønnede tal,  

 hvis usikkerhed oplyses i noterne.
Er der kun tale om uvæsentlige  

 manglende oplysninger, er det en følge af lovens almindelige  

 væsentlighedskrav, at dattervirksomheden under alle  

 omstændigheder skal medtages.
Små, men alligevel mere  

 væsentlige mangler kan også i stort omfang afhjælpes ved at  

 forklare usikkerhederne i noterne.
Stk. 2, nr. 3, tillader udeholdelse af  

 konsolidering, hvis dattervirksomheden alene besiddes med henblik på en  

 overdragelse, altså en midlertidig besiddelse, og dattervirksomheden  

 ikke tidligere har været konsolideret.
Dette vil f.eks. være  

 tilfældet, hvor kapitalandelene i dattervirksomheden er overtaget ved  

 inddrivelse af pantsikkerhed, eller hvor en virksomhed erhverver en anden  

 koncern, hvor det med det samme i forbindelse med erhvervelsen besluttes at  

 videresælge en eller flere af de nyerhvervede virksomheder.
Reglen  

 gælder derimod ikke de tilfælde, hvor en i gennem længere  

 tid medkonsolideret virksomhed skal afhændes.
Dette er præciseret  

 ved en tekst, der er inspireret af den engelske regel i Companies Act 1985  

 Section 229 (3)(c). Er der truffet beslutning om at sælge en  

 dattervirksomhed, og afventer gennemførelsen af salget alene  

 færdiggørelse af formaliteter, kan den pågældende  

 dattervirksomhed tages ud af konsolideringen og behandles som afhændet,  

 jf. forslagets § 13, stk. 1, nr. 2 (substansforudsætningen).
Stk. 2, nr. 4, svarer til nugældende § 28,  

 stk. 4, i lov om erhvervsdrivende fonde og er medtaget som følge af  

 inddragelse af regnskabsreglerne for erhvervsdrivende fonde i forslaget.
Der  

 er foretaget redaktionelle ændringer, navnlig som en kodificering af  

 praksis ved at præcisere, at moderfonden skal have en meget  

 begrænset erhvervsaktivitet.
Dette begreb findes tilsvarende i § 1,  

 stk. 3, i lov om erhvervsdrivende fonde og omfatter f.eks. fonde, der som  

 almennyttig aktivitet (ikke erhvervsmæssigt) driver et museum, men  

 samtidig udlejer en enkelt mindre beboelseslejlighed i samme bygning på  

 markedsvilkår.
Bestemmelsen som sådan tilgodeser de  

 tilfælde, hvor erhvervsaktiviteterne er placeret i  

 dattervirksomhederne, og fonden ikke direkte eller indirekte deltager i disse  

 aktiviteter.
Her kan det være hensigtsmæssigt at aflægge  

 koncernregnskabet uden at inddrage moderfondens årsregnskab,  

 således at koncernregnskabet i det store hele kun beskriver  

 erhvervsaktiviteterne.
Stk. 3 er en tilpasning af gældende lovs § 2  

 b, stk. 3. Efter 7. direktivs artikel 14, stk. 1, skal dattervirksomheder og  

 herigennem eventuelt også hele underkoncerner udelades af et  

 konsolideret regnskab, hvis dets medtagelse vil stride mod pligten til at  

 give et retvisende billede.
Direktivet understreger, at reglen ikke kan  

 benyttes alene, fordi en virksomheds aktiviteter f.eks. er handel eller  

 tjenesteydelser, og den øvrige koncern driver industriaktiviteter.
At  

 der er tale om et virksomhedskonglomerat er altså ikke  

 tilstrækkeligt til, at bestemmelsen skal benyttes.
I realiteten blev bestemmelsen i sin tid indføjet i  

 direktivet for at tilgodese situationen i koncerner med handel, industri  

 eller tjenesteydelser m.v., der havde en finansiel virksomhed som f.eks. en  

 bank eller et forsikringsselskab som dattervirksomhed.
Her ville den  

 finansielle virksomheds regnskab være udarbejdet efter helt andre  

 principper og klassifikationer end den øvrige koncern.
Når  

 bestemmelsen blev udformet så bredt, skyldtes det, at man ikke kunne  

 overskue, hvorvidt der var andre virksomheder, hvis forhold til en almindelig  

 koncern ville ligne de nævnte finansielle virksomheders, ligesom man  

 måtte tage højde for den finansielle sektors forskellige  

 struktur i medlemslandene.
Direktivbestemmelsen har været kritiseret fra  

 internationalt hold, hvor man finder udeholdelse af virksomheder af  

 konsolideringen skadelig og foreslår andre måder at løse  

 de eventuelle forskelle på, typisk ved yderligere oplysning.
Der er  

 direkte modstrid mellem IAS 27 og direktivet på dette punkt.  

 Europakommissionen har som konsekvens heraf nedtonet betydningen af artikel  

 14, således at det indskærpes, at bestemmelsen kun skal bruges  

 meget sjældent, jf. her Europa-kommissionens Fortolkningsmeddelelse af  

 20. januar 1998, afsnit 57 og 58. Der har været forsøg på  

 at udnytte den brede formulering til uretmæssigt at udeholde  

 virksomheder af koncernregnskabet.
Forslaget søger derfor at stramme  

 bestemmelsen ved at konkretisere de typiske anvendelsestilfælde  

 finansielle virksomheder   og blot lade en mulighed stå åben for  

 situationer, der ligger tæt op ad typetilfældene.
 Bestemmelsen i gældende lov om, at virksomheder, som  

 udeholdes fra konsolideringen efter stk. 3, skal måles efter indre  

 værdis metode bortfalder, da værdien af kapitalandele i  

 dattervirksomheder fremover under alle omstændigheder skal måles  

 efter denne metode i årsregnskabet og overføres til  

 koncernregnskabet, jf. forslagets § 84, der via § 119, stk. 1, gøres  

 anvendelig på koncernregnskabet.
Til § 115 Forslagets § 115 viderefører gældende  

 lovs § 57 med hensyn til koncernreglernes hovedprincip: det såkaldte  

 past-equity-princip.
Dette fastslår, at de konsoliderede virksomheders  

 aktiver, forpligtelser og egenkapital, økonomiske stilling samt  

 resultatet fra koncernetableringstidspunktet skal beskrives, som om de  

 tilsammen udgør en enkelt virksomhed.
Formålet med aflæggelse af et koncernregnskab  

 er at tilgodese behovet hos koncernens interessegrupper for oplysning om hele  

 koncernens økonomiske udvikling uden hensyn til de grænser, som  

 internt afstikkes af den juridiske strukturering.
Koncernen udgør  

 reelt en økonomisk enhed, hvis regnskab meget ofte er mere relevant  

 for regnskabsbrugerne end modervirksomhedens årsregnskab.
Den ofte  

 betydelige samhandel og væsentlige mellemværender m.v. mellem  

 virksomhederne nødvendiggør en samlet oversigt, som kun et  

 konsolideret regnskab giver.
De seneste årtiers udvikling hen imod  

 stadig større og ofte mere komplekse koncerner betyder, at  

 regnskabslæseren har fået et stigende behov for et dokument, som  

 kan give et samlet overblik.
Til § 116 Forslagets § 116, stk. 1, slår på samme  

 måde som § 11 i gældende årsregnskabsbekendtgørelse  

 fast, at koncernregnskabet skal slutte samme dato som modervirksomheden, og  

 at koncernen dermed også skal have samme regnskabsår som  

 modervirksomheden.
Dette er en implementering af 7. direktivs artikel 27.
Hvis dattervirksomhedens balancedag ligger mindre end tre  

 måneder forud for modervirksomhedens balancedag, accepteres det efter  

stk. 2, at dattervirksomhedens balance uden videre anvendes i  

 konsolideringen.
Her skal der oplyses særskilt om betydningsfulde  

 hændelser i den mellemliggende periode, jf. forslagets § 125, stk. 2,  

 nr. 2. Herved undgår dattervirksomheden at skulle udarbejde endnu en  

 balance pr. moderselskabets balancedato.
Den bedste løsning er  

 naturligvis, at de to virksomheder har samme balancedato og forslagets § 15,  

 stk. 4, foreskriver da også, at de to datoer så vidt muligt skal  

 være ens.
Er den mellemliggende periode imidlertid mere end tre  

 måneder, bliver dattervirksomheden under alle omstændigheder  

 nødt til at udarbejde et perioderegnskab pr. koncernens   dvs.  

 modervirksomhedens   balancedato til brug for konsolideringen Til § 117 Forslagets § 117, stk. 1, 1. pkt., beskriver  

 sammendragsmetoden, hvor ensartede poster i de konsoliderede regnskaber  

 lægges sammen post for post.
Bestemmelsen viderefører  

 gældende lovs § 58, stk. 2, samt gældende  

 årsregnskabsbekendtgørelses § 14, stk. 1, 2. pkt.
Stk. 1, 2. pkt., kræver, at der sker de  

 tilpasninger, der følger af de særlige forhold, som gør  

 sig gældende for koncernregnskaber.
Det vil navnlig være  

 tilfældet med hensyn til omklassifikationer, fordi nogle poster  

 får en anden rolle i koncernsammenhæng, end hvis de kun betragtes  

 ud fra det enkelte selskabs synsvinkel.
Endvidere forekommer der i  

 koncernregnskabet poster, som ikke findes i årsregnskabet, f.eks.  

 minoritetsinteressers andel af egenkapital og resultat.
 Da koncernregnskabet beskriver koncernen, kan resultater  

 af dattervirksomheders aktiviteter fra før koncernetableringen ikke  

 indregnes i koncernresultatet, jf. stk. 2. På tilsvarende  

 måde skal resultatet fra dattervirksomheden kun indgå frem til  

 det tidspunkt, hvor koncernforholdet ophører, f.eks. fordi  

 dattervirksomheden afhændes, jf. stk. 3.
Til § 118 Forslagets § 118, stk. 1, indebærer, at alle  

 lovens almindelige bestemmelser om opstilling og klassifikation m.v. anvendes  

 på koncernregnskabet.
Derved videreføres gældende  

 årsregnskabsbekendtgørelses § 10, stk. 1. Af hensyn til lovens  

 opdeling i regnskabsklasser bestemmes det, at det lovpligtige koncernregnskab  

 som minimum skal følge reglerne i regnskabsklasse C.
Skal  

 modervirksomheden følge reglerne i klasse D, er forskellen med hensyn  

 til klassifikation blot, at der ikke kan undtages for kravet om oplysning om  

 nettoomsætning.
 Stk. 2 viderefører gældende  

 årsregnskabsbekendtgørelses § 13 med hensyn til klassifikation  

 af poster vedrørende dattervirksomheder, der ikke indgår i  

 konsolideringen.
Stk. 3 er ny og tillader, at koncernens egenkapital  

 uanset kravet om sammendrag af post for post kan opstilles, så der kun  

 medtages de poster, som er nødvendige af hensyn til et retvisende  

 billede.
Det betyder bl.a., at reserver m.v. i egenkapitalen, hvis funktion  

 er at blokere for anvendelse af virksomhedens midler i den ene eller anden  

 sammenhæng, ikke behøver at fremstå særskilt, da  

 muligheden for at anvende reserver ikke er relevant i koncernregnskabet.
Stk. 4 viderefører delvist gældende  

 årsregnskabsbekendtgørelses § 12, der implementerer 7. direktivs  

 artikel 21 og 23. Bestemmelsen indeholder de nærmere krav til  

 præsentationen af minoritetsinteressernes andel af koncernens resultat  

 og egenkapital.
Muligheden for at klassificere minoritetsinteresserne som en  

 del af egenkapitalen er fjernet, da denne mulighed er i strid med IAS 27.  

 Fremover kan minoritetsinteresser alene placeres som en særskilt  

 hovedpost mellem Egenkapital og Forpligtelser.
Regnskabsrådet har  

 støttet denne tilpasning.
Minoritetsinteresser optræder, hvor  

 modervirksomheden ikke besidder 100% af kapitalandelene i en eller flere af  

 de konsoliderede virksomheder og er defineret i bilag 1, A, nr. 2.
 Koncerngoodwill og - badwill kan ikke modregnes med  

 hinanden, jf. modregningsforbudet i § 13, stk. 1, nr. 8. Dette skyldes, at en  

 modregning med fælles afskrivning af goodwill og badwill ville  

 være i strid med IAS 22. Dette er en skærpelse i forhold til  

 gældende ret.
Til § 119 Forslagets § 119, stk. 1, bestemmer i lighed med  

 gældende årsregnskabsbekendtgørelses § 16, at indregning  

 og måling skal ske i overensstemmelse med reglerne for  

 årsregnskaber, dvs. bestemmelserne i kapitel 7 og 10. Endvidere skal  

 metoder for indregning og måling være ensartede.
Dette er  

 også et udslag af hovedprincippet om, at koncernregnskabet skal  

 være et årsregnskab for den samlede virksomhed.
Ved henvisningen til reglerne for årsregnskaber og  

 hermed også forslagets § 84, der foreskriver pligt for virksomheder i  

 regnskabsklasse C til at anvende equity-metoden (regnskabsmæssig indre  

 værdi), er pligten efter 7. direktivs artikel 33 til at anvende denne  

 metode på kapitalandele i koncernens associerede virksomheder  

 implementeret på en anden måde end efter  

 årsregnskabsbekendtgørelsens § 18. Her blev det i en udtrykkelig  

 bestemmelse i koncernkapitlet foreskrevet, at equity-metoden skulle anvendes  

 i koncernregnskabet.
Nu sker det indirekte ved henvisningen til § 84.
Stk. 2, 1. pkt., fastslår, at de anvendte  

 metoder til indregning og måling af aktiver og forpligtelser som  

 hovedregel skal være de samme i modervirksomhedens årsregnskab og  

 i koncernregnskabet.
Anvendelse af forskellige metoder ville være i  

 strid med kravet om konsistens i forslagets § 13, stk. 1, nr. 7.
Det følger af forslagets § 13, stk. 1, nr. 3, at  

 metodeharmoniseringen kan undlades, hvis afvigelserne kun har  

 uvæsentlig betydning for et retvisende billede.
Af ordlyden i  

 forslagets § 119, stk. 2, "så vidt muligt" fremgår endvidere, at  

 omvurdering kan undlades, hvor det ikke er muligt at foretage den.
7. direktivs artikel 29, stk. 5, om regulering af  

 værdiansættelse af aktiver alene efter skattemæsssige  

 regler, er ikke implementeret, da denne er rettet mod de lande, hvor  

 årsregnskabet og de skattemæssige opgørelser er koblet  

 sammen.
Denne kobling findes stadig i en række lande, herunder  

 Tyskland, Frankrig og Sverige, men synes til en vis grad på tilbagetog  

 bl.a. under påvirkning af de internationale regnskabsstandarder, der  

 ikke har en sådan kobling.
Siden 1985 har der ikke været en  

 sådan kobling for selskaber i Danmark.
Ved harmoniseringen med reglerne  

 for de danske modervirksomheder forsvinder i øvrigt behovet for en  

 særregel om disse forhold.
Det fremgår af stk. 2, 2. pkt., at  

 regnskabsmæssige opgørelser fra dattervirksomhederne,  

 såfremt det er nødvendigt, skal omarbejdes således, at de  

 er opgjort i overensstemmelse med koncernens metoder for indregning og  

 måling.
Forslaget tilsigter i lighed med gældende lov ikke, at  

 der skal være harmoni mellem datterselskabets egne og koncernens  

 metoder.
Forskelle undgås dog ofte, men det kan særligt  

 være aktuelt for udenlandske dattervirksomheder, som er omfattet af  

 andre landes lovgivning.
Til § 120 Forslagets § 120, der viderefører  

 gældende årsregnskabsbekendtgørelses § 15, omhandler et  

 vigtigt led i konsolideringen.
Der sker her fuld (100%) eliminering, selvom  

 hvor stor en andel modervirksomheden har i dattervirksomheden.
Baggrunden  

 herfor er, at uanset andelen i kapitalen måske endda er lille i forhold  

 til kapitalens størrelse, så har modervirksomheden bestemmende  

 indflydelse og råder derfor over hele dattervirksomheden til koncernens  

 drift.
Derfor elimineres alle indbyrdes mellemværender, transaktioner  

 og gevinster/tab, der er opstået som følge af transaktioner  

 imellem koncernvirksomhederne.
Basis for reglen findes i 7. direktivs artikel  

 26.
Stk. 2 indeholder en undtagelse til kravet om  

 eliminering.
Det antages, at en sådan manglende eliminering ikke vil  

 påvirke regnskabslæserens vurdering af koncernregnskabets udsagn  

 væsentligt.
Spørgsmålet er dog omtvistet, da det er et  

 klart brud på enhedskonceptet i past-equity-metoden, der ellers er  

 direktivets og lovens hovedregel.
Det er en betingelse, at transaktionerne  

 har fundet sted på normale markedsvilkår, og at  

 transaktionspriserne således ikke afviger hverken i op- eller  

 nedadgående retning fra, hvad to uafhængige parter ville  

 aftale.
Eliminering kan også undlades, hvis der kun er tale  

 om ubetydelige beløb.
Dette følger allerede af forslagets § 13,  

 stk. 1, nr. 3. Vurderingen af, hvorvidt beløbene er af  

 uvæsentlig betydning, skal ske i forhold til den samlede koncern.
Til § 121 Forslagets § 121 omhandler 3 situationer, hvoraf den  

 første må karakteriseres som virksomhedsovertagelse og de to  

 andre som virksomhedssammenlægning.
Efter forslagets stk. 1 er udgangspunktet, at en  

 koncernetablering anses for at skulle foregå efter overtagelsesmetoden,  

 medmindre andet fremgår, således som det kan ses i de næste  

 to stykker.
Overtagelsesmetoden beskrives nærmere i § 122.
Efter forslagets stk. 2 kan koncernovertagelser,  

 der foregår inden for arms længde, hvor der ikke hersker  

 almindelige markedsvilkår, foretages uden indregning af goodwill eller  

 badwill.
Der er her tale om situationer, hvor det er den samme interesse, der  

 ejer begge virksomheder, således at der ikke sker en reel  

 prisfastsættelse, og dermed heller ikke er grundlag for at beregne  

 goodwill.
Det kan f.eks. være to dattervirksomheder inden for en  

 koncern, hvor det er den øverste modervirksomhed, der bestemmer det  

 hele, eller det kan være to virksomheder, der begge ejes af den samme  

 privatperson.
I almindelig praksis fastsættes der normalt heller ikke  

 goodwill i sådanne tilfælde.
Disse tilfælde er ikke  

 behandlet af de internationale standarder, jf. her IAS 22, der undtager dem.  

 Her kan sammenlægningsmetoden altså anvendes.
Metoden beskrives i  

 § 123.
I situationer, hvor hverken deltagerne i den overtagende  

 virksomhed eller deltagerne i den erhvervede virksomhed kan få  

 bestemmende indflydelse over de to virksomheder, tillader stk. 3 den  

 såkaldte "pooling-of-interest-metode". Dette er også en  

 sammenlægningsmetode.
Er de to grupper lige stærke i  

 stemmevægt, er én af betingelserne for at anvende reglen  

 tilstede.
Er der spredning af kapitalbesiddelse på mange personer i  

 grupperne uden særlig, fælles interesse, kan parternes mulighed  

 for at samle stemmer nok til at bestemme være så beskåret,  

 at der ikke fordres en absolut paritet mellem gruppernes stemmevægt.  

 Det afhænger af den konkrete situation, hvorvidt lovens betingelse om  

 ligevægt er opfyldt.
Desuden kræves, at de to gruppers medlemmer  

 har nogenlunde de samme rettigheder.
Det kræves også, at der ikke  

 må være betalt mere end 10 procent af den pålydende  

 værdi af de ved bytningen modtagne kapitalandele i kontant vederlag.  

 Endvidere kræves, at de to virksomheder   her dog via en omregning til  

 dagsværdi   skal være nogenlunde lige store, og at  

 modervirksomheden efter erhvervelsen besidder mindst 90 procent af den  

 pålydende værdi af kapitalen.
Metoden, der om end med visse mangler er tilladt efter 7.  

 direktivs artikel 20, er tilladt i IAS 22, men den har været  

 kritiseret.
Dette hænger dog mest sammen med tilfælde af misbrug,  

 der navnlig er forekommet i lande, der ikke har krævet opfyldelse af  

 betingelser i samme omfang som her i forslaget.
Såvel i IASC som i USA  

 foregår en debat om metodens berettigelse, der i nogen grad er  

 foranlediget af særlige amerikanske problemer.
Det er dog usikkert,  

 hvad slutresultatet af debatten bliver.
Metoden foreslås i forslaget  

 også for at tilgodese nogle af de behov, der hidtil er blevet  

 tilgodeset ved den i forslaget ophævede adgang til straksafskrivning af  

 goodwill.
Regnskabsrådets rapport afsnit 11.4.4. er gået ind for  

 adgang til at anvende sammenlægningsmetoden.
Til § 122 Bestemmelserne i forslagets stk. 1 og 2, er nye i  

 forhold til gældende årsregnskabsbekendtgørelses § 14,  

 stk. 1, 1. pkt., og § 17, stk. 1 og 2. Efter forslagets stk. 1, 1.  

 pkt., skal dattervirksomhedens aktiver og forpligtelser indregnes til  

 dagsværdi på overtagelsestidspunktet.
Det betyder, at alle  

 aktiver og forpligtelser, som kan måles pålideligt, skal  

 indregnes.
Ikke alene skal de aktiver og forpligtelser, der var optaget i  

 dattervirksomhedens balance forud for koncernetableringen medregnes, men  

 også de aktiver og forpligtelser   navnlig de første   der ikke  

 var indregnet i det inddragne årsregnskab, skal indregnes og  

 måles, hvis de opfylder betingelserne i forslagets § 33.  

 Indregningspligten omfatter også hensatte forpligtelser.
Anvendelse af  

 dagsværdi er reguleret i forslagets § 37. Metoden ses ikke at  

 være i strid med 7. direktivs artikel 19, stk. 1.
I stk. 1, 2. pkt., er det præciseret, at  

 forventede omkostninger til omstruktureringer i den tilkøbte  

 virksomhed skal indregnes som hensatte forpligtelser.
Da sådanne  

 hensættelser skal opfylde definitionen på forpligtelser, skal de  

 være forholdvis konkrete på tidspunktet for overtagelsen.
Der  

 henvises i den forbindelse til kriterierne i IAS 22. Der kan være  

 tilfælde, hvor forslaget kræver hensættelser, men hvor  

 standarden ikke tillader dette.
Det skyldes den forskel i kriterierne for  

 indregning af hensættelser, som eksisterer mellem direktiverne og IAS  

 22. Der henvises til forslagets § 47 om indregningen af  

 hensættelser.
Det efter stk. 1 fremkomne beløb for nettoaktiverne  

 fratrækkes herefter iflg. forslagets stk. 2, i  

 modervirksomhedens kostpris for kapitalandelene.
Forskelsværdien mellem  

 de to beløb, den regnskabsmæssige indre værdi på  

 basis af dagsværdier og modervirksomhedens kostpris for kapitalandelene  

 i dattervirksomheden, betegnes normalt som koncerngoodwill   hvis  

 beløbet er positivt   og koncernbadwill eller negativ koncerngoodwill  

   hvis beløbet er negativt.
Dattervirksomhedens egenkapital  

 (nettoaktiver) opgøres på grundlag af dagsværdierne  

 på det tidspunkt, da koncernforholdet blev etableret.
Gældende årsregnskabsbekendtgørelses §  

 17, stk. 1, tillader, at opgørelsen af nettoaktiver kan foretages pr.  

 den første balancedag, hvor dattervirksomheden konsolideres, hvis  

 koncernregnskabet kun i uvæsentlig grad påvirkes heraf.
Denne  

 mulighed er ikke medtaget i forslaget, men kan eventuelt anvendes under  

 henvisning til forslagets § 13, stk. 1, nr. 3. Forslaget omtaler intetsteds  

 udtrykkeligt uvæsentlige forhold, men er der tale om ubetydelig  

 påvirkning af koncernregnskabet, vil opgørelsen tilsvarende  

 kunne tages op pr. første balancedag, hvor dattervirksomheden  

 medkonsolideres.
Et positivt forskelsbeløb, der fremkommer ved  

 behandlingen i de to første stykker, skal herefter behandles som  

 goodwill, dvs. aktiveres og afskrives over sin brugstid, jf. forslagets  

 stk. 3, 1. pkt.
Af forslagets § 43, stk. 1, fremgår det  

 forudsætningsvis, at erhvervet goodwill skal aktiveres, ligesom det  

 udtrykkeligt fremgår af forslagets § 43, stk. 3, at goodwill skal  

 afskrives over højst 20 år.
Der gælder altså   i  

 overensstemmelse med IAS 22 - samme regler for behandling af den goodwill,  

 virksomheden erhverver ved overtagelse af en aktivitet direkte, som for den  

 goodwill koncernen (modervirksomheden) erhverver ved overtagelse af  

 kapitalandele i en virksomhed.
Den hidtidige adgang i  

 årsregnskabsbekendtgørelsens § 17, stk. 3, til at straksafskrive  

 koncerngoodwill foreslås hermed afskaffet.
Forslagets stk. 3, 2. pkt. bestemmer, at et  

 negativt forskelsbeløb optages under forpligtelserne som en  

 særskilt periodeafgrænsningspost i form af udskudt indtægt.  

 Dette er anderledes end efter nugældende lov, hvor behandlingen af  

 badwill har givet anledning til kritik.
Det skønnes, at den  

 ændrede behandling ligger inden for rammerne af 7. direktivs artikel  

 31, som denne er fortolket af Europa-kommissionen.
I praksis vil et negativt forskelsbeløb ofte  

 hidrøre fra situationer, hvor den købende virksomhed forventer,  

 at der foretages omstruktureringer af den købte virksomhed.
IAS 22  

 tillader, at der under visse betingelser kan foretages hensættelser til  

 omstruktureringer.
Denne regel er indsat i forslagets stk. 1, hvorfor  

 sådanne beløb ikke vil indgå i det negative  

 forskelsbeløb efter stk. 3, 2. pkt.
I sjældne tilfælde kan et negativt  

 forskelsbeløb repræsentere et såkaldt "lucky buy". IAS 22  

 foreskriver her, at den del af det negative forskelsbeløb, som  

 overstiger værdien af ikke-monetære aktiver, skal  

 indtægtsføres straks, mens den øvrige del skal  

 indtægtsføres over den vægtede gennemsnitlige brugstid for  

 afskrivningsberettigede ikke-monetære aktiver.
IAS 22 s krav om  

 indtægtsføring straks af dele af det negative  

 forskelsbeløb må antages ikke at kunne rummes inden for  

 direktivet.
Antallet af tilfælde med "lucky buy" må, som omtalt,  

 imidlertid antages at være meget få.
Direktivet tillader antageligt ikke, at negativ goodwill  

 kan præsenteres under selskabets aktiver som en modregning med  

 goodwill.
Regnskabsbruger har imidlertid de tilgængelige oplysninger  

 til selv at kunne foretage modregningen, så man derved opnår  

 overensstemmelse med IAS 22.
Det fremgår af stk. 4, at de egne  

 kapitalandele, modervirksomheden ejer, tillige med de kapitalandele i  

 modervirksomheden, som dattervirksomheden ejer, tilsammen behandles som  

 koncernens egne kapitalandele.
Disse indgår ikke i kapitaludligningen.  

 Oplysning herom i koncernnoterne følger af forslagets § 126, stk. 1,  

 nr. 6, der henviser til forslagets § 76, stk. 1, nr. 1.
Til § 123 Tilnærmelsen til IAS 22 og hermed afskaffelse af  

 muligheden for straksafskrivning af koncerngoodwill har gjort det aktuelt  

 under visse betingelser at tillade anvendelsen af  

 sammenlægningsmetoden, hvor goodwill ikke indregnes i balancen.
Det  

 foregår efter forslaget på den måde, at den i § 122  

 omhandlede forskelsværdi ikke aktiveres som goodwill eller passiveres  

 som badwill, men blot lægges til eller trækkes fra koncernens  

 frie egenkapital.
Her sker indregning af dattervirksomhedens aktiver og  

 passiver ikke til dagsværdi, men blot til den bogførte  

 værdi efter værdiharmoniseringen efter forslagets § 119, stk. 2,  

 1. og 2. pkt.
For at understrege, at der i princippet er tale om en  

 "simpel" sammenlægning uden etablering af overtagelsesgoodwill,  

 bestemmes det i 1. pkt., at der indregnes og måles, som om  

 koncernforholdet var etableret fra begyndelsen af det regnskabsår, der  

 er det først startende i koncernetableringen.
Har de to virksomheder  

 forskellige regnskabsår, således at den ene f.eks. starter tre  

 måneder før den anden, behandles alle aktiver og forpligtelser,  

 som om etableringen var sket på starttidspunktet for den ene  

 virksomheds regnskabsår.
Til § 124 En fælles ledet virksomhed kaldes ofte for et "joint  

 venture". Partnerne i den fælles ledelse kan være to, tre eller  

 flere.
Hvor deltagerne bliver så mange, at de umuligt kan deltage i  

 ledelsen alle sammen, er der ikke længere tale om et joint venture i  

 lovens forstand.
At der er en enkelt deltager med en lille kapitalandel, der  

 ikke deltager i ledelsen, gør dog ikke, at virksomheden ikke anses for  

 fælles ledet.
Den fælles ledede virksomhed kan være af  

 hvilken som helst virksomhedsform, men interessentskab, aktie- eller  

 anpartsselskab er formentligt det almindeligste.
Disse fælles ledede  

 virksomheder er ikke dattervirksomheder, fordi der ikke kan identificeres en  

 modervirksomhed med bestemmende indflydelse.
Reglerne i 7. direktivs artikel  

 32 og IAS 31 stemmer godt overens på dette område.
Ligesom gældende lovs § 60 og  

 årsregnskabsbekendtgørelsens § 19 tillader forslaget, men  

 påbyder ikke, at kapitalandelene i den fælles ledede virksomhed  

 pro rata konsolideres.
Meget ofte vil den fælles ledede virksomhed have  

 karakter af associeret, således at man ligeså godt i  

 koncernregnskabet kan forestille sig tilfælde af måling til indre  

 værdi efter forslagets § 84.
 Reglerne for pro rata konsolidering følger i det  

 store hele reglerne for fuld konsolidering, dog således at eliminering,  

 jf. forslagets § 119, stk. 1, her kun sker med den procentdel, som  

 modervirksomheden og dens dattervirksomheder ejer i den fælles ledede  

 virksomhed.
 Reglen er ikke til hinder for, at overskudsfordelingen i  

 den fælles ledede virksomhed sker efter andre nøgler end den  

 forholdsmæssige andel i kapitalen.
 Se forslagets § 34 om anvendelse af pro rata konsolidering  

 i årsregnskaber, hvor det dog kræves, at den fælles ledede  

 virksomhed er et interessentskab eller en anden form for personselskab.
Til § 125 Forslagets § 125, stk. 1, bestemmer det samme for  

 oplysningerne som for opstilling, klassifikation og indregning/måling,  

 nemlig at det er de i forhold til koncernen eksterne forhold, der skal  

 anføres og vises.
Dvs. at også beløbene i noterne i  

 princippet sammendrages, og interne mellemværender og transaktioner  

 fjernes.
Har en koncernvirksomhed stillet sikkerhed for sin gæld til en  

 anden koncernvirksomhed, skal sikkerhedsstillelsen således ikke  

 oplyses.
Har en koncernvirksomhed stillet sikkerhed for en anden  

 koncernvirksomheds forpligtelser overfor tredjemand, skal denne  

 sikkerhedsstillelse til gengæld oplyses.
I stk. 2 og 3 er fastsat en række krav til  

 indholdet i anvendt regnskabspraksis, der i gældende  

 årsregnskabsbekendtgørelse er angivet i de enkelte bestemmelser  

 om værdiansættelse og konsolidering, men som i forslaget er  

 udskilt i særskilte bestemmelser.
Oplysningerne hænger typisk  

 sammen med afvigelser fra modervirksomhedens kriterier og metoder m.v.,  

 koncerngoodwill og  badwill samt udeholdelse af konsolideringen.
Af forslagets §§ 22, 78 og 102 fremgår, at  

 oplysninger for koncernen og moderselskabet generelt kan gives samlet.
I  

 dette tilfælde gælder overskuelighedskravet i forslagets § 13,  

 stk. 1, nr. 1, også.
Er oplysningerne ikke ens, betyder sammendraget,  

 at man kan kombinere dem, men virksomheden skal så sørge for, at  

 regnskabsbruger skal kunne skelne og finde information om modervirksomheden,  

 hvis det er relevant for vedkommende.
Til § 126 Forslagets § 126 indeholder groft sagt tilsvarende  

 notekrav som gældende årsregnskabsbekendtgørelse.
På  

 samme måde som med reglerne i forslagets afsnit II-V  

 (byggeklodsmodellen) er alle notekrav samlet, således at de  

 krævede noter ikke blot er en gentagelse af gældende  

 bekendtgørelses § 20, men også indeholder de notekrav, der er  

 forbundne med de enkelte bestemmelser om metoder.
På tilsvarende  

 måde er der ikke blot tale om implementering af 7. direktivs artikel  

 34, men også af notekrav i enkeltbestemmelser om metoder i  

 direktivet.
Forslagets stk. 1 opregner en række  

 bestemmelser om noter i regnskabsklasse B og C, således at kravene  

 svarer til mindstestørrelsen for de af loven krævede koncerner.  

 De enkelte særlige krav for virksomheder i regnskabsklasse D  

 gøres anvendelige, hvis modervirksomheden skal følge klasse D.  

 Det drejer sig om eventualforpligtelser, egne kapitalandele, specifikation af  

 gældsforpligtelser, nettoomsætningens fordeling på  

 aktiviteter og markeder, nærtstående parter m.m. og  

 revisorhonorar for koncernen.
Kravet om oplysning af revisorhonorar på  

 koncernplan anses for en forbedring af oplysningskravet i gældende lovs  

 § 51 a.
Det betyder, at oplysning om honoraret i koncernregnskabet skal  

 omfatte det samlede honorar til den eller de revisorer, der reviderer  

 modervirksomheden og koncernvirksomhederne.
 Bestemmelsen overfører også det nye krav om  

 oplysning om eventualaktiver i forslagets § 61 til koncernregnskabet.
Stk. 2 og 3 bestemmer, at en række  

 noteoplysninger om nærtstående parter på koncernplan vises  

 som summen af koncernvirksomhedernes transaktioner og mellemværender  

 med de pågældende persongrupper i modervirksomheden.
Der er ikke  

 tale om tilsvarende forhold i relation til dattervirksomhedernes  

 persongrupper.
Stk. 4, er medtaget efter ønske fra  

 Københavns Fondsbørs.
Der er tale om en rammebestemmelse, som  

 passende kan udfyldes af en regnskabsstandard i henhold til forslagets §  

 136.
Til § 127 Forslagets § 127 svarer i sin hovedbestanddel  

 indholdsmæssigt til gældende  

 årsregnskabsbekendtgørelses § 22, der er en implementering af 7.  

 direktivs artikel 34, nr. 2 - 5. Dog er oplysningskravene vedrørende  

 dattervirksomheder suppleret med krav om oplysning om årsagen til  

 udeholdelse af konsolideringen og til ikke at indregne goodwill m.v. i  

 forbindelse med koncernetablering.
Det sidste er et nyt krav som følge  

 af den nye mulighed for at undlade at indregne goodwill under henvisning til  

 undtagelsesmulighederne i forslagets § 123.
Til § 128 På samme måde som med noterne indeholder  

 forslaget regler om koncernledelsesberetningen med de samme oplysningskrav  

 som for årsregnskaber.
Også her kan modervirksomhedens og  

 koncernens ledelsesberetning kombineres, og unødvendige  

 dobbeltdækninger undgås.
Det er almindelig praksis under  

 gældende lovs § 56, stk. 7, der implementerer 7. direktivs artikel 36,  

 at kombinere de to beretninger.
Til § 129 I selskabslovgivningen findes særlige regler om  

 fusion.
Disse regler gør det lettere at gennemføre fusionen.  

Forslagets § 129 om fusionsregnskaber regulerer ikke de  

 selskabsretlige regler om kompetence og beskyttelse af interesser i  

 forbindelse med virksomhedssammenlægninger.
 Da teknikken ved udarbejdelse af koncernregnskaber og  

 fusionsregnskaber imidlertid er ens, alene med den forskel, at  

 koncernregnskabet kun regnskabsmæssigt har fjernet det selskabsretlige  

 slør, medens dette er faldet helt ved fusionen, kan fusionsregnskaber  

 reguleres forholdsvis simpelt ved henvisning til koncernregnskabsreglerne.  

 Det gælder også spørgsmålet om kapitaludligning og  

 spørgsmålet om fusionsgoodwill.
Fusionsregnskabet består efter aktieselskabslovens §  

 134 b, stk. 2   og ved henvisning også efter anpartsselskabsloven   af  

 1) de fusionerende selskabers slutbalancer pr. den regnskabsmæssige  

 fusionsdag, 2) reguleringskolonne, hvorved der gennemføres de  

 nødvendige kapitaludligninger, elimineringer og særlige  

 dispositioner, f.eks. omvurdering, og 3) en åbningsbalance for det  

 fusionerede selskab.
I praksis sker fusionen regnskabsmæssigt oftest  

 pr. det fortsættende selskabs balancedato.
Her er der sjældent  

 store problemer med at udfinde de forskellige værdier.
Mere kompliceret  

 kan det være, hvis fusionen skal ske med regnskabsmæssig virkning  

 inde i året.
Her findes en del dokumentkrav i aktieselskabsloven, som  

 den gældende årsregnskabslov ikke beskæftiger sig med.
 Hvis fusionen sker ved sammensmeltning af virksomheder,  

 opløses alle de fusionerede virksomheder og indgår i dannelsen  

 af en ny virksomhed (egentlig fusion). Der er ingen fortsættende  

 virksomhed, hvorfor fusionsregnskabet kommer til at bestå af de  

 fusionerede virksomheders slutbalancer pr. den regnskabsmæssige  

 fusionsdag samt en åbningsbalance for den nystiftede virksomhed.
Det nye efter forslaget er reelt set det samme som for  

 koncernetableringen, nemlig anvendelse af dagsværdier for det  

 ophørende selskab.
I praksis indeholder forslaget dog ikke store  

 forskelle i forhold til nugældende lovgivning, da opskrivning i det  

 ophørende selskab i lang tid har været accepteret som et led i  

 fusionen, når bortses fra åbenbare omgåelsessituationer.
De  

 for koncernetableringen foreslåede undtagelser fra overtagelsesmetoden  

 i forslagets § 121, stk. 2 og 3, gælder tilsvarende for fusioner.
En  

 sammenlægningsproces kan f.eks. begynde med en koncernetablering, hvor  

 der beregnes goodwill osv. og stadig består to selskaber, for i et  

 senere forløb i samme regnskabsår at fuldføres med en  

 fusion, der   fordi den foregår inden for en koncern  

 gennemføres uden etablering af goodwill   den er der jo allerede i  

 forvejen   hvorefter der kun er ét selskab tilbage.
Sker der fusion inden for en koncern, kan  

 sammenlægningsmetoden anvendes.
Her gælder reglerne i forslagets  

 § 123. Dette er en systematisering af reglerne i forhold til i dag.
Her skal  

 man være opmærksom på, at en fusion mellem to virksomheder,  

 som f.eks. er underlagt samme ejer, ikke er en fusion mellem to  

 uafhængige parter.
Opgørelsen af fusionsgoodwill kan derfor  

 være forbundet med vilkårlighed.
Dette forhold tilgodeses ved  

 fusioner   i modsætning til koncernetablering   ved kravet om vurdering  

 i aktie- og anpartsselskabsloven.
Anpartsselskabsloven indeholder ikke selv regler om fusion  

 m.v., men henviser i det hele til aktieselskabsloven.
Med hjemmel i lov om  

 erhvervsdrivende fonde regulerer bekendtgørelse om opløsning af  

 erhvervsdrivende fonde (likvidation, konkurs, tvangsopløsning og  

 fusion), bekendtgørelse nr. 359 af 07/06/1993, fusion af  

 erhvervsdrivende fonde og mellem aktie- og anpartsselskaber og  

 erhvervsdrivende fonde.
Til § 130 Forslagets § 130 gør koncernregnskabsreglerne  

 tilsvarende anvendelige på de spaltningssituationer, hvor en spaltet  

 virksomhed eller en del af en spaltet virksomhed bliver overtaget af en eller  

 flere andre virksomheder.
De særlige problemer ved deling af en  

 virksomheds midler og fastsættelse af goodwill m.v. må her  

 løses under hensyntagen til de særlige forhold, der gør  

 sig gældende for spaltning.
Ligesom forslagets § 129 supplerer  

 forslagets § 130 de selskabsretlige regler, der findes i aktieselskabslovens  

 § 136.
Til § 131 Forslagets § 131 viderefører kravet om  

 halvårsrapporter for statslige aktieselskaber i gældende lovs §  

 56a, stk. 1. Kravet blev indsat i forbindelse med lovændringen i 1995,  

 der sammen med lovændringen i 1996 tilsigtede en ligestilling af  

 kravene til statslige aktieselskaber og børsnoterede selskaber.
Det  

 har været overvejet i tilknytning til kravene for statslige  

 aktieselskaber at indarbejde de krav, som børslovgivningen og  

 Københavns Fondsbørs stiller til børsnoterede selskabers  

 halvårsrapporter.
Det skønnes imidlertid, at den forventede  

 udvikling inden for handel med værdipapirer, herunder etableringen af  

 tværnationale fondsbørser, vil stille stadigt stigende krav til  

 rapporteringen.
Etablering af nye fondsbørser og autoriserede  

 markedspladser kræver en fleksibilitet i regelsættet, som ikke  

 kan tilbydes ved en lovregulering af området.
Reglerne for  

 halvårsrapporterne for børsnoterede selskaber er derfor ikke  

 indbygget i bestemmelsen om halvårsrapporter for statslige  

 aktieselskaber.
I forhold til gældende ret er indført en  

 undtagelse for aflæggelse af halvårsrapport, således at  

 rapporten kan undlades i de tilfælde, hvor en modervirksomhed på  

 et højere niveau aflægger en konsolideret halvårsrapport,  

 hvori virksomheden indgår.
Derved skabes en ligestilling i forhold til  

 reglerne for udarbejdelse af pengestrømsopgørelse.
 Der henvises til bilag 1, A, nr. 5, for en definition af  

 et statsligt aktieselskab.
Formålet med halvårsrapporterne er at give  

 regnskabsbrugere en hyppigere indsigt i selskabets økonomiske stilling  

 og udvikling.
Denne større grad af åbenhed skyldes, at de  

 statslige aktieselskaber typisk har større samfundsmæssig  

 betydning og bevågenhed end almindelige selskaber.
Halvårsrapportens formål er ikke at komme med  

 et fuldstændigt halvårsregnskab men alene at fremkomme med et  

 udpluk af relevante hoved- og nøgletal.
Endvidere gælder heller  

 ikke de samme oplysningskrav som til årsrapporten.
Halvårsrapporten skal dække de første  

 seks måneder af selskabets regnskabsår.
Det betyder, at  

 selskaber, der f.eks. på grund af omlægning af  

 regnskabsåret benytter en 18 måneders regnskabsperiode, kun skal  

 udarbejde en halvårsrapport for de første seks måneder af  

 omlægningsperioden.
I tilfælde af omlægningsperioder  

 på seks måneder, kræves udarbejdet en halvårsrapport  

 og et årsregnskab for samme periode.
Halvårsrapporten skal dog  

 modtages i Erhvervs- og Selskabsstyrelsen senest 2 måneder efter  

 periodens udløb, medens årsregnskabet skal modtages senest 4  

 måneder efter udløbet af perioden, jf. forslagets § 138.
 Forslagets regler om aflæggelse af  

 halvårsrapport er tilpasset systematikken for aflæggelse af  

 årsrapporter, således at klassifikation, indregning og  

 måling samt oplysninger er opdelt i forskellige bestemmelser.
Til § 132 Tidligere har det været uklart, hvorvidt de  

 grundlæggende forudsætninger i gældende lovs § 26 fandt  

 anvendelse på halvårsrapporten.
Det præciseres i stk. 1,  

at halvårsrapporterne skal udarbejdes ud fra de grundlæggende  

 krav i forslagets kapitel 3   naturligvis med de tilpasninger, som  

 følger af de mere sparsomme krav til halvårsrapporter.
Kravet om  

 et retvisende billede gælder således også for  

 halvårsrapporten.
Overskuelighedskravet, kontinuitetskravet og  

 neutralitetskravet, jf. § 13, er alle lige så centrale for  

 halvårsrapporter som for årsrapporter.
Stk. 2 viderefører kravene i gældende  

 lovs § 56a, stk. 2. Halvårsrapporten skal indeholde en oversigt over en  

 række centrale hoved- og nøgletal, der hidrører fra  

 resultatopgørelsen og balancen.
Endvidere skal oplyses periodens  

 væsentligste investeringer i materielle anlægsaktiver.
Er der  

 sket ændringer i regnskabspraksis i den forløbne periode, eller  

 er sammensætningen af virksomhedens aktiviteter ændret  

 væsentligt, skal sammenligningstallene korrigeres i overensstemmelse  

 med den nye praksis, så tallene er sammenlignelige.
Til § 133 Forslagets § 133 indfører krav om, at der i  

 halvårsrapporten redegøres for den anvendte regnskabspraksis.  

 Kravet findes ikke i den nuværende lov, men i praksis giver selskaberne  

 normalt disse meget væsentlige oplysninger.
Hvis ikke sådanne  

 oplysninger gives, har regnskabsbruger vanskeligt ved at vurdere hoved- og  

 nøgletal.
Kontinuitetskravet i forslagets § 13, stk. 2,  

 medfører, at regnskabspraksis kun må ændres i  

 særlige tilfælde.
Børsnoterede virksomheder skal - endnu  

 ikke opfylde et tilsvarende krav.
Til § 134 Som supplement til talopstillingerne skal også gives  

 verbale oplysninger om bl.a. selskabets drift i den forløbne periode  

 og forventningerne til den fremtidige drift.
Også her er der tale om et  

 lavere informationsomfang end i årsrapportens oplysninger.
Der skal dog  

 til forskel fra ledelsesberetningen til årsrapporten oplyses om  

 væsentlige beslutninger, som bestyrelsen har truffet i den forgangne  

 halvårsperiode.
Til § 135 Forslagets § 135, stk. 1, 1. pkt., kræver, at  

 årsrapporten skal revideres.
Pligten omfatter dog ikke virksomheder,  

 der skal følge reglerne i regnskabsklasse A.
Ved at foreskrive  

 revisionspligt for virksomheder, der skal følge reglerne i  

 regnskabsklasse B - D, implementeres 4. direktivs artikel 51 og 7. direktivs  

 artikel 37.
Det følger af bestemmelsen, at det ikke  

 længere kræves, at børsnoterede og statslige  

 aktieselskaber skal have to revisorer.
Dette er en lempelse i forhold til  

 gældende årsregnskabslovs § 61 c, stk. 1. Lempelsen får dog  

 først virkning efter udløbet af overgangsperioden i  

 lovforslagets § 165, stk. 6 (se denne bestemmelse og bemærkningerne  

 hertil). I lighed med andre virksomheder har de børsnoterede og  

 statslige aktieselskaber, som ønsker to revisorer, fortsat mulighed  

 for at vælge en ekstra revisor.
På denne måde lempes de  

 økonomiske byrder i et vist omfang for disse aktieselskaber, hvis de  

 måtte ønske det.
Historisk synes kravet at stamme fra en tid, da  

 revisorvirksomhederne ofte ikke var tilstrækkeligt store til at kunne  

 magte revisionen af meget store virksomheder.
Etableringen af de store og  

 verdensomspændende revisorsamarbejder, der kan hamle op med de  

 vanskelige opgaver, som børsnoterede virksomheder stiller, samt  

 udviklingen i det hele taget, byder imidlertid på realistiske  

 alternativer til kravet om to revisorer.
Dette krav har da også i mange  

 år næsten været et dansk særsyn, idet man i de fleste  

 andre lande har foretrukket andre veje til at støtte revisors  

 uafhængighed og kvalitet, f.eks. ved rotationsordninger og effektiv  

 kvalitetskontrol af det udførte arbejde, hvad enten denne  

 gennemføres eksternt eller internt.
For eksempel findes kravet om to  

 revisorer ikke ved børsnotering på to af verdens mest  

 dominerende kapitalmarkeder, New York Stock Exchange og NASDAQ.
Det er i den  

 forbindelse tankevækkende, at selv verdens største selskaber kan  

 nøjes med én revisor.
I øvrigt er det vigtigt at  

 understrege, at revisor reelt skal være uafhængig, også  

 selv om han eller hun er enerevisor.
 Forslaget om ophævelse af kravet om to revisorer  

 forudsætter ikke ophævelse af Finanstilsynets ret til at  

 kræve flere revisorer i visse finansielle virksomheder.
Reglerne i gældende lovs §§ 61 a, 61 e og 61 f om  

 selve valget af revisor er flyttet til lovene for de enkelte  

 virksomhedsformer, hvor disse regler hører bedre hjemme.
Se her  

 navnlig forslaget til følgelovens § 1, nr. 23 (aktieselskabslovens §  

 82) og bemærkningerne dertil.
 Forslaget viderefører reglen i gældende lovs  

 § 61 g, stk. 1 og 2, om, at virksomhedens årsrapport skal revideres.  

 Resten af § 61 g (kravene til revisionen) overføres til at blive  

 reguleret i bekendtgørelse med hjemmel i lov om statsautoriserede  

 revisorer § 6 a, stk. 4, og lov om registrerede revisorer § 4 a, stk. 4.
Den lovpligtige revision medfører, at revisor skal  

 efterprøve grundlaget for oplysningerne i årsrapporten.
Herunder  

 skal aktivers og forpligtelsers tilstedeværelse kontrolleres.
Revisor  

 skal endvidere sikre, at alle forhold enkeltvis og samlet er rigtigt  

 afspejlet i årsrapporten.
Herunder om de indregnede forhold opfylder  

 den grad af pålidelighed, som er forventet af regnskabsbruger, og om  

 årsrapporten som helhed udviser et retvisende billede.
Revisionen må naturligvis skulle ses i forhold til  

 de reviderede oplysninger.
Der er derfor forskel på en revision af  

 årsrapportens oplysninger i resultatopgørelse og balance og  

 på mere subjektive oplysninger i ledelsesberetningen om forventninger  

 til fremtiden og videnoplysninger i en supplerende beretning.
 Slutproduktet af revisionen er en revisionspåtegning  

 på årsrapporten, ligesom der skal afgives revisionsprotokollat.  

 Disse krav er foreslået overført til lov om statsautoriserede  

 revisorer § 12 og lov om registrerede revisorer § 6. Nærmere  

 bestemmelser kan findes i erklæringsbekendtgørelsens §§ 3 - 7  

 henholdsvis § 19.
Revision af supplerende beretninger er ikke en traditionel  

 revision, men er i stort omfang snarere en gennemgang af, at oplysningerne er  

 relevante og realistiske i forhold til de oplysninger, der fremgår af  

 den øvrige del af årsrapporten.
Desuden er de supplerende  

 beretninger i overvejende grad inde i en eksperimentfase.
Der mangler endnu  

 erfaring og almindeligt anerkendte retningslinier for udarbejdelsen og  

 revisionen af de supplerende beretninger.
 Indgår supplerende beretninger som en del af  

 virksomhedens årsrapport, skal disse i henhold til forslagets stk.  

 1, 2. pkt., derfor ikke revideres, jf. dog muligheden i det  

 foreslåede stk. 3, hvorefter styrelsen kan foreskrive revisionspligt  

 for virksomheder, der skal følge reglerne for regnskabsklasse C og  

 D.
Forslagets stk. 2, 1. pkt., bestemmer, at kun  

 statsautoriserede eller registrerede revisorer kan foretage lovpligtig  

 revision af årsrapporter for virksomheder, der skal udarbejde  

 årsrapporter efter lovforslaget.
Kravet om statsautoriseret eller  

 registreret revisor ligger inden for betingelserne i 8. selskabsdirektiv  

 (84/253/EØF). § 2, stk. 2, i lov om statsautoriserede revisorer giver  

 mulighed for, at Erhvervs- og Selskabsstyrelsen kan dispensere fra kravet om  

 dansk statsautoriseret revisor, således at udenlandske revisorer med  

 tilsvarende uddannelse i et begrænset omfang kan påtage sig  

 opgaver i Danmark, herunder deltage i revisionen af danske selskaber.
En  

 tilsvarende bestemmelse gælder for registrerede revisorer, jf. lov om  

 registrerede revisorer § 1 a, stk. 2.
 For virksomheder, der skal udarbejde årsrapport  

 efter reglerne for regnskabsklasse D, kræver forslagets stk. 2, 2.  

 pkt., at mindst én revisor skal være statsautoriseret.
Gældende årsregnskabslovs § 61 b, stk. 3,  

 bemyndiger erhvervsministeren til at fastsætte begrænsninger i  

 registrerede revisorers adgang til at foretage lovpligtig revision i store  

 selskaber.
Der henvises til bekendtgørelse nr. 427 af 23. maj 1996,  

 der sætter ret høje beløbsgrænser for de  

 virksomheder, som registrerede revisorer ikke må revidere: 75 mio.  

 kroner i balancesum og 150 mio. kroner i nettoomsætning samt 250  

 medarbejdere gennemsnitligt i regnskabsåret.
Bestemmelsen  

 indførtes i sin tid som en midlertidig foranstaltning, fordi  

 uddannelsen af registrerede revisorer ikke fandtes tilstrækkelig til at  

 gennemføre revision i meget store virksomheder.
Uddannelsesniveauet  

 synes nu at have opnået et tilstrækkeligt stade til at lempe  

 begrænsningerne for de registrerede revisorer.
Lovforslaget indeholder  

 derfor ingen hjemmel til at fastsætte de omtalte grænser som  

 betingelse for registrerede revisorers adgang til at foretage lovpligtig  

 revision.
Bestemmelsen i stk. 1, 2. pkt., undtager de supplerende  

 beretninger som omhandlet i forslagets § 2, stk. 2, og § 14, fra revisionen.  

 Her giver stk. 3 Erhvervs- og Selskabsstyrelsen mulighed for alligevel  

 at fastsætte krav om revision af de supplerende beretninger, som  

 indgår i årsrapporten for alle eller nogle af de virksomheder,  

 som er omfattet af regnskabsklasse C og D.
Muligheden er tænkt  

 udnyttet, når det viser sig, at de nødvendige standarder for  

 såvel de supplerende beretninger som revisionsmetodik er udviklet  

 tilstrækkeligt til, at en revision kan gennemføres.
Der er  

 naturligvis intet til hinder for, at virksomhederne allerede nu ønsker  

 revision af hele årsrapporten og frivilligt kan indlade sig på  

 dette.
Til § 136 Reguleringen af årsregnskaber har hidtil været  

 baseret på årsregnskabsloven med dennes bekendtgørelse  

 (lovbekendtgørelse nr. 526 af 17. juni 1996 og bekendtgørelse  

 nr. 788 af 29. august 1996) samt bekendtgørelse nr. 518 af 25. juni  

 1999 om bogføringspligtiges årsregnskaber.
For de  

 børsnoterede selskabers vedkommende har denne regulering været  

 suppleret med enkelte regler i værdipapirhandelsloven,  

 betingelsesbekendtgørelsen og Københavns Fondsbørs  

  oplysningsforpligtelser.
Af oplysningsforpligtelserne fremgår, at de  

 børsnoterede selskaber som betingelse for notering på  

 Københavns Fondsbørs skal aflægge årsregnskaber i  

 overensstemmelse med danske regnskabsvejledninger udgivet af Foreningen af  

 Statsautoriserede Revisorer.
De senere år er udviklingen inden for  

 regnskabsvæsen gået meget hurtigt.
Samtidig med et meget  

 større fokus på den internationale udvikling er området  

 blevet betydeligt mere kompleks og teknisk.
Den internationale udvikling vil  

 gå endnu hurtigere efter, at den internationale organisation af  

 børstilsyn (IOSCO) har anbefalet sine medlemmer at acceptere de  

 internationale regnskabsstandarder.
Det vil formentlig medføre, at  

 verdens fondsbørser med tiden bliver enige om fælles  

 regnskabregler for virksomheder, der er noterede på børserne.  

 Dette vil være en klar lettelse for de virksomheder, der ønsker  

 at supplere en national børsnotering med en international.
De  

 fælles regnskabsregler vil med stor sandsynlighed bygge på  

 regnskabsstandarder udgivet af International Accounting Standards Committee  

 (IASC). Denne konsekvens har Europa-Kommissionen taget ved sin i juni 2000  

 offentliggjorte nye strategi: "Vejen frem", hvorefter det er hensigten, at  

 IAS fra 2005 skal følges af alle EU s børsnoterede  

 virksomheder, i hvert fald for koncernregnskaber.
Denne udvikling for børsnoterede selskaber  

 forventes at smitte kraftigt af på andre virksomheder, som  

 ønsker at handle og modtage finansiering internationalt.
Det er derfor  

 et spørgsmål, om en ren lovregulering af regnskabsområdet  

 på længere sigt vil være egnet til at favne denne  

 udvikling.
Fordelen ved lovgivning er, at den har en generel accept i  

 befolkningen som følge af den demokratiske proces, som ligger til  

 grund for loven.
Ulempen er, at loven ikke egner sig til meget tekniske  

 forhold, der ændrer sig meget hurtigt.
Fordelen ved  

 privatsektorregulering   standarder og vejledninger udgivet i privat regi  

 er, at de typisk udarbejdes af teknikere, og derved kan regulere tekniske  

 forhold mere hensigtsmæssigt.
Standarder kan også typisk lettere  

 tilpasses, når udviklingen går hurtigt.
De internationale regnskabsstandarder illustrerer  

 endvidere tydeligt, at de nødvendige tekniske detaljeregler har et  

 omfang, der langt overstiger det, der er praktisk muligt i lovgivningen.  

 Standarderne fylder for tiden langt over 1200 sider, hvilket skal ses i  

 forhold til omfanget af denne lov.
Dette er også udtryk for stor  

 kompleksitet i detaljereglerne, der kræver stærk og praktisk  

 ekspertise af teknikere, der arbejder med problemerne i praksis.
Endvidere er  

 det et spørgsmål, hvor stor samfundsmæssig interesse de  

 enkelte tekniske detaljeregler har.
Det vil næppe være hensigtsmæssigt at  

 indrette sig på, at lovgivningen skal være i spidsen med hensyn  

 til udviklingen, f.eks. af nye regnskabsmodeller eller ved reformer af  

 bestående modeller.
Man risikerer her at kvæle nye initiativer  

 ved at lægge for snævre og stærke bånd på  

 udviklingsaktiviteten, der oftest føres an af initiativrige og  

 stærkt motiverede enkeltpersoner og organisationer.
Lovgivning kan  

 derimod med sin større accept i samfundet bedre samle op på de  

 tekniske landvindinger, når de har fået lov til at udvikle sig  

 for på den måde at støtte de progressive kræfter ved  

 at trække "den tunge ende" med.
 Kan der skabes en kombination af en offentlig og en privat  

 regulering, der både har en generel accept i befolkningen, og som  

 samtidig kan favne den forventede udvikling, vil meget være vundet.
Mange af de andre EU-lande har etableret  

 privatsektorregulering til udfyldning af mere generelle lovregler.
F.eks.  

 findes i England Accounting Standards Board, i Sverige Föreningen  

 för utvecklande av god redovisningssed, i Tyskland Deutches  

 Rechnungslegungs Standards Committee og i Frankrig Conceil National de la  

 Comptabilite.
Meget taler altså for ikke at lave lovgivning for de  

 meget tekniske regler.
Lovgivningen skal derimod give standardudstedelsen et  

 ordentligt afsæt ved at skabe rammeregler, der kan udfyldes ved  

 standarder.
Lovgiver kan herved styre området ved at sørge for,  

 at rammelovgivningen suppleres med hensigtsmæssige detailregler,  

 udarbejdet af fagfolk.
Her kan nævnes forslagets regler om  

 valutaomregning, investeringsvirksomheder, udskudt skat, forsknings- og  

 udviklingsaktiviteter, nærtstående parter og indregning af  

 leasingaktiver.
På disse områder indeholder forslaget kun ganske  

 få men basale regler, som skal danne ramme for en uddybende regulering  

 ved standarder.
Standarderne skal kunne rette sig mod alle virksomheder  

 eller mod bestemte grupper inden for rammerne af lovforslaget, eventuelt kun  

 bestemte brancher eller virksomhedsformer.
Standarderne skal ikke  

 nødvendigvis altid rette sig alene mod D-virksomheder eller blot de  

 børsnoterede virksomheder, der formentlig under alle  

 omstændigheder fremover skal rette sig efter de internationale  

 standarder, jf. nedenfor under bemærkningerne til stk. 2. Standarderne  

 skal angive, hvilke grupper af virksomheder, der kan eller skal følge  

 standarderne.
Det synes mest praktisk at gøre dette ved at lade  

 Erhvervs- og Selskabsstyrelsen   i samarbejde med en ekstern organisation  

 få ansvaret for at lave standarder til udfyldning af lovgivningen og  

 til at sætte initiativer i værk, hvor der skal skabes nye  

 modeller m.v.
Se forslagets § 137 om muligheden for at indgå aftale med  

 en sådan organisation.
Stk. 2 giver endvidere Erhvervs- og  

 Selskabsstyrelsen hjemmel til at kræve, at bestemte grupper af  

 virksomheder skal følge internationale standarder.
Formålet med  

 dette forslag er at kunne pålægge f.eks. børsnoterede  

 selskaber og andre større selskaber at følge IAS-standarderne,  

 hvis dette besluttes af EU.
Europa-kommissionen har meddelt sin hensigt om at  

 fremsætte et sådant forslag, der skal øge effektiviteten  

 på de europæiske kapitalmarkeder.
Forinden styrelsen kan  

 pålægge virksomhederne denne pligt, skal forslag dog  

 forelægges for den eventuelle organisation, som er etableret efter §  

 137.
Lovgiver afgiver ingen kompetence ved at lade en  

 organisation udstede standarder og kan til enhver tid beslutte at lovregulere  

 ethvert tænkeligt regnskabsområde.
Så meget desto mere kan  

 lovgiver beslutte, at et bestemt område skal reguleres ved standarder.  

 I lyset heraf findes det praktisk i stk. 3 at foreskrive en pligt for  

 organisationen til at udarbejde bestemte regnkabsstandarder, hvor styrelsen  

 skønner, at der er et reguleringsbehov.
Det forudsætter  

 naturligt, at et krav om yderligere indsats kan nødvendiggøre,  

 at merarbejdet finansieres af staten.
Se om etableringen m.v. af  

 organisationen i forslagets § 137 og bemærkningerne hertil.
Til § 137 Efter forslagets § 137, stk. 1, kan Erhvervs- og  

 Selskabsstyrelsen indgå aftale med en uafhængig ekstern  

 organisation, som kan påtage sig at udvikle fremtidige danske  

 regnskabsstandarder.
Organisationen skal have en sådan  

 sammensætning og ekspertise til rådighed, at den vil blive  

 respekteret i det faglige miljø og også i det politiske system.  

 Her må man også holde sig for øje, at man fra lovgivers  

 side til enhver tid kan lovgive på områder, som man ikke finder  

 er tilstrækkeligt (godt) reguleret.
I IASC-regi findes en komite (Standing Interpretations  

 Committee, SIC), som forestår fortolkning af regnskabsstandarder.
Dette  

 findes f.eks. også i USA og i England.
Der vil ikke være noget  

 til hinder for, at en standardudstedende organisation i Danmark samtidig  

 opretter sådanne paneler eller organer, som kan fortolke udstedte  

 standarder.
Fortolkning af årsregnskabslovgivningen vil imidlertid  

 stadigvæk henhøre under Erhvervs- og Selskabsstyrelsen.
Foreningen af Statsautoriserede Revisorer udsteder for  

 tiden regnskabsvejledninger, som er frivillige for alle andre end de  

 børsnoterede virksomheder.
Regnskabsvejledningerne forelægges  

 Regnskabspanelet, der er ligeligt sammensat af organisationer af  

 regnskabsudarbejdere og  brugere af børsnoterede virksomheders  

 årsregnskaber.
Det fremgår af Københavns Fondsbørs  

  oplysningsforpligtelser, at de børsnoterede selskaber som betingelse  

 for notering på Københavns Fondsbørs skal aflægge  

 årsregnskaber i overensstemmelse med danske regnskabsvejledninger  

 udgivet af Foreningen af Statsautoriserede Revisorer.
Fondsbørsen  

 godkender de enkelte regnskabsvejledninger, før de kan blive  

 bindende.
For at tilgodese lovgivers accept og sikre en ansvarlig  

 praksis og proces skal organisationen være sammensat af alle relevante  

 parter uden dominans af nogen organisation eller aktørgruppe og med et  

 tilsyn, der sikrer processen og overensstemmelse med lovgivningen.
Et  

 sådant tilsyn, der også findes i tilsvarende udenlandske  

 organisationer, foreslås varetaget af Erhvervs- og Selskabsstyrelsen.  

 Tilsynet skal påse, at processen for standardudstedelse  

 gennemføres på demokratisk og forsvarlig vis og med skyldig  

 hensyntagen til alle relevante parter.
Mens Foreningen af Statsautoriserede Revisorer og  

 Regnskabspanelet har udført et meget fint arbejde med de  

 nuværende regnskabsvejledninger, må det på den anden side  

 slås fast, at der er behov for en helt uafhængig organisation med  

 en uafhængig økonomi, som er sammensat af alle de berørte  

 parter, som skal følge politisk godkendte afstemningsregler ved  

 vedtagelsen af nye standarder.
Foreningen af Statsautoriserede Revisorers  

 vejledninger bygger på frivillighed mellem regnskabsudarbejdere og  

  brugere.
Den foreslåede organisation skal basere sin kompetence  

 på lovgivningen.
 Med hensyn til de økonomiske konsekvenser henvises  

 der til de almindelige bemærkninger.
 Stk. 2 viderefører den eksisterende mulighed  

 for, at Erhvervs- og Selskabsstyrelsen kan nedsætte et  

 Regnskabsråd, hvormed styrelsen kan rådføre sig  

 vedrørende generelle regnskabsforhold.
Regnskabsrådet har været meget aktivt de  

 senere år.
De har udarbejdet oplæg til ændringen af  

 årsregnskabsloven i 1996, oplæg til en ny bogføringslov i  

 1998 og oplæg til ny årsregnskabslov i 1999. Endvidere har  

 rådet rådgivet Erhvervs- og Selskabsstyrelsen i arbejdet med  

 lovforslaget.
For tiden består rådet af repræsentanter fra  

 Foreningen af Statsautoriserede Revisorer, Foreningen Registrerede Revisorer  

 FRR, Advokatrådet, Handelshøjskolen i København,  

 Finansrådet, Realkreditrådet, Forsikring og Pension, Dansk  

 Industri, Dansk Arbejdsgiverforening, Danmarks Rederiforening,  

 Håndværksrådet, Entreprenørforeningen, Dansk Handel  

 & Service, Det Danske Handelskammer, Arbejderbevægelsens  

 Erhvervsråd, Landsorganisationen i Danmark, Foreningen af  

 Firmapensionskasser, Arbejdsmarkedets Tillægspension,  

 Lønmodtagernes Dyrtidsfond, Den Danske Finansanalytikerforening,  

 Danske Andelsselskaber, Erhvervsministeriets Departement og Erhvervs- og  

 Selskabsstyrelsen.
Til § 138 Virksomheder med begrænset ansvar, som er omfattet af lovforslagets  

 § 3, stk. 1, har pligt til at aflægge årsrapport efter reglerne  

 for den regnskabsklasse (B, C eller D), der gælder for den  

 pågældende virksomhed i henhold til § 7, og indsende  

 årsrapporten til Erhvervs- og Selskabsstyrelsen med henblik på  

 offentliggørelse efter reglerne i afsnit X.
Disse virksomheder kaldes  

 i det følgende "indsendelsespligtige virksomheder".
 Virksomheder, der udnytter undtagelsesbestemmelserne i §§ 4 - 6, til at  

 undlade at aflægge årsrapport efter denne lov, skal i stedet for  

 årsrapport indsende undtagelseserklæring m.v. til styrelsen efter  

 reglerne i §§ 145 og 146 med henblik på offentliggørelse  

 heraf.
Virksomheder, som udnytter undtagelsesbestemmelsen i § 4 (f.eks. meget  

 små andelsselskaber med begrænset ansvar), har dog mulighed for  

 sammen med undtagelseserklæringen efter § 145 - at få  

 offentliggjort en årsrapport, der som minimum opfylder reglerne for  

 regnskabsklasse A.
Se nærmere herom i § 4 og bemærkningerne til  

 denne bestemmelse. (De øvrige virksomhedsformer, som er omfattet af  

 regnskabsklasse A, jf. § 3, stk. 2, er virksomheder med ubegrænset  

 ansvar   disse har hverken ret eller pligt til at indsende årsrapport  

 til Erhvervs- og Selskabsstyrelsen til offentliggørelse.
De skal  

 derfor heller ikke indsende nogen undtagelseserklæring til styrelsen).
Efter forslagets stk. 1 skal virksomheder, som er omfattet af  

 regnskabsklasse B, C og D, indsende den reviderede og godkendte  

 årsrapport til Erhvervs- og Selskabsstyrelsen inden udløbet af  

 de deri anførte frister.
Den indsendte årsrapport skal  

 være revideret af virksomhedens revisor i henhold til reglerne i § 135.
 Reglerne i lovforslagets § 138, stk. 1, træder i stedet for den  

 gældende årsregnskabslovs § 62, stk. 1, 1. og 2. pkt., samt § 53,  

 stk. 4, i lov om erhvervsdrivende fonde.
Efter de gældende bestemmelser skal årsregnskab m.v. for  

 aktie- og anpartsselskaber være modtaget i Erhvervs- og  

 Selskabsstyrelsen senest 1 måned efter dagen for godkendelsen på  

 generalforsamlingen eller ved tilsvarende lovlig beslutning (for  

 børsnoterede og statslige aktieselskaber er fristen dog 6 hverdage),  

 jf. den gældende årsregnskabslovs § 62, stk. 1, 1. og 2. pkt.
Da  

 denne frist imidlertid alene skal bruges til den rent  

 ekspeditionsmæssige indsendelse af (den allerede godkendte)  

 årsrapport, ses der ikke at være behov for at opretholde en frist  

 på en måned hertil.
Det foreslås derfor, at  

 årsrapporten uden ugrundet ophold efter godkendelsen skal indsendes til  

 Erhvervs- og Selskabsstyrelsen.
Dette forslag skal ses i sammenhæng  

 med, at den gældende afgift for overskridelse af 1-måneds  

 fristen (6 hverdage for børsnoterede og statslige aktieselskaber)  

 foreslås afskaffet, jf. bemærkningerne til § 151 nedenfor.
Det  

 foreslås endvidere, at fristen "uden ugrundet ophold" kommer til at  

 gælde for alle indsendelsespligtige virksomheder, som er opregnet i  

 forslagets § 3, stk. 1.
 Efter de gældende bestemmelser skal årsregnskab m.v. for alle  

 indsendelsespligtige virksomheder endvidere være modtaget i Erhvervs-  

 og Selskabsstyrelsen senest 6 måneder efter regnskabsårets  

 afslutning (for børsnoterede og statslige aktieselskaber er fristen  

 dog 5 måneder), jf. den gældende årsregnskabslovs § 62,  

 stk. 1, 1. og 2. pkt., lov om visse erhvervsdrivende virksomheder § 18 og lov  

 om erhvervsdrivende fonde § 53, stk. 4.
Af hensyn til årsrapporternes aktualitet foreslås det, at  

 denne frist nedsættes til 5 måneder efter regnskabsårets  

 afslutning (for børsnoterede og statslige aktieselskaber dog 4  

 måneder). For aktie- og anpartsselskaber indebærer dette  

 næppe nogen nævneværdig forkortelse af den periode, man har  

 til at udarbejde årsrapport, da det følger af henholdsvis  

 aktieselskabslovens § 69 og anpartsselskabslovens § 29, at årsregnskab  

 m.v. skal godkendes på selskabets generalforsamling senest 5  

 måneder efter regnskabsårets udløb.
Som hidtil  

 foreslås der en kortere indsendelsesfrist for børsnoterede og  

 statslige aktieselskaber, da offentligheden har en særlig interesse i  

 hurtigt at kunne få adgang til oplysninger om disse selskabers  

 økonomiske forhold.
Regnskabsrådet har tilsluttet sig  

 skærpelsen af indsendelsesfristen.
Modtagelsestidspunktet i Erhvervs- og Selskabsstyrelsen er ligesom efter  

 de gældende regler afgørende for, om årsrapporten kan  

 anses for rettidig.
Det er præciseret i lovteksten, at fristerne er  

 absolutte, idet der alene kan dispenseres herfra i de situationer, der er  

 nævnt i §§ 140 og 141. Overskrides indsendelsesfristen, vil  

 virksomhedens øverste ansvarlige ledelse derfor automatisk blive  

 pålagt afgift efter bestemmelserne i §§ 150 og 151, idet det enkelte  

 ledelsesmedlem dog har mulighed for efterfølgende at søge om  

 afgiftsfritagelse efter § 152, hvis forsinkelsen ikke kan lægges den  

 pågældende til last (se nærmere herom i de nævnte  

 bestemmelser og bemærkningerne hertil).
Efter forslagets stk. 2 skal årsrapporten i det mindste  

 indeholde de obligatoriske bestanddele, jf. § 2, stk. 1, samt den fulde  

 revisionspåtegning.
Dette svarer til retstilstanden efter den  

 gældende årsregnskabslov, lov om visse erhvervsdrivende  

 virksomheder og lov om erhvervsdrivende fonde.
Som noget nyt foreslås  

 det i § 2, stk. 2, at årsrapporten foruden de obligatoriske bestanddele  

 tillige kan indeholde frivillige supplerende beretninger som f.eks.  

 miljøredegørelser og videnregnskaber.
De obligatoriske  

 bestanddele og de frivillige beretninger skal indsendes til styrelsen i et  

 samlet dokument   betegnet "årsrapport", med henblik på samtidig  

 offentliggørelse.
De obligatoriske bestanddele skal være  

 placeret forrest i dokumentet, og de enkelte bestanddele skal være  

 betegnet på en sådan måde, at de let kan identificeres i  

 forhold til lovens betegnelser.
Frivillige beretninger, som indsendes  

 efterfølgende, vil blive afvist fra offentliggørelse.
Grønne regnskaber, som indsendes til styrelsen til  

 offentliggørelse efter miljølovgivningens regler, kan dog  

 efter forslagets stk. 3 indsendes til styrelsen som en del af  

 årsrapporten, eller de kan indsendes som et separat dokument til  

 offentliggørelse inden for rammerne af miljølovgivningen.
Dette  

 gælder, uanset om der er tale om obligatoriske eller frivillige  

 grønne regnskaber.
Offentliggørelsen af det grønne  

 regnskab og årsregnskabet (årsrapporten) sker så vidt  

 muligt samtidig.
I nogle situationer kan det dog være mest  

 hensigtsmæssigt at indsende årsrapporten forlods, f.eks. hvis  

 dette er nødvendigt for at overholde indsendelsesfristen i § 138, stk.  

 1, 2. pkt., og dermed undgå afgiftspålæggelse efter §  

 151.
 Efter forslagets stk. 4 skal de indsendte dokumenter være  

 affattet på dansk, se dog § 157.
 En årsrapport, der frivilligt indsendes til styrelsen efter § 4,  

 stk. 6, 1. pkt., behøver ikke at være revideret, men er dette  

 tilfældet, skal virksomhedens ledelse sikre, at  

 revisionspåtegningen indgår i dokumentet, jf. forslagets stk.  

 5.
De indsendte årsrapporter offentliggøres efter § 154.  

 Så snart offentliggørelse har fundet sted, kan  

 årsrapporten ikke omgøres ved indsendelse af en ny  

 årsrapport, medmindre styrelsen undtagelsesvist tillader dette, jf.  

forslagets stk. 6. Hovedreglen indeholder således et forbud imod  

 omgørelse, da regnskabsbrugeren som udgangspunkt ikke skal kunne  

 risikere, at der offentliggøres nye udgaver af årsrapporten  

 efter, at regnskabsbrugeren har truffet beslutning på grundlag af en  

 tidligere offentliggjort årsrapport.
Der kan dog forekomme  

 tilfælde, hvor omgørelse af årsrapporten må anses  

 for at være i regnskabsbrugernes interesse som en nødvendig  

 rettelse af væsentlige eller åbenbare fejl eller som berigtigelse  

 af ulovlige forhold.
Styrelsen fastsætter nærmere regler herom  

 ved bekendtgørelse, jf. § 155, stk. 3.
Til § 139 Bestemmelsen om indsendelsespligt for likvidationsregnskaber er en  

 videreførelse af de nugældende regler i årsregnskabsloven  

 og selskabslovene.
Da reglerne af og til har givet anledning til tvivl, er  

 det fundet hensigtsmæssigt at præcisere dem i denne  

 bestemmelse.
Til § 140 Forslaget lovfæster den nuværende praksis i Erhvervs- og  

 Selskabsstyrelsen vedrørende suspension af indsendelsespligten for  

 virksomheder under betalingsstandsning efter konkursloven.
Når henses til betalingsstandsningens formål og til, at  

 kreditorernes interesser varetages i forbindelse med skifteretsbehandlingen,  

 foreslås det således i stk. 1, at Erhvervs- og  

 Selskabsstyrelsen kan suspendere pligten til at indsende årsrapport til  

 Erhvervs- og Selskabsstyrelsen i betalingsstandsningsperioden, hvis  

 virksomheden anmoder om tilladelse hertil.
Genoptages virksomheden efter  

 betalingsstandsningens ophør, skal årsrapporten være  

 modtaget i styrelsen senest 1 måned derefter.
Overskrides denne frist,  

 finder reglerne om manglende eller for sen modtagelse i Erhvervs- og  

 Selskabsstyrelsen i §§ 150 - 152 og § 162, stk. 1, nr. 1, anvendelse.  

 Afgiften efter § 151 beregnes i så fald fra 1 måned efter  

 betalingsstandsningens ophør.
 Forslagets stk. 3 gør reglerne vedrørende  

 betalingsstandsning tilsvarende anvendelige på akkordforhandling efter  

 konkursloven.
Til § 141 Forslaget er en videreførelse af den nuværende praksis i  

 Erhvervs- og Selskabsstyrelsen vedrørende suspension af  

 indsendelsespligten for virksomheder, som er under konkursbehandling.
Som ved betalingsstandsning tjener det ikke noget formål at  

 kræve årsrapport indsendt til Erhvervs- og Selskabsstyrelsen for  

 virksomheder, der er under konkursbehandling.
Det foreslås derfor i  

stk. 1, at der ikke skal indsendes årsrapport til Erhvervs- og  

 Selskabsstyrelsen for virksomheder, som er under konkurs.
Genoptages virksomheden efter konkursbehandlingens afslutning,  

 foreslås det i stk. 2, at virksomheden senest en måned  

 efter konkursbehandlingens ophør skal indsende de årsrapporter,  

 som virksomheden har undladt at indsende under konkursbehandlingen i  

 medfør af stk. 1. Alternativt kan virksomheden efter tilladelse fra  

 styrelsen indsende en revideret åbningsbalance med henblik på  

 offentliggørelse.
Dette vil navnlig være aktuelt, hvis der ikke  

 har været nogen relevant aktivitet i virksomheden i den mellemliggende  

 periode.
Overskrides indsendelsesfristen, finder reglerne om manglende eller  

 for sen modtagelse i Erhvervs- og Selskabsstyrelsen i §§ 150 - 152 og § 162,  

 stk. 1, nr. 1, anvendelse.
Afgiften efter § 151 beregnes i så fald fra  

 1 måned efter konkursbehandlingens ophør.
Til § 142 Af hensyn til kreditorernes interesser foreslås det i lighed med  

 Erhvervs- og Selskabsstyrelsens nuværende praksis, at kravet om  

 indsendelse af årsrapport opretholdes ved andre bestræbelser  

 på rekonstruktion af virksomheden end de i §§ 140 og 141  

 nævnte.
Til § 143 Forslaget viderefører den gældende årsregnskabslovs §  

 63 a om filialbestyrernes pligt til at indsende den udenlandske virksomheds  

 årsregnskab m.v. til Erhvervs- og Selskabsstyrelsen med henblik  

 på offentliggørelse samt selskabslovenes bestemmelser om  

 sletning af filialer på grund af manglende indsendelse af den  

 udenlandske virksomheds årsregnskab.
Bestemmelsen implementerer 11.  

 direktivs artikel 4.
Af hensyn til ensartetheden foreslås indsendelsesfristen  

 ændret fra 6 til 5 måneder i lighed med indsendelsesfristen for  

 danske virksomheder i lovforslagets § 138, stk. 1, 2. pkt.
Modtages  

 årsrapporten for sent i styrelsen, pålægges der afgift  

 efter reglerne i §§ 150 - 152.
Til § 144 Forslaget viderefører den gældende årsregnskabslovs §  

 63 b, som implementerer 11. direktivs artikel 4.
Bestemmelsen vedrører situationen, hvor den udenlandske virksomhed,  

 som har registreret filial i Danmark, er dattervirksomhed i en koncern, der  

 aflægger koncernregnskab.
I stedet for at indsende den udenlandske  

 virksomheds årsrapport kan filialbestyrerne indsende et sådant  

 koncernregnskab, hvis betingelserne i bestemmelsen er opfyldt.
Som noget nyt er dog foreslået, at tilbagekaldelse af en  

 modervirksomheds indeståelseserklæring for den udenlandske  

 dattervirksomheds forpligtelser først får retsvirkning 3  

 måneder efter offentliggørelsen.
Ved offentliggørelse af  

 filialens afmelding eller slettelse går der tilsvarende 3 måneder  

 inden tilbagekaldelsen får retsvirkning.
Til § 145 Forslaget viderefører med visse ændringer den gældende  

 retstilstand vedrørende indsendelse af undtagelseserklæring til  

 Erhvervs- og Selskabsstyrelsen i de tilfælde, hvor virksomheden  

 undlader at aflægge og indsende årsregnskab m.v. til styrelsen i  

 henhold til lov om visse erhvervsdrivende virksomheder § 19 (lovforslagets §  

 4).
 Det præciseres i forslagets stk. 1, at ledelsen er ansvarlig  

 for, at betingelserne for at anvende undtagelsen er opfyldt, idet ledelsen i  

 erklæringen skal indestå herfor.
 Erklæringen offentliggøres i henhold til § 154.
Der gælder samme indsendelsesfrist for undtagelseserklæringen  

 som for den årsrapport, undtagelseserklæringen træder i  

 stedet for, jf. henvisningen i stk. 2 til forslagets § 138, stk. 1, 2.  

 pkt.
Overskrides fristen, pålægges ledelsen afgift efter reglerne  

 i §§ 150 - 152. Efter de nugældende regler pålægges der  

 ikke afgift ved for sen indsendelse af undtagelseserklæring.
Da  

 undtagelseserklæringen indsendes i stedet for årsrapport,  

 foreslås det, at undtagelseserklæringer sidestilles med  

 årsrapporter i afgiftsmæssig henseende.
Til § 146 Forslaget viderefører og præciserer med visse ændringer  

 den gældende retstilstand vedrørende indsendelse af  

 undtagelseserklæring m.v. til Erhvervs- og Selskabsstyrelsen i de  

 tilfælde, hvor virksomheden udnytter undtagelserne i den gældende  

 årsregnskabslovs §§ 2 e og 2 f, som er videreført i forslagets §  

 5, samt hvor virksomheden udnytter den nytilkomne undtagelse i § 6 (der  

 henvises til §§ 5 og 6 og bemærkningerne hertil).
For alle de omhandlede situationer gælder det, at der skal indsendes  

 erklæring i henhold til § 145, og at denne skal suppleres med de  

 særlige dokumenter og oplysninger, der gælder for den  

 pågældende undtagelse.
Erklæringen offentliggøres i  

 henhold til § 154.
 Det følger af henvisningerne til § 145, at der gælder samme  

 frist for indsendelse af undtagelseserklæring som for indsendelse af  

 årsrapport, og at der vil blive pålagt afgift, hvis  

 erklæringen modtages for sent (se bemærkningerne til § 145).
Til § 147 Bestemmelsen viderefører den gældende årsregnskabslovs  

 § 2 a, stk. 1, nr. 4, og stk. 2, som implementerer 7. direktivs artikel 9,  

 stk. 1.
Efter forslagets § 112 kan en modervirksomhed, der selv er  

 dattervirksomhed under visse betingelser undlade at aflægge  

 koncernregnskab og i stedet indsende et koncernregnskab for et højere  

 koncernniveau.
Efter § 147 kan Erhvervs- og Selskabsstyrelsen forlange  

 yderligere oplysninger, hvis det pågældende koncernregnskab  

 mangler oplysninger, som danske koncerner skal give.
Til § 148 Bestemmelsen i stk. 1 er en videreførelse af den  

 gældende årsregnskabslovs § 62, stk. 3, om statslige  

 aktieselskabers indsendelse af halvårsrapport til Erhvervs- og  

 Selskabsstyrelsen.
 Ved manglende indsendelse af halvårsrapport til Erhvervs- og  

 Selskabsstyrelsen kan styrelsen iværksætte tvangsbøder i  

 henhold til forslagets § 162, stk. 1, nr. 1.
Til § 149 Forslaget viderefører den gældende årsregnskabslovs §  

 63, som har baggrund i 4. direktivs artikel 48 og 49.
Stk. 1 skal sikre, at en virksomhed ikke  

 offentliggør en årsrapport, der ikke har den form og affattelse,  

 som da den blev revideret.
Her er der tale om offentliggørelse af  

 årsrapporten i sin helhed.
Formålet er at undgå, at  

 regnskabsbruger vildledes af mangelfulde årsrapporter.
Virksomhederne  

 skal særligt være opmærksom på bestemmelsen, hvis de  

 beslutter at offentliggøre årsrapporten på  

 Internettet.
Stk. 2 skal sikre en række mindstekrav i  

 tilfælde af, at virksomheden kun offentliggør dele af  

 årsrapporten, f.eks. hovedtal.
Læserne skal vide, at det kun er  

 et udtog, og at den hele årsrapport kan fås hos Erhvervs- og  

 Selskabsstyrelsen.
Er årsrapporten ikke indsendt til styrelsen, skal  

 der gøres opmærksom på dette.
Hvis  

 revisionspåtegningen ikke er påført i sin helhed, skal der  

 oplyses om de forbehold og supplerende oplysninger, som revisor har  

 påført revisionspåtegningen.
Til § 150 Efter forslagets stk. 1 og 2 udsender Erhvervs- og  

 Selskabsstyrelsen påkrav til virksomhedens ledelse på  

 virksomhedens adresse, hvis årsrapport eller undtagelseserklæring  

 ikke er modtaget i styrelsen, når indsendelsesfristen er  

 udløbet.
Forslaget er en videreførelse af  

 påkravsbestemmelserne i den gældende årsregnskabslovs § 62,  

 stk. 6, 1. og 2. pkt., med de tilpasninger, som følger af de  

 ændrede indsendelsesfrister i forslagets § 138, stk. 1, 2. pkt.
 Udsendelse af påkravsbrev til virksomhedens ansvarlige ledelse  

 på virksomhedens adresse er en forudsætning for, at styrelsen kan  

 pålægge virksomhedens ledelse afgift efter § 151 som følge  

 af, at årsrapport eller undtagelseserklæring efter §§ 145 og 146  

 er modtaget for sent i styrelsen (se bemærkningerne til disse  

 bestemmelser).
 Tilsvarende udsender styrelsen påkravsbrev til filialbestyrere for  

 filialer af udenlandske virksomheder, hvis den udenlandske virksomheds  

 årsrapport ikke er modtaget i styrelsen, når fristen i § 143,  

 stk. 1, er udløbet.
Hovedformålet med påkravsbrevet er at give virksomhedens  

 ledelse eller filialbestyrerne en kort frist til at rette op på en  

 eventuel forglemmelse eller misforståelse i forbindelse med  

 indsendelsen.
Ledelsen eller filialbestyreren vil ikke blive pålagt  

 afgift efter § 151 på grund af for sen indsendelse af årsrapport  

 m.v., hvis årsrapporten modtages i Erhvervs- og Selskabsstyrelsen inden  

 udløbet af fristen i påkravsbrevet på 8 hverdage fra  

 brevets datering.
Forslagets stk. 3 indeholder hjemmel til at iværksætte  

 tvangsopløsning på grund af manglende indsendelse af  

 årsrapport eller undtagelseserklæring.
Reglerne om  

 tvangsopløsning for manglende indsendelse af årsregnskab findes  

 for øjeblikket i den særlige lovgivning for virksomheden.
Efter  

 de gældende regler findes der således hjemmel i selskabslovene  

 til at iværksætte tvangsopløsning, hvis årsregnskab  

 m.v. ikke modtages rettidigt i behørig stand efter  

 årsregnskabsloven, og manglen ikke afhjælpes inden udløbet  

 af en frist, der fastsættes af Erhvervs- og Selskabsstyrelsen, jf.  

 aktieselskabslovens § 118, anpartsselskabslovens § 61, lov om visse  

 erhvervsdrivende virksomheder § 21, stk. 1, og bekendtgørelse om  

 opløsning af erhvervsdrivende fonde (likvidation, konkurs,  

 tvangsopløsning og fusion) (Opløsningsbekendtgørelsen) §  

 12. Af hensyn til reglernes overskuelighed foreslås det, at hjemlen til  

 at iværksætte tvangsopløsning på grund af manglende  

 indsendelse af årsrapport eller erklæring tillige nævnes i  

 den nye årsregnskabslov.
 Tilsvarende kan styrelsen slette filialer af registeret, hvis den  

 udenlandske virksomheds årsrapport ikke indsendes, jf. f.eks.  

 aktieselskabslovens § 152, stk. 3.
Praksis i Erhvervs- og Selskabsstyrelsen i dag er, at udsendelse af  

 påkrav og opløsningstrussel foregår i to arbejdsgange med  

 deraf følgende ringere effektivitet i sanktionssystemet.
I stk. 3  

foreslås det derfor, at påkrav og opløsningstrussel  

 sendes i samme brev.
Brevet sendes som almindelig post til virksomhedens  

 ledelse på den adresse, som virksomheden har registreret i Erhvervs- og  

 Selskabsstyrelsen.
Hvis brevet returneres til styrelsen, genfremsendes brevet  

 til et medlem af selskabets ledelse.
Genfremsendelsen af brevet  

 indebærer dog ikke nogen ændring af de frister, der er  

 anført i brevet.
Det følger endvidere af forslagets § 162, stk. 1, nr. 1, at  

 styrelsen kan anvende tvangsbøder som middel til at få ledelsen  

 til at indsende en manglende årsrapport eller  

 undtagelseserklæring.
Da der ikke er hjemmel til at  

 iværksætte tvangsopløsning over for interessentskaber og  

 kommanditselskaber omfattet af lovforslagets § 3, stk. 1, nr. 2, er  

 styrelsens eneste tvangsmiddel over for disse virksomhedsformer at  

 pålægge ledelsen tvangsbøder efter ovennævnte  

 bestemmelse, hvis årsrapport eller undtagelseserklæring ikke  

 indsendes til styrelsen trods påkrav herom.
Til § 151 Forslaget viderefører med visse ændringer bestemmelserne om  

 adfærdsregulerende afgift ved for sen indsendelse af årsregnskab  

 m.v. i den gældende årsregnskabslovs § 62, stk. 6, 2. - 4. pkt.,  

 og stk. 7, 1. og 3. pkt.
Bestemmelserne gælder tillige for  

 filialbestyrere, hvis det udenlandske selskabs årsregnskab m.v., som  

 det påhviler filialbestyrerne at indsende til Erhvervs- og  

 Selskabsstyrelsen, modtages for sent, jf. § 63 a, stk. 1.
Af hensyn til regnskabsbrugerne er det vigtigt, at oplysningerne i de  

 offentliggjorte årsrapporter er aktuelle.
Det er derfor af stor  

 betydning, at årsrapporterne modtages rettidigt i styrelsen.
De  

 gældende bestemmelser om pålæggelse af afgift til den  

 øverste ansvarlige ledelse på grund af for sen indsendelse af  

 årsregnskab, som blev indført i 1994 med det formål at  

 tilskynde virksomhedsledelserne til at prioritere regnskabsaflæggelsen  

 højt, foreslås derfor videreført med nedenstående  

 ændringer.
 Som noget nyt foreslås det, at manglende indsendelse af  

 erklæring m.v. skal udløse de samme reaktioner som manglende  

 indsendelse af virksomhedens årsrapport, da indsendelse af de  

 omhandlede dokumenter træder i stedet for indsendelse af virksomhedens  

 egen årsrapport og derfor bør sidestilles hermed.
 Efter reglerne i den gældende årsregnskabslovs § 62, stk. 5 og  

 6, opereres der med to afgifter:
 1)	En afgift for overskridelse af 1-måneds fristen fra  

 godkendelsen på generalforsamlingen (for børsnoterede og  

 statslige aktieselskaber 6 hverdage).
 2)	En afgift for overskridelse af 6-måneders fristen fra  

 regnskabsårets afslutning (for børsnoterede og statslige  

 aktieselskaber 5 måneder).
 Afgiften under pkt. 1 foreslås afskaffet i sammenhæng med, at  

 fristen i § 138, stk. 1, 1. pkt., er foreslået ændret til "uden  

 ugrundet ophold" (der henvises til bemærkningerne til denne  

 bestemmelse).
Afgiften under pkt. 2 foreslås opretholdt med de ændringer,  

 som følger af, at indsendelsesfristen er foreslået ændret  

 til henholdsvis 5 og 4 måneder i § 138, stk. 1, 2. pkt., og § 143, stk.  

 1. Desuden foreslås det nugældende afgiftsmaksimum på 8.000  

 kr. reduceret til 3.000 kr. pr. ledelsesmedlem henholdsvis filialbestyrer, da  

 dette afgiftsniveau skønnes at være tilstrækkeligt til at  

 opnå den ønskede adfærd.
Af hensyn til ensartetheden  

 foreslås det endvidere, at afgiften også skal gælde for  

 erhvervsdrivende fonde, som for øjeblikket ikke er omfattet af  

 afgiftsbestemmelsen, således at den gælder for alle virksomheder,  

 der har pligt til at indsende årsrapport eller  

 undtagelseserklæring til Erhvervs- og Selskabsstyrelsen.
Afgiften er personlig og pålægges hvert enkelt medlem af  

 virksomhedens øverste ansvarlige ledelse henholdsvis hver  

 filialbestyrer, da den enkelte har et personligt ansvar for, at  

 årsrapporten indsendes rettidigt til Erhvervs- og Selskabsstyrelsen,  

 jf. lovforslagets §§ 8 - 10 og bemærkningerne hertil.
Afgiften  

 forfalder automatisk til betaling, hvis årsrapporten modtages efter  

 indsendelsesfristens udløb.
Afgiften løber fra den  

 første dag efter 5-måneders fristens udløb (for  

 børsnoterede og statslige aktieselskaber 4-måneders fristens  

 udløb). Fristen beregnes efter reglerne i § 153. Modtages  

 årsrapporten i styrelsen inden udløbet af fristen på 8  

 hverdage fra påkravsbrevets datering, vil der dog ikke blive  

 pålagt afgift, jf. forslagets § 150, stk. 2.
Har et ledelsesmedlem eller en filialbestyrer for samme periode indbetalt  

 tvangsbøder for manglende indsendelse af samme årsrapport,  

 nedsættes afgiften med det indbetalte beløb.
Modtagne afgifter  

 tilfalder statskassen.
Der er hjemlet udpantning, der forestås af  

 Finansstyrelsen.
Til § 152 Det foreslås, at retstilstanden efter den gældende  

 årsregnskabslovs § 62, stk. 7, 2. pkt., videreføres  

 således, at Erhvervs- og Selskabsstyrelsen, hvor der foreligger ganske  

 særlige omstændigheder, kan fritage det enkelte ledelsesmedlem  

 eller filialbestyrer helt eller delvist for betaling af afgift efter § 151.  

 Det er dog en forudsætning, at den pågældende konkret kan  

 dokumentere over for styrelsen, at han eller hun har søgt at fremme  

 indsendelsen m.v., og at forsinkelsen derfor ikke kan lægges den  

 pågældende til last.
Et bestyrelsesmedlem eller en direktør kan f.eks. ifølge  

 aktieselskabslovens § 56, stk. 2, forlange bestyrelsen indkaldt, og  

 dagsordenen kan i givet fald indeholde et punkt om indsendelse af  

 årsregnskab m.v. i behørig stand.
Opnås der ikke  

 tilslutning til dette, har bestyrelsesmedlemmet eller direktøren ret  

 til at få indført indsigelser i bestyrelsens protokol, jf.  

 aktieselskabslovens § 56, stk. 3.
Fra administrativ praksis vedrørende afgiftsfritagelse kan  

 endvidere nævnes, at hvor forsinkelsen skyldes visse ganske  

 upåregnelige forhold, kan dette efter en konkret vurdering give hel  

 eller delvis afgiftsfritagelse.
Dette gælder navnlig alvorlig sygdom,  

 som medfører dokumenteret længerevarende uarbejdsdygtighed i  

 perioden op til indsendelsesfristens udløb hos en person, som er af  

 afgørende betydning for regnskabsaflæggelsen.
Det er dog en  

 forudsætning, at den pågældende har gjort alt, hvad der var  

 muligt for at sikre, at årsrapporten trods hindringen blev aflagt og  

 indsendt så hurtigt som muligt til styrelsen, således at  

 forsinkelsen ikke kan lægges den pågældende til last.
 Som eksempler på forhold, som ikke i sig selv fritager et  

 ledelsesmedlem for afgift, kan nævnes følgende: at  

 ledelsesmedlemmet ikke har fået kendskab til påkravsbrevet inden  

 udløbet af påkravsfristen i lovforslagets § 150, stk. 2,  

 på grund af virksomhedens eller ledelsesmedlemmets egne forhold (f.eks.  

 på grund af ferie), at årsrapporten er blevet forsinket  

 ved fremsendelse med posten (medmindre der kan fremlægges dokumentation  

 fra postvæsnet for, at forsinkelsen skyldes postvæsenets fejl,  

 f.eks. poststrejke), at et bestyrelsesmedlem ikke har deltaget i  

 bestyrelsesmøderne på grund af udlandsrejser, at  revisor  

 ikke har kunnet nå at revidere regnskabet, eller at forsinkelsen  

 skyldes fejl begået af virksomhedens ansatte eller rådgivere som  

 f.eks. virksomhedens revisor eller advokat, idet sidstnævnte forhold er  

 et anliggende imellem ledelsesmedlemmerne og de pågældende  

 ansatte eller rådgivere.
Edb-problemer berettiger ikke i sig selv til afgiftsfritagelse, da det  

 følger af den generelle bestemmelse om god bogføringsskik i  

 bogføringslovens § 6, at regnskabsmaterialet skal opbevares  

 således, at det ikke ødelægges, bortskaffes eller  

 forvanskes, ligesom det skal sikres mod fejl og misbrug.
For at kunne opfylde  

 disse krav må den regnskabspligtige således tage sikkerhedskopi  

 (back up) af regnskabsmaterialet, hvis dette opbevares på elektronisk  

 medie.
Usikkerhed omkring opgørelsen af regnskabet berettiger heller ikke  

 i sig selv til afgiftsfritagelse, uanset hvad grunden hertil måtte  

 være.
I så fald må der oplyses om usikkerheden i  

 årsrapporten, se forslagets § 77, nr. 2. Af hensyn til kreditorer og  

 investorer er det netop særlig vigtigt, at årsrapporten  

 offentliggøres rettidigt i denne situation.
Til § 153 Bestemmelsen viderefører bestemmelsen i den gældende  

 årsregnskabslovs § 64 g om fortolkning af lovens frister.
Tilsvarende  

 bestemmelser findes bl.a. i selskabslovene og revisorlovene.
Til § 154 Bestemmelsen om Erhvervs- og Selskabsstyrelsens offentliggørelse af  

 de indsendte årsrapporter m.v. viderefører bestemmelsen i den  

 gældende årsregnskabslovs § 62, stk. 4, som implementerer 1.  

 direktivs artikel 2 og 3, 4. direktivs artikel 47 og 7. direktivs artikel 38.
 Offentliggørelse af årsrapporter m.v. er af central betydning  

 for investorer og kreditorer, når de kontraherer med virksomheder med  

 begrænset ansvar.
I bestemmelsen præciseres det, at erklæringer, som  

 træder i stedet for årsrapporter i henhold til  

 undtagelsesbestemmelserne i §§ 4 - 6, også offentliggøres.
Dette  

 sker af hensyn til regnskabsbrugerne, der ellers ville kunne forvente at se  

 et regnskab.
 Indledende og afsluttende likvidationsregnskaber samt  

 halvårsrapporter for statslige aktieselskaber offentliggøres  

 ligeledes.
Til § 155 De foreslåede bestemmelser i stk. 1 og 2 er  

 en præcisering af bestemmelsen i den gældende  

 årsregnskabslovs § 64, stk. 1, 2. pkt., hvorefter Erhvervs- og  

 Selskabsstyrelsen kan fastsætte regler om, at anmeldelse samt  

 dokumenter i forbindelse hermed kan udveksles elektronisk.
I overensstemmelse med regeringens erhvervsstrategi .dk21  

 og regeringens IT-strategi for effektivisering af staten er Erhvervs- og  

 Selskabsstyrelsen med i front, når det gælder udnyttelsen af  

 informationsteknologierne til at digitalisere de administrative rutiner og  

 indføre e-administration, dels for at lette kommunikationen mellem  

 borgerne og det offentlige, dels for at lette kommunikationen internt i det  

 offentlige.
Styrelsen anvender således bl.a. et elektronisk  

 regnskabs-rykkersystem, som i tilfælde af, at årsregnskab ikke er  

 modtaget i styrelsen, når indsendelsesfristen er udløbet,  

 automatisk genererer breve med påkrav til virksomhedens ledelse om  

 indsendelse heraf.
Modtages årsregnskabet efter påkravsfristens  

 udløb, genererer systemet automatisk breve, der pålægger  

 ledelsen afgift.
Sådanne breve har f.eks. i en årrække  

 været udsendt maskinelt uden underskrift.
 Den foreslåede bestemmelse har således bl.a.  

 til formål at præcisere hjemlen for sådanne  

 forretningsgange og samtidig fremtidssikre styrelsens fortsatte  

 bestræbelser på som led i indførelsen af e-administration  

 at effektivisere de administrative rutiner inden for rammerne heraf.
Forslagets stk. 3 giver Erhvervs- og Selskabsstyrelsen bemyndigelse  

 til at fastsætte nærmere regler ved bekendtgørelse om  

 indsendelse og offentliggørelse af årsrapporter.
Bemyndigelsen  

 vil herunder blive anvendt til at fastsætte regler om såvel de  

 obligatoriske bestanddele som årsregnskab m.v. samt de frivillige  

 bestanddele som f.eks. sociale regnskaber og videnregnskaber.
Desuden  

 bemyndiges styrelsen til at fastsætte regler om indsendelse af  

 undtagelseserklæringer m.v., som træder i stedet for  

 årsrapporter i henhold til undtagelsesbestemmelserne i §§ 4   6,  

 herunder dokumentation som skal indsendes i forbindelse hermed.
Bestemmelsen  

 giver endvidere styrelsen bemyndigelse til at fastsætte regler om  

 indsendelse og offentliggørelse af halvårsrapporter for  

 statslige aktieselskaber.
Endvidere bemyndiges styrelsen til at  

 fastsætte nærmere regler for undtagelse fra forbudet mod  

 omgørelse af offentliggjorte årsrapporter.
Sådanne regler  

 findes for øjeblikket i § 31 i den gældende  

 årsregnskabsbekendtgørelse (nr. 788 af 29. august 1996). Se  

 også bemærkningerne til § 138, stk. 6, vedrørende  

 omgørelse af årsrapporter.
Til § 156 Bestemmelsen er en videreførelse af bestemmelsen i  

 den gældende årsregnskabslovs § 64, stk. 1, 4. pkt.
Bestemmelsen  

 bemyndiger bl.a. styrelsen til at fastsætte regler om betaling for  

 kopier af dokumenter m.v., som er offentligt tilgængelige i henhold til  

 loven.
Disse regler træder i stedet for reglerne om betaling for  

 dokumenter, der rekvireres under henvisning til lov om offentlighed i  

 forvaltningen.
Dog er der indføjet en hjemmel til at indbefatte bidrag  

 til administrationen af den standardudstedende organisation og dens arbejde,  

 jf. §§ 136 og 137, i det omfang omkostningerne skal dækkes helt eller  

 delvist ved bidrag fra alle virksomhederne.
Til § 157 Forslaget indeholder hjemmel til, at Erhvervs- og  

 Selskabsstyrelsen   ved bekendtgørelse eller konkret -kan fravige  

 kravet om, at årsrapporter for udenlandske virksomheder, som skal  

 offentliggøres i styrelsen, skal affattes på dansk.
Det er navnlig tanken at udnytte hjemlen således, at  

 regnskabmateriale, som indsendes til Erhvervs- og Selskabsstyrelsen til  

 offentliggørelse i overensstemmelse med bestemmelserne i forslagets §§  

 5, 112, 143 og 144, som udgangspunkt er undtaget fra kravet om affattelse  

 på dansk.
Erhvervs- og Selskabsstyrelsen skal dog om fornødent  

 kunne forlange dokumenterne indsendt i bekræftet oversættelse.  

 Herved videreføres den nuværende retstilstand i § 25, stk. 2, i  

 årsregnskabsbekendtgørelsen.
Bestemmelsen skal sikre, at regnskabsbrugerne kan få  

 de ønskede oplysninger om en virksomhed på et for dem  

 forståeligt sprog.
Samtidig skal det sikres, at virksomhederne ikke  

 udsættes for unødige byrder ved at skulle oversætte  

 udenlandske årsrapporter til dansk, hvor der ikke er et umiddelbart  

 behov for dette.
Til § 158 Forslaget viderefører den gældende  

 årsregnskabslovs § 62, stk. 1, 3. pkt., med hensyn til statslige  

 aktieselskabers pligt til at sende et eksemplar af årsrapporten til  

 pressens repræsentanter 14 dage før den ordinære  

 generalforsamling.
Denne regel for statslige aktieselskaber skal kompensere  

 for, at statslige aktieselskaber ikke udarbejder  

 årsregnskabsmeddelelse, således som det er tilfældet for  

 børsnoterede selskaber.
Til § 159 Forslagets stk. 1 er en videreførelse med visse  

 præciseringer og ændringer af reglen i den gældende  

 årsregnskabslovs § 63 c, stk. 1, om Erhvervs- og Selskabsstyrelsens  

 regnskabsundersøgelse, som blev indført i 1994.
Bestemmelsen pålægger Erhvervs- og Selskabsstyrelsen en pligt  

 til at foretage en stikprøvevis udtagelse og undersøgelse af de  

 modtagne årsrapporter og dertil hørende  

 revisionspåtegninger.
Formålet hermed er at konstatere  

 åbenbare overtrædelser af den nævnte lovgivning.
Af hensyn til bestemmelsens klarhed er der i lovforslaget foretaget en  

 udtrykkelig opregning af de love, som er undergivet  

 undersøgelsesadgang, herunder også lov om visse erhvervsdrivende  

 virksomheder samt lov om statsautoriserede revisorer og lov om registrerede  

 revisorer.
De nævnte love er ikke udtrykkeligt nævnt i den  

 gældende § 63 c, stk. 1, men er omfattet af  

 undersøgelsesadgangen via henholdsvis henvisningen i lov om visse  

 erhvervsdrivende virksomheder § 18 til årsregnskabsloven samt ved  

 fortolkning af forskellige bestemmelser i årsregnskabslovens kapitel 8  

 a om revision.
I forhold til i dag udvides undersøgelsespligten til også at  

 omfatte halvårsrapporter, der modtages fra statslige aktieselskaber  

 samt undtagelseserklæringer m.v., der indsendes i stedet for  

 årsrapport.
Herudover er der ikke foreslået ændringer i  

 reglerne.
Det er således fortsat tanken, at styrelsen ikke skal føre et  

 egentligt tilsyn med de indsendte årsrapporter, således som det  

 f.eks. kendes fra Finanstilsynet.
Efter den gældende § 63 c, stk. 1, er  

 der alene tale om en stikprøvevis udtagelse og undersøgelse,  

 som ikke indebærer en fuldstændig undersøgelse for enhver  

 overtrædelse, men har til formål at konstatere  

åbenbare overtrædelser af den omhandlede lovgivning.
Med  

 åbenbare overtrædelser menes forhold, som er konstaterbare ved en  

 umiddelbar gennemgang af det indsendte årsregnskab m.v.  

 (årsrapport). Der er f.eks. tale om en åbenbar  

 overtrædelse, hvis en bestemt oplysning, som skal være afgivet i  

 regnskabet i henhold til et direkte lovkrav herom, mangler i regnskabet.
Hvis  

 det derimod kræver nærmere undersøgelse af andre  

 dokumenter end regnskabet eller en egentlig bevisførelse for at  

 fastslå, om der foreligger en lovovertrædelse, er der ikke tale  

 om en åbenbar overtrædelse.
Styrelsen har ikke   hverken efter de gældende eller efter de  

 foreslåede regler - beføjelser til at godkende de indsendte  

 årsregnskaber eller årsrapporter.
Selv om styrelsen ikke har  

 påtalt forhold i en undersøgt årsrapport, vil dette derfor  

 heller ikke efter de foreslåede regler fritage virksomhedens ledelse  

 for ansvaret for, at virksomheden lever op til lovgivningens krav, ligesom  

 det ej heller fritager revisor fra pligten til at tage fornødent  

 forbehold i revisionspåtegningen.
I stk. 2 foreslås det, at der indføjes en udtrykkelig  

 bestemmelse om, at styrelsen foruden ved stikprøvevis kontrol tillige  

 har en generel hjemmel til at udtage og undersøge de modtagne  

 årsrapporter m.v.
En sådan hjemmel er ikke udtrykkeligt  

 nævnt i den gældende årsregnskabslov, men kan udledes ved  

 fortolkning.
Det kan navnlig komme på tale at anvende den generelle  

 hjemmel, når styrelsen i forbindelse med modtagelsen af  

 årsrapporter konstaterer revisorforbehold eller relevante mangler i  

 revisionspåtegningerne.
Endvidere kan det komme på tale,  

 når styrelsen i forbindelse med tidligere års modtagelse af  

 årsrapporter har konstateret mangler, eller hvis styrelsen på  

 anden måde bliver opmærksom på overtrædelser i den  

 pågældende årsrapport.
Styrelsen skal dog ikke fungere som  

 klageinstans.
Til § 160 Bestemmelsen viderefører den nugældende  

 årsregnskabslovs § 64, stk. 2, sammenholdt med stk. 3, 2. sidste pkt.,  

 om Erhvervs- og Selskabsstyrelsens adgang til at indhente oplysninger.
 Bestemmelsen giver således Erhvervs- og Selskabsstyrelsen adgang til  

 at indhente sådanne oplysninger fra virksomheden eller dens revisor,  

 som er nødvendige for, at styrelsen kan konstatere, om der er sket  

 overtrædelse af den i § 159, stk. 1, nævnte lovgivning og  

 virksomhedens vedtægter, eller om en overtrædelse er bragt til  

 ophør.
Styrelsen har erfaring for, at de fleste virksomheder er villige til at  

 give styrelsen de nødvendige og af revisor attesterede oplysninger.  

 Det forekommer derfor sjældent, at styrelsen har behov for at indhente  

 oplysninger direkte hos selskabets revisor.
Styrelsen vil kun anvende denne  

 hjemmel, hvor det er nødvendigt.
Styrelsen er endvidere opmærksom på, at indhentning af  

 oplysninger ikke må være i strid med  

 Menneskerettighedskonventionens artikel 6 om princippet om ret til en "fair  

 trial", som bl.a. indebærer, at ingen kan tilpligtes at fremskaffe  

 bevismateriale mod sig selv.
Styrelsen tilrettelægger derfor sin  

 kontrol efter den gældende årsregnskabslov således, at  

 hjemlen til at kræve oplysninger   efter en konkret vurdering i hvert  

 enkelt tilfælde   ikke bringes i anvendelse, hvis styrelsen har en  

 begrundet mistanke om, at der foreligger et strafbart forhold hos den, som  

 oplysningerne skal indhentes fra, og forholdet kan forventes at føre  

 til, at der indgives politianmeldelse.
I sådanne tilfælde  

 undlader styrelsen endvidere at anvende tvangsbøder efter § 162 over  

 for den pågældende.
Foreligger der en sådan mistanke om  

 strafbart forhold, og ønskes der yderligere oplysninger, overgives  

 sagen til politiet, der herefter kan bringe retsplejelovens regler i  

 anvendelse.
Denne praksis vil blive opretholdt efter den nye lov.
Til § 161 Bestemmelsen viderefører bestemmelsen i den gældende  

 årsregnskabslovs § 63 c, stk. 2, om Erhvervs- og Selskabsstyrelsens  

 reaktioner på lovovertrædelser.
Af hensyn til erhvervslivet og  

 andre interesserede er det vigtigt at søge at få  

 overtrædelser af lovgivningen bragt til ophør.
Bestemmelsen  

 giver således hjemmel til forskellige reaktioner, som kan bringes i  

 anvendelse over for virksomhederne afhængig af den konstaterede  

 lovovertrædelses art og grovhed.
Ved bagatelagtige overtrædelser  

 kan påtale undlades.
 Erhvervs- og Selskabsstyrelsens erfaringer viser, at de fleste  

 overtrædelser af årsregnskabslovgivningen er af en sådan  

 karakter, at det ikke vil være rimeligt at kræve omgående  

 berigtigelse og offentliggørelse af en omgjort årsrapport.  

 Vejledning, eventuelt kombineret med et krav fra styrelsen om at de  

 omhandlede overtrædelser skal være berigtiget i  

 årsrapporten for den efterfølgende regnskabsperiode, vil ofte  

 være en hensigtsmæssig reaktion.
Til § 162 Bestemmelsen viderefører bestemmelsen i den gældende  

 årsregnskabslovs § 64, stk. 3, hvorefter Erhvervs- og Selskabsstyrelsen  

 kan pålægge tvangsbøder med det formål at  

 gennemtvinge en handling, der skal lovliggøre et af bestemmelsen  

 omhandlet forhold eller bringe en ulovlig handling til ophør.  

 Tvangsbøder vil navnlig blive anvendt, hvor andre reaktionsmidler ikke  

 har vist sig effektive samt i visse tilfælde til at gennemtvinge  

 indsendelse af årsrapport (se bemærkningerne til § 150, stk.  

 3).
Til § 163 Bestemmelsen viderefører bestemmelsen i den gældende  

 årsregnskabslovs § 64 b, hvorefter Erhvervs- og Selskabsstyrelsens  

 afgørelser som altovervejende hovedregel kan indbringes for  

 Erhvervsankenævnet.
De foreslåede undtagelser fra denne  

 klageadgang, som er ganske få, er begrundet i, at de omhandlede forhold  

 ikke er egnet til behandling ved et klageorgan.
Til § 164 Det foreslås, at der fastsættes straf i form  

 af bøde for overtrædelse af en række af lovens  

 væsentligste bestemmelser.
Det er utvivlsomt sjældent, at disse  

 bestemmelser vil blive brugt umiddelbart.
Imidlertid tjener de ofte til at  

 understrege og konkretisere overtrædelser af bestemmelser i  

 straffeloven, herunder §§ 296 og 302.
 Forslagets stk. 3 fastsætter tilsvarende  

 straf for overtrædelse af bestemmelser i de i lovforslaget hjemlede  

 bekendtgørelser, som måtte være egnede til sanktion ved  

 straf på linie med lovforslagets bestemmelser.
Endvidere bestemmer forslagets stk. 4, at Erhvervs-  

 og Selskabsstyrelsen i ganske særlige tilfælde kan belægge  

 enkelte bestemmelser i en standard efter § 136 med straf.
Dette skal ses i  

 lyset af, at standarderne, der udstedes af en privatretlig organisation,  

 principielt ikke sanktioneres med straf.
Regnskabsbrugerne forudsættes  

 at reagere på overtrædelser med misbilligelse og eventuelt ved at  

 sætte en risikopræmie (lavere børskurser).  

 Væsentlige standardovertrædelser kan desuden understrege og  

 konkretisere overtrædelse af straffeloven.
Det findes under henvisning  

 til ovenstående ikke, at standardernes principielle straffrihed  

 bevirker en forringelse af regnskabsbrugernes retsstilling i forhold til  

 gældende lov.
Til § 165 Det foreslås, at loven træder i kraft den 1. januar 2002 med  

 virkning for regnskabsår, der begynder på denne dato eller  

 senere.
Samtidig ophæves lov om visse selskabers aflæggelse af  

 årsregnskab m.v.
 For regnskabsår, der begynder før den 1. januar 2002,  

 foreslås det i stk. 3, at virksomhederne fortsat skal anvende de  

 hidtil gældende regler i lov om visse selskabers aflæggelse af  

 årsregnskab m.v., jf. lovbekendtgørelse nr. 526 af 17. juni  

 1996, med de ændringer, der følger af forslagets § 169 (se denne  

 bestemmelse). Virksomheder, hvis regnskabsår f.eks. løber fra  

 den 1.10.2001 - 30.9.2002, skal således anvende den nuværende  

 årsregnskabslovs bestemmelser på regnskabsaflæggelsen  

 (medmindre de frivilligt vælger at anvende den nye  

 årsregnskabslovs bestemmelser, se lovforslagets § 168).  

 Indsendelsesfristen i § 138, stk. 1, skal dog anvendes, hvis en  

 regnskabsperiode, der begynder før den 1. januar 2002, slutter efter  

 den 31. december 2002. Dette kan navnlig være aktuelt for nystiftede  

 selskaber, hvis første regnskabsperiode kan vare i op til 18  

 måneder.
For regnskabsår, der både påbegyndes og afsluttes i  

 år 2002, skal årsrapport eller undtagelseserklæring m.v.,  

 der indsendes i stedet herfor, være modtaget i styrelsen senest 6  

 måneder efter regnskabsårets afslutning (for statslige og  

 børsnoterede selskaber 5 måneder), jf. forslagets stk. 4.  

 Dette indebærer, at den skærpede indsendelsesfrist i § 138, stk.  

 1, 2. pkt., på henholdsvis 5 og 4 måneder først får  

 virkning for regnskabsår, der afsluttes i år 2003. Derved sikres  

 det, at virksomhederne får en lang overgangsperiode til at indrette sig  

 på den nye indsendelsesfrist.
Overskrides indsendelsesfristen,  

 pålægger Erhvervs- og Selskabsstyrelsen virksomhedens  

 øverste ansvarlige ledelse afgift efter bestemmelserne i §§ 150 - 52.
 Erhvervsdrivende fonde samt virksomheder, der indsender  

 undtagelseserklæring i stedet for årsrapport, er p.t. ikke  

 omfattet af de gældende afgiftsbestemmelser i § 62, stk. 6, i lov om  

 visse selskabers aflæggelse af årsregnskab m.v., jf.  

 lovbekendtgørelse nr. 526 af 17. juni 1996. I forslagets stk. 4, 3.  

 pkt., foreslås det derfor, at afgiftsbestemmelserne i §§ 150 - 52  

 først får virkning for disse virksomheder for regnskabsår,  

 der afsluttes i år 2003. Derved sikres det, at virksomhederne får  

 en lang overgangsperiode til at indrette sig på de skærpede  

 regler.
 Stk. 5 bemyndiger Erhvervsministeren til at  

 fastsætte tidspunktet for ikrafttræden af § 37. Disse  

 bestemmelser forudsætter en ændring af 4. direktiv, som forventes  

 at blive vedtaget i første halvdel af 2001.
 I stk. 6 foreslås det, at kravet i den gældende  

 årsregnskabslovs § 61 c, stk. 1, om to revisorer i statslige og  

 børsnoterede aktieselskaber, forbliver i kraft for regnskabsår,  

 der senest påbegyndes den 31. december 2004. Derved får  

 selskabernes aktionærer, kreditorer, offentlige myndigheder og  

 revisorer mulighed for at indstille sig på de nye regler.
Til § 166 Denne bestemmelse præciserer, hvorledes  

 ændringer af regnskabspraksis i forbindelse med overgangen til den nye  

 lov skal foregå.
Det følger af forslagets stk. 1, at  

 ændringer i indregningsmetoder og målegrundlag, som er  

 nødvendige som følge af vedtagelsen af denne lov, som  

 hovedregel skal ske efter reglerne i § 51.
Stk. 2-4 indeholder en række lempelser i  

 forhold til hovedreglen i forslagets stk. 1. Lempelserne kan alene benyttes  

 ved overgang til den nye lov.
Lempelserne kan ikke anvendes ved senere skift  

 mellem regnskabsklasserne, da dette er reguleret af § 78.
Til § 167 Forslagets § 167 viderefører den i princippet  

 uendeligt løbende overgangsregel, som blev indført ved lov nr.  

 1098 af 23. december 1998 (Euroloven). Bestemmelsen indebærer, at  

 virksomheden den første gang, den ændrer den valuta, hvori der  

 aflægges årsregnskab, ikke behøver at iagttage kriterierne  

 i § 13, stk. 2.
Virksomhedens ledelse skal selv være opmærksom  

 på kun at benytte overgangsreglen én gang.
Revisor skal  

 påse dette ved sin revision.
 Virksomheden skal dog opfylde oplysningskravene i § 11,  

 stk. 3, 2. pkt., jf. § 13, stk. 3. Ændringen og indvirkningen heraf  

 på årsregnskabet skal omtales i noterne.
Til § 168 Det må forventes, at en del virksomheder  

 ønsker at anvende den nye lovs bestemmelser med det samme eller i det  

 mindste forud for 1. januar 2002, således som det også har  

 været set tidligere.
Dette bør være muligt, så  

 længe det ikke fører til useriøse pluk af enkelte  

 gunstige bestemmelser uden sammenhæng med den øvrige  

 regnskabsaflæggelse.
Derfor bestemmes det i forslagets stk. 1, at  

 virksomheder kan gøre brug af lovforslagets bestemmelser med det samme  

 efter lovens bekendtgørelse i lovtidende.
Det sættes som  

 betingelse, at anvendelsen af regler i den nye lov sker systematisk og  

 konsekvent, og at de heraf kommende årsrapporter kommer til at give et  

 retvisende billede, i det mindste af lige så høj karat som et  

 retvisende billede efter gældende lov.
I forslagets stk. 2 bestemmes, at bestemmelsen i  

 forslagets § 6, hvorefter en virksomhed uden aktivitet under visse  

 betingelser kan undlade at udarbejde og indsende årsrapport,  

 først kan anvendes for regnskabsår, der starter den 1. januar  

 2002 eller senere.
På grund af betingelserne for reglen vil det ikke  

 være hensigtsmæssigt at tillade anvendelse før det  

 tidspunkt.
Til § 169 I § 165, stk. 3, foreslås det, at virksomhederne for  

 regnskabsår, der begynder før den 1. januar 2002 - dvs.  

 indtil de bliver omfattet af denne lov - fortsat skal anvende de hidtil  

 gældende regler i lov om visse selskabers aflæggelse af  

 årsregnskab m.v., jf. lovbekendtgørelse nr. 526 af 17. juni  

 1996, med de ændringer, der følger af forslagets § 169.
Forslaget i stk. 1, nr. 1, indebærer, at fristen i den  

 gældende årsregnskabslovs § 62, stk. 1, 1. og 2. pkt., for  

 indsendelse af årsregnskab m.v. efter godkendelsen på  

 generalforsamlingen eller ved tilsvarende lovlig beslutning, ændres fra  

 1 måned (henholdsvis 6 hverdage for statslige og børsnoterede  

 selskaber) til uden ugrundet ophold.
Forslaget skal ses i sammenhæng  

 med forslaget i stk. 1, nr. 2, hvorefter afgiften i § 62, stk. 5, for  

 overtrædelse af den omhandlede indsendelsesfrist ophæves.
Den  

 foreslåede frist, "uden ugrundet ophold", svarer til fristen i  

 lovforslagets § 138, stk. 1, 1. pkt. Ændringerne træder i kraft  

 den 1. juli 2001 og har virkning for regnskabsår, der slutter den 31.  

 maj 2001 eller senere, jf. forslagets stk. 2.
Forslaget i stk. 1, nr. 3, indebærer, at de gældende  

 afgiftssatser i § 62, stk. 6, 3. og 4. pkt., i lov om visse selskabers  

 aflæggelse af årsregnskab m.v., jf. lovbekendtgørelse nr.  

 526 af 17. juni 1996, nedsættes fra maksimalt 8.000 kr. til 3.000 kr.  

 pr. ledelsesmedlem henholdsvis filialbestyrer.
De ændrede satser svarer  

 til satserne i lovforslagets § 151, stk. 3. Ændringen træder i  

 kraft den 1. juli 2001 og har virkning for årsregnskaber m.v., der  

 modtages i Erhvervs- og Selskabsstyrelsen den 1. juli 2001 eller senere.
Til § 170 Det er hensigten snarest at søge de  

 færøske og grønlandske myndigheders tilslutning til, at  

 loven sættes i kraft for disse landsdele, således at den  

 selskabsretlige retsenhed kan bevares og udbygges.
Bilag Indholdsfortegnelse Paragraf Afsnit I.
Lovens anvendelsesområde, grundlæggende krav  

 m.v.
 Kapitel 1. Lovens anvendelsesområde m.v.
De omfattede virksomheder 1 Årsrapporten 2 De omfattede virksomhedsformer 3 Undtagelse for virksomheder omfattet af lov om visse erhvervsdrivende  

 virksomheder 4 Undtagelse for visse interessent- og kommanditselskaber 5 Undtagelse for dattervirksomheder uden aktivitet 6 Regnskabsklasser 7 Kapitel 2. Ledelsens ansvar for aflæggelse af  

 årsrapporten 8 - 10 Kapitel 3. Grundlæggende krav til årsrapporten Retvisende billede 11 Kvalitetskrav 12 Grundlæggende forudsætninger 13 - 16 Kapitel 4. Rækkefølge m.v. af årsrapportens  

 bestanddele 17 Afsnit II.
Regnskabsklasse A Kapitel 5. Udarbejdelse af årsrapport Generelle bestemmelser 18 Klassifikation og opstilling 19 Indregning og måling 20 Oplysninger 21 Afsnit III.
Regnskabsklasse B Kapitel 6. Udarbejdelse af årsrapport Generelle bestemmelser 22 Klassifikation og opstilling Generelle bestemmelser 23 - 24 Balancen 25 - 27 Resultatopgørelsen 28 - 32 Kapitel 7. Indregning og måling Generelle bestemmelser 33 - 39 Anlægsaktiver 40 - 43 Omsætningsaktiver 44 - 46 Hensatte forpligtelser 47 Gældsforpligtelser 48 Resultatopgørelsen 49 - 50 Ændring af regnskabspraksis 51 Ændringer af regnskabsmæssige skøn og fejl 52 Kapitel 8. Oplysninger Noteoplysninger Anvendt regnskabspraksis 53 - 55 Bevægelser på egenkapitalen 56 - 58 Aktiver 59 - 62 Forpligtelser og eventualforpligtelser 63 - 64 Resultatopgørelsen 65 Klassifikation 66 - 67 Nærtstående parter m.v.
68 - 74 Virksomhedskapitalen m.v.
75 - 76 Ledelsesberetningen 77 Afsnit IV.
Regnskabsklasse C Kapitel 9. Udarbejdelse af årsrapport Generelle bestemmelser 78 Klassifikation og opstilling 79 - 81 Kapitel 10. Indregning og måling Balancen 82 - 84 Resultatopgørelsen 85 Pengestrømsopgørelsen 86 Kapitel 11. Oplysninger Noteoplysninger Anvendt regnskabspraksis 87 Aktiver 88 - 90 Forpligtelser 91 - 93 Eventualforpligtelser 94 Resultatopgørelsen 95 - 96 Nærtstående parter 97 - 98 Ledelsesberetningen 99 - 101 Afsnit V.
Regnskabsklasse D Kapitel 12. Udarbejdelse af årsrapport Generelle bestemmelser 102 Klassifikation og opstilling 103 Oplysninger 104 - 106 Ledelsesberetningen 107 Særlige regler for statslige aktieselskaber 108 Afsnit VI.
Koncernregnskab samt regnskab for fusion m.v.
Kapitel 13. Pligt til at aflægge koncernregnskab 109 - 113 Kapitel 14. Koncernregnskabets indhold Omfattet af konsolideringen 114 Generelle krav til koncernregnskabet (konsolideringen) 115 - 116 Sammendrag 117 Klassifikation 118 Indregning og måling 119 Eliminering 120 Koncernetablering 121 Virksomhedsovertagelse 122 Virksomhedssammenlægninger 123 Pro rata konsolidering 124 Noteoplysninger Redegørelse for anvendt regnskabspraksis 125 Andre noteoplysninger 126 - 127 Ledelsesberetningen 128 Kapitel 15. Fusionsregnskab m.v.
129 - 130 Afsnit VII.
Halvårsrapport for statslige aktieselskaber Kapitel 16. Udarbejdelse af halvårsrapport Generelle bestemmelser 131 Indregning og måling 132 Oplysninger Anvendt regnskabspraksis 133 Ledelsesberetning 134 Afsnit VIII.
Revision af årsrapporten Kapitel 17. Revision 135 Afsnit IX.
Regnskabsreguleringen i Danmark Kapitel 18. Organisation til udstedelse af regnskabsstandarder m.v.
136 - 137 Afsnit X.
Offentliggørelse og undersøgelse af  

 årsrapport m.v.
Kapitel 19. Indsendelse til Erhvervs- og Selskabsstyrelsen Indsendelse af årsrapport 138 Indsendelse for virksomheder under afvikling eller rekonstruktion 139 - 142 Indsendelse for udenlandske virksomheder med filial i Danmark 143 - 144 Indsendelse af undtagelseserklæring m.v. for virksomheder som  

 udnytter undtagelserne i §§ 4 - 6, 112 og 144 145 - 147 Statslige aktieselskabers indsendelse af halvårsrapport 148 Virksomhedens egen offentliggørelse af årsrapport 149 Manglende eller for sen modtagelse af årsrapport eller  

 undtagelseserklæring 150 - 152 Beregning af frister 153 Kapitel 20. Offentliggørelse.
Nærmere regler om  

 indsendelse og offentliggørelse m.v.
Udvidet offentlighed for  

 statslige aktieselskaber Offentliggørelse 154 Nærmere regler om indsendelse og offentliggørelse m.v.
155 - 157 Udvidet offentlighed for statslige aktieselskaber 158 Kapitel 21. Undersøgelse af årsrapporter m.v.
Udtagelse til undersøgelse 159 Anmodning om oplysninger 160 Reaktioner på lovovertrædelser 161 Afsnit XI.
Tvangsbøder.
Klageadgang.
Straf.  

 Ikrafttræden Kapitel 22. Tvangsbøder 162 Kapitel 23. Klageadgang 163 Kapitel 24. Straf 164 Kapitel 25. Ikrafttræden og overgang 165 - 170 Bilag 1: Definitioner Bilag 2: Skemaer for balancer og resultatopgørelser 1. Skema for balance i kontoform (regnskabsklasse B, C og D) 2. Skema for balance i beretningsform (regnskabsklasse B, C og D) 3. Skema for resultatopgørelse i beretningsform, artsopdelt  

 (regnskabsklasse B) 4. Skema for resultatopgørelse i beretningsform, funktionsopdelt  

 (regnskabsklasse B) 5. Skema for resultatopgørelse i beretningsform, artsopdelt  

 (regnskabsklasse C og D) 6. Skema for resultatopgørelse i beretningsform, funktionsopdelt  

 (regnskabsklasse C og D) 1)   Loven  

 indeholder bestemmelser, som gennemfører Rådets direktiv  

 77/91/EØF af 13.12.1976 (EF-Tidende 1977 nr.
L 26, s. 1), Rådets  

 direktiv 78/660/EØF af 25.7.1978 (EF-Tidende 1978 nr.
L 222, s. 11),  

 Rådets direktiv 78/855/EØF af 9.10.1978 (EF-Tidende 1978 nr.
L  

 295, s. 36), Rådets direktiv 82/891/EØF af 17.12.1982  

 (EF-Tidende 1982 nr.
L 378, s. 47), Rådets direktiv 83/349/EØF  

 af 13.6.1983 (EF-Tidende 1983 nr.
L 193, s. 1), Rådets direktiv  

 84/253/EØF af 10.4.1984 (EF-Tidende 1984 nr.
L 126, s. 20),  

 Rådets direktiv 89/666/EØF af 21.12.1989 (EF-Tidende 1989 nr.
L  

 395, s. 36), Rådets direktiv 90/604/EØF af 8.11.1990 (EF-Tidende  

 1990 nr.
L 317, s. 57), Rådets direktiv 90/605/EØF af 8.11.1990  

 (EF-Tidende 1990 nr.
L 317, s. 60) og Rådets direktiv 99/60/EF af  

 17.6.1999 (EF-Tidende 1999 nr.
L 162, s. 65).
