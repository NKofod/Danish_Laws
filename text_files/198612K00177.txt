Nr LSF 177 Forslag til Lov om anlæg af fast forbindelse over Storebælt Fremsat af ministeren for offentlige arbejder (Frode Nør Christensen den 21. januar 1987 Vedtaget ved tredjebehandling den 26. maj 1987 Lov nr 380 af 10/06/1987 Anlægget § 1. Ministeren for offentlige arbejder bemyndiges til at træffe dispositioner i henhold til denne lov til anlæg af en fast forbindelse over Storebælt for jernbane- og vejtrafik.
§ 2. Anlægget udføres i 2 etaper, hvor 1. etape er en jernbaneforbindelse og 2. etape er en motorvejsforbindelse.
Stk. 2. Anlægsarbejderne for 2. etape skal påbegyndes senest 1 år, før jernbaneforbindelsen forventes taget i brug, men udførelsestidspunktet skal i øvrigt vælges ud fra økonomiske og beskæftigelsesmæssige hensyn, blandt andet således, at der tilstræbes en rationel projekterings- og byggerytme for anlægget som helhed.
§ 3. Jernbaneforbindelsen anlægges med 2 spor i en tunnel under Østerrenden og på en lavbro over Vesterrenden.
Stk. 2. Lavbroen skal i et økonomisk forsvarligt omfang som led i anlæggets 1. etape forberedes for også at overføre motorvejsforbindelsen.
 § 4. Motorvejsforbindelsen anlægges firesporet og med nødspor.
Stk. 2. Motorvejsforbindelsen kan krydse Østerrenden på en højbro med fornøden gennemsejlingsmulighed eller i en sænketunnel.
Projekt til udbydelse i licitation også af en sænketunnel udarbejdes, hvis det må anses for anlægsmæssigt og økonomisk hensigtsmæssigt at udbyde begge alternativer i licitation.
Stk. 3. Motorvejsforbindelsen krydser Vesterrenden på samme lavbro som jernbaneforbindelsen, idet lavbroen færdiggøres som led i anlæggets 2. etape.
§ 5. Anlæggets to etaper udføres hver for sig således, at der efter færdiggørelsen af hensyn til vandmiljøet i Østersøen sikres en uændret vandgennemstrømning i Storebælt.
§ 6. Ministeren for offentlige arbejder bemyndiges til at lade nødvendige tilslutningsanlæg m.v. for veje og jernbane udføre og i forbindelse hermed lade foretage flytning af Korsør og Nyborg jernbanestationer.
Stk. 2. Ministeren for offentlige arbejder fastsætter, hvilke dele af det samlede anlæg der henføres til henholdsvis den faste forbindelse, statsbaneanlægget og hovedlandevejsnettet.
§ 7. Ministeren for offentlige arbejder bemyndiges til at indstille DSBs færgefart mellem Korsør og Nyborg, når jernbaneforbindelsen tages i brug, og DSBs færgefart mellem Halsskov og Knudshoved, når motorvejsforbindelsen tages i brug.
Ejendomsforhold og forvaltning § 8. Et aktieselskab, hvis hele aktiekapital ejes af den danske stat, forestår projekteringen og som bygherre opførelsen af den faste forbindelse.
Stk. 2. Aktiekapitalens størrelse fastsættes af ministeren for offentlige arbejder med tilslutning fra finansudvalget.
Stk. 3. Selskabet kan optage lån til finansiering af anlæggets etablering.
Lån optages efter finansministerens nærmere bestemmelse med henblik på at opnå de bedst mulige vilkår.
Finansministeren bemyndiges til at yde garanti af statskassen for betaling af renter og afdrag samt andre løbende forpligtelser.
Finansministeren er endvidere bemyndiget til, i det omfang det måtte anses for hensigtsmæssigt, at dække selskabets finansieringsbehov gennem statslån.
Sådanne lån må ikke ydes på bedre vilkår end dem, som staten selv kan opnå som låntager.
Stk. 4. Den danske stat garanterer uden særlig tilkendegivelse i det enkelte tilfælde for selskabets øvrige økonomiske forpligtelser.
Stk. 5. Arbejdsmarkedets Tillægspension og Lønmodtagernes Dyrtidsfond har lige fortrinsret til at yde lån på tilsammen indtil 60 pct. af selskabets samlede lånebehov, forudsat at gunstigere vilkår ikke kan opnås på markedet.
§ 9. Samtidig med, at jernbaneforbindelsen tages i brug, skal selskabet overlade DSB brugsretten til denne forbindelse.
Stk. 2. DSB forestår og afholder udgifter til drift og vedligeholdelse af jernbanetunnelen under Østerrenden og af de jernbanetekniske anlæg på broen over Vesterrenden.
Stk. 3. DSBs vederlag for benyttelse af den faste forbindelse skal dække følgende udgifter:
1) Den udgift, der er nødvendig til at forrente og afdrage de udgifter, der er forbundet med anlægget af jernbanetunnelen under Østerrenden, herunder finansieringsomkostninger og andre følgeudgifter.
Udgifter, der måtte blive afholdt af hensyn til anlæggets 2. etape, medregnes ikke.
2) Den tilsvarende udgift, som kan henføres til jernbanens andel i den del af anlægget over Vesterrenden, der udføres som led i 1.
etape, jf. § 3, stk. 2. Denne andel fastsættes ud fra den forudsætning, at DSB gennem vederlaget skal udrede halvdelen af udgifterne til det samlede anlæg over Vesterrenden.
3) Udgift til drift og vedligeholdelse af broen over Vesterrenden, indtil motorvejsforbindelsen tages i brug.
4) Efter motorvejsforbindelsens ibrugtagning halvdelen af udgiften til drift og vedligeholdelse af broen over Vesterrenden, bortset fra den udgift, der medgår til vejbanens drift og vedligeholdelse.
Stk. 4. DSBs vederlag opgøres årligt.
Der betales månedlige a conto-beløb, første gang den første måned efter 1. etapes ibrugtagning.
Stk. 5. Ministeren for offentlige arbejder fastsætter grænsen mellem det anlæg, der henregnes til Østerrenden, og det anlæg, der henregnes til Vesterrenden, og afgør eventuelle tvivlsspørgsmål om fordeling af anlægs- og vedligeholdelsesudgifterne.
Udgifter til afhjælpningsforanstaltninger, jf. § 5, ved anlæg af jernbanetunnelen under Østerrenden, der vil kunne billiggøre anlægget af 2. etape, fordeles af ministeren mellem anlægsudgiften til jernbaneforbindelsen og anlægsudgiften til motorvejsforbindelsen.
Stk. 6. De udgifter, der er forbundet med anlæg af jernbaneforbindelsen, opgøres løbende og forudsættes forrentet og afdraget over 30 år fra ibrugtagning af 1. etape.
Renten beregnes som den gennemsnitlige totale låneomkostning for selskabets samlede på et givet tidspunkt aktuelle lånemasse.
Der tilstræbes et sådant betalingsforløb, at den årlige ydelse er af konstant størrelse målt i faste priser.
Ministeren for offentlige arbejder afgør eventuelle tvivlsspørgsmål.
§ 10. Når anlægsudgifterne til jernbaneforbindelsen, jf. § 9, stk. 3, er fuldt betalt gennem vederlaget, skal ejendomsretten til jernbanetunnelen under Østerrenden overdrages til DSB.
Samtidig indgås en samejekontrakt mellem selskabet og DSB om anlægget over Vesterrenden, hvorved DSB erhverver en anpart på halvdelen af dette anlæg.
§ 11. For benyttelsen af motorvejsforbindelsen opkræver selskabet afgifter.
Disse skal ved vejforbindelsens åbning være af samme størrelsesorden som de tilsvarende færgetakster på tidspunktet for forbindelsens ibrugtagning med fradrag af biltrafikkens egne omkostninger til kørsel på forbindelsen.
Principperne for regulering af taksterne skal godkendes af ministeren for offentlige arbejder med tilslutning fra finansudvalget.
Stk. 2. Når den del af udgifterne til etablering af anlægget, som skal henregnes til motorvejsforbindelsen, er inddækket, fastsættes taksterne eller principperne for deres beregning af ministeren for offentlige arbejder med tilslutning fra finansudvalget.
§ 12. Aktieselskabets bestyrelse består af 8 medlemmer, der beskikkes af ministeren for offentlige arbejder.
Stk. 2. Selskabets vedtægter og bestyrelsens forretningsorden samt ændringer i disse skal godkendes af ministeren for offentlige arbejder.
Stk. 3. Ministeren for offentlige arbejder kan om spørgsmål af væsentlig betydning give generelle eller specielle instrukser og direktiver for virksomheden.
§ 13. Ministeren for offentlige arbejder kan pålægge selskabet i et nærmere fastsat omfang at opretholde en bilfærgeforbindelse mellem Sjælland og Jylland over Kattegat og en bilfærgeforbindelse mellem Spodsbjerg og Tårs.
§ 14. Hvis selskabets skattepligtige indkomst, opgjort for 1 indkomstår, udviser underskud, kan dette underskud fradrages i den skattepligtige indkomst for de følgende 15 indkomstår.
Underskud i indkomstår, der ligger forud for det indkomstår, i hvilket jernbaneforbindelsen tages i brug, kan dog fradrages i den skattepligtige indkomst for de følgende 30 indkomstår.
Inden for de nævnte perioder kan fradraget dog kun overføres til et senere indkomstår, hvis det ikke kan rummes i et tidligere års skattepligtige indkomst.
§ 15. Fra og med det indkomstår, hvor henholdsvis jernbane- og vejforbindelsen tages i brug (anskaffelsesåret) kan selskabet på grundlag af anskaffelsessummen foretage skattemæssige afskrivninger på den faste forbindelse over Storebælt.
Stk. 2. Ved anskaffelsessummen forstås de samlede byggeudgifter til henholdsvis jernbane- og vejforbindelsen.
Stk. 3. Ved opgørelsen af anskaffelsessummerne kan selskabet ikke medregne afgift, som ved opgørelsen af selskabets afgiftstilsvar efter loven om almindelig omsætningsafgift kan fradrages som indgående afgift.
§ 16. Afskrivningsgrundlaget reguleres ved slutningen af hvert indkomstår med samme procent som den, hvormed reguleringspristallet for april i indkomståret er ændret i forhold til reguleringspristallet for april året før.
De årlige procentvise ændringer opgøres på grundlag af reguleringspristallet, der har januar 1980 = 100, og afrundes til hele procenter.
Grundlaget kan dog ikke reguleres i anskaffelsesåret.
Hvis indkomståret ikke er sammenfaldende med kalenderåret, sker reguleringen på grundlag af reguleringspristallet for april i det kalenderår, som indkomståret træder i stedet for, sammenholdt med reguleringspristallet for april året før.
§ 17. Afskrivning foretages med indtil 6 pct. af anskaffelsessummen pristalsreguleret efter bestemmelsen i § 16. I det indkomstår, hvori summen af de anvendte afskrivningsprocenter overstiger 60, og i de følgende år kan afskrivning dog kun foretages med indtil 2 pct. af den pristalsregulerede anskaffelsessum.
Stk. 2. Summen af de anvendte afskrivningsprocenter for hver forbindelse kan ikke overstige 100.
§ 18. Skattemæssige afskrivninger skal foretages særskilt for jernbane- og vejforbindelsen.
Stk. 2. Ved overdragelsen til DSB af ejendomsretten til jernbaneforbindelsen over Østerrenden og halvdelen af ejendomsretten til forbindelsen over Vesterrenden ophører aktieselskabets afskrivningsret for så vidt angår det overdragne.
Stk. 3. Der kan ikke foretages skattemæssig afskrivning på det overdragne i det indkomstår, hvori overdragelsen finder sted.
§ 19. For selskabet gælder lovgivningen om aktieselskaber med de ændringer, der følger af denne lov.
Andre bestemmelser § 20. Ministeren for offentlige arbejder bemyndiges til for selskabet og staten ved ekspropriation at erhverve fast ejendom, der er nødvendig til gennemførelse af det i denne lov omhandlede anlæg.
Ekspropriation sker efter reglerne i lov om fremgangsmåden ved ekspropriation vedrørende fast ejendom.
Stk. 2. Ministeren for offentlige arbejder fastlægger anlæggets linieføring på søterritoriet.
 § 21. Følgende love ophæves:
 1) Lov nr. 414 af 13. juni 1973 om anlæg af en bro over Storebælt.
2) Lov nr. 296 af 6. juni 1984 om udbygning af færgefarterne over Storebælt.
Oprindeligt fremsat lovforslag Blad nr 466 ANLÆGGET § 1. Ministeren for offentlige arbejder bemyndiges til at træffe dispositioner i henhold til denne lov til anlæg af en fast forbindelse over Storebælt for jernbane- og vejtrafik.
§ 2. Anlægget udføres i 2 etaper, hvor 1. etape er en jernbaneforbindelse, og 2. etape er en motorvejsforbindelse.
Stk. 2. Anlægsarbejderne for 2. etape skal påbegyndes senest 1 år, før jernbaneforbindelsen forventes taget i brug, men udførelsestidspunktet skal i øvrigt vælges ud fra økonomiske og beskæftigelsesmæssige hensyn blandt andet således, at der tilstræbes en rationel projekterings- og byggerytme for anlægget som helhed.
§ 3. Jernbaneforbindelsen anlægges med 2 spor i en tunnel under Østerrenden og på en lavbro over Vesterrenden.
Stk. 2. Lavbroen skal i et økonomisk forsvarligt omfang som led i anlæggets 1. etape forberedes for også at overføre motorvejsforbindelsen.
 § 4. Motorvejsforbindelsen anlægges firesporet og med nødspor.
Stk. 2. Motorvejsforbindelsen kan krydse Østerrenden på en højbro med fornøden gennemsejlingsmulighed eller i en sænketunnel.
Projekt til udbydelse i licitation også af en sænketunnel udarbejdes, hvis det må anses for anlægsmæssigt og økonomisk hensigtsmæssigt at udbyde begge alternativer i licitation.
Stk. 3. Motorvejsforbindelsen krydser Vesterrenden på samme lavbro som jernbaneforbindelsen, idet lavbroen færdiggøres som led i anlæggets 2. etape.
§ 5. Anlæggets to etaper udføres hver for sig således, at der efter færdiggørelsen af hensyn til vandmiljøet i Østersøen sikres en uændret vandgennemstrømning i Storebælt.
§ 6. Ministeren for offentlige arbejder bemyndiges til at lade nødvendige tilslutningsanlæg m.v. for veje og jernbane udføre og i forbindelse hermed lade foretage flytning af Korsør og Nyborg jernbanestationer.
Stk. 2. Ministeren for offentlige arbejder fastsætter, hvilke dele af det samlede anlæg der henføres til henholdsvis den faste forbindelse, statsbaneanlægget og hovedlandevejsnettet.
§ 7. Ministeren for offentlige arbejder bemyndiges til at indstille DSBs færgefart mellem Korsør og Nyborg, når jernbaneforbindelsen tages i brug, og DSBs færgefart mellem Halsskov og Knudshoved, når motorvejsforbindelsen tages i brug.
EJENDOMSFORHOLD OG FORVALTNING § 8. Et aktieselskab, hvis hele aktiekapital ejes af den danske stat, forestår projekteringen og som bygherre opførelsen af den faste forbindelse.
Stk. 2. Aktiekapitalens størrelse fastsættes af ministeren for offentlige arbejder med tilslutning fra finansudvalget.
Stk. 3. Selskabet kan optage lån til finansiering af anlæggets etablering.
Lån optages efter finansministerens nærmere bestemmelse med henblik på at opnå de bedst mulige vilkår.
Finansministeren bemyndiges til at yde garanti af statskassen for betaling af renter og afdrag samt andre løbende forpligtelser.
Finansministeren er endvidere bemyndiget til, i det omfang det måtte anses for hensigtsmæssigt, at dække selskabets finansieringsbehov gennem statslån.
Sådanne lån må ikke ydes på bedre vilkår end dem, som staten selv kan opnå som låntager.
Stk. 4. Den danske stat garanterer uden særlig tilkendegivelse i det enkelte tilfælde for selskabets øvrige økonomiske forpligtelser.
Stk. 5. Arbejdsmarkedets Tillægspension og Lønmodtagernes Dyrtidsfond har lige fortrinsret til at yde lån på tilsammen indtil 60 pct. af selskabets samlede lånebehov forudsat, at gunstigere vilkår ikke kan opnås på markedet.
§ 9. Samtidigt med, at jernbaneforbindelsen tages i brug, skal selskabet overlade DSB brugsretten til denne forbindelse.
Stk. 2. DSB forestår og afholder udgifter til drift og vedligeholdelse af jernbanetunnelen under Østerrenden og af de jernbanetekniske anlæg på broen over Vesterrenden.
Stk. 3. DSBs vederlag for benyttelse af den faste forbindelse skal dække følgende udgifter:
1) Den udgift, der er nødvendig til at forrente og afdrage de udgifter, der er forbundet med anlægget af jernbanetunnelen under Østerrenden, herunder finansieringsomkostninger og andre følgeudgifter.
Udgifter, der måtte blive afholdt af hensyn til anlæggets 2. etape, medregnes ikke.
2) Den tilsvarende udgift, som kan henføres til jernbanens andel i den del af anlægget over Vesterrenden, der udføres som led i 1.
etape, jfr. § 3, stk. 2. Denne andel fastsættes ud fra den forudsætning, at DSB gennem vederlaget skal udrede halvdelen af udgifterne til det samlede anlæg over Vesterrenden.
3) Udgift til drift og vedligeholdelse af broen over Vesterrenden, indtil motorvejsforbindelsen tages i brug.
4) Efter motorvejsforbindelsens ibrugtagning halvdelen af udgiften til drift og vedligeholdelse af broen over Vesterrenden, bortset fra den udgift, der medgår til vejbanens drift og vedligeholdelse.
Stk. 4. DSBs vederlag opgøres årligt.
Der betales månedlige a conto-beløb, første gang den første måned efter 1. etapes ibrugtagning.
Stk. 5. Ministeren for offentlige arbejder fastsætter grænsen mellem det anlæg, der henregnes til Østerrenden, og det anlæg, der henregnes til Vesterrenden, og afgør eventuelle tvivlsspørgsmål om fordeling af anlægs- og vedligeholdelsesudgifterne.
Udgifter til afhjælpningsforanstaltninger, jfr. § 5, ved anlæg af jernbanetunnelen under Østerrenden, der vil kunne billiggøre anlægget af 2. etape, fordeles af ministeren mellem anlægsudgiften til jernbaneforbindelsen og anlægsudgiften til motorvejsforbindelsen.
Stk. 6. De udgifter, der er forbundet med anlæg af jernbaneforbindelsen, opgøres løbende og forudsættes forrentet og afdraget over 30 år fra ibrugtagning af 1. etape.
Renten beregnes som den gennemsnitlige totale låneomkostning for selskabets samlede, på et givet tidspunkt aktuelle lånemasse.
Der tilstræbes et sådant betalingsforløb, at den årlige ydelse er af konstant størrelse målt i faste priser.
Ministeren for offentlige arbejder afgør eventuelle tvivlsspørgsmål.
 § 10. Når anlægsudgifterne til jernbaneforbindelsen, jfr. § 9, stk.
3, er fuldt betalt gennem vederlaget, skal ejendomsretten til jernbanetunnelen under Østerrenden overdrages til DSB.
Samtidig indgås en samejekontrakt mellem selskabet og DSB om anlægget over Vesterrenden, hvorved DSB erhverver en anpart på halvdelen af dette anlæg.
§ 11. For benyttelsen af motorvejsforbindelsen opkræver selskabet afgifter.
Disse skal ved vejforbindelsens åbning være af samme størrelsesorden som de tilsvarende færgetakster på tidspunktet for forbindelsens ibrugtagning med fradrag af biltrafikkens egne omkostninger til kørsel på forbindelsen.
Principperne for regulering af taksterne skal godkendes af ministeren for offentlige arbejder med tilslutning fra finansudvalget.
Stk. 2. Når den del af udgifterne til etablering af anlægget, som skal henregnes til motorvejsforbindelsen, er inddækket, fastsættes taksterne eller principperne for deres beregning af ministeren for offentlige arbejder med tilslutning fra finansudvalget.
§ 12. Aktieselskabets bestyrelse består af 8 medlemmer, der beskikkes af ministeren for offentlige arbejder.
Stk. 2. Selskabets vedtægter og bestyrelsens forretningsorden samt ændringer i disse skal godkendes af ministeren for offentlige arbejder.
Stk. 3. Ministeren for offentlige arbejder kan om spørgsmål af væsentlig betydning give generelle eller specielle instrukser og direktiver for virksomheden.
§ 13. Ministeren for offentlige arbejder kan pålægge selskabet i et nærmere fastsat omfang at opretholde en bilfærgeforbindelse mellem Sjælland og Jylland over Kattegat og en bilfærgeforbindelse mellem Spodsbjerg og Tårs.
§ 14. Hvis selskabets skattepligtige indkomst, opgjort for 1 indkomstår, udviser underskud, kan dette underskud fradrages i den skattepligtige indkomst for de følgende 15 indkomstår.
Underskud i indkomstår, der ligger forud for det indkomstår, i hvilket jernbaneforbindelsen tages i brug, kan dog fradrages i den skattepligtige indkomst for de følgende 30 indkomstår.
Inden for de nævnte perioder kan fradraget dog kun overføres til et senere indkomstår, hvis det ikke kan rummes i et tidligere års skattepligtige indkomst.
§ 15. Fra og med det indkomstår, hvor henholdsvis jernbane- og vejforbindelsen tages i brug (anskaffelsesåret) kan selskabet på grundlag af anskaffelsessummen foretage skattemæssige afskrivninger på den faste forbindelse over Storebælt.
Stk. 2. Ved anskaffelsessummen forstås de samlede byggeudgifter til henholdsvis jernbane- og vejforbindelsen.
Stk. 3. Ved opgørelsen af anskaffelsessummerne kan selskabet ikke medregne afgift, som ved opgørelsen af selskabets afgiftstilsvar efter loven om almindelig omsætningsafgift kan fradrages som indgående afgift.
§ 16. Afskrivningsgrundlaget reguleres ved slutningen af hvert indkomstår med samme procent som den, hvormed reguleringspristallet for april i indkomståret er ændret i forhold til reguleringspristallet for april året før.
De årlige procentvise ændringer opgøres på grundlag af reguleringspristallet, der har januar 1980 = 100, og afrundes til hele procenter.
Grundlaget kan dog ikke reguleres i anskaffelsesåret.
Hvis indkomståret ikke er sammenfaldende med kalenderåret, sker reguleringen på grundlag af reguleringspristallet for april i det kalenderår, som indkomståret træder i stedet for, sammenholdt med reguleringspristallet for april året før.
§ 17. Afskrivning foretages med indtil 6 pct. af anskaffelsessummen pristalsreguleret efter bestemmelsen i § 16. I det indkomstår, hvori summen af de anvendte afskrivningsprocenter overstiger 60, og i de følgende år kan afskrivning dog kun foretages med indtil 2 pct. af den pristalsregulerede anskaffelsessum.
Stk. 2. Summen af de anvendte afskrivningsprocenter for hver forbindelse kan ikke overstige 100.
§ 18. Skattemæssige afskrivninger skal foretages særskilt for jernbane- og vejforbindelsen.
Stk. 2. Ved overdragelsen til DSB af ejendomsretten til jernbaneforbindelsen over Østerrenden og halvdelen af ejendomsretten til forbindelsen over Vesterrenden ophører aktieselskabets afskrivningsret, for så vidt angår det overdragne.
Stk. 3. Der kan ikke foretages skattemæssig afskrivning på det overdragne i det indkomstår, hvori overdragelsen finder sted.
§ 19. For selskabet gælder lovgivningen om aktieselskaber med de ændringer, der følger af denne lov.
ANDRE BESTEMMELSER § 20. Ministeren for offentlige arbejder bemyndiges til for selskabet og staten ved ekspropriation at erhverve fast ejendom, der er nødvendig til gennemførelse af det i denne lov omhandlede anlæg.
Ekspropriation sker efter reglerne i lov om fremgangsmåden ved ekspropriation vedrørende fast ejendom.
Stk. 2. Ministeren for offentlige arbejder fastlægger anlæggets linieføring på søterritoriet.
 § 21. Følgende love ophæves:
 1) Lov nr. 414 af 13. juni 1973 om anlæg af en bro over Storebælt.
2) Lov nr. 296 af 6. juni 1984 om udbygning af færgefarterne over Storebælt.
BEMÆRKNINGER TIL LOVFORSLAGET ALMINDELIGE BEMÆRKNINGER Lov nr. 414 af 13. juni 1973 om anlæg af en bro over Storebælt bemyndiger ministeren for offentlige arbejder til at lade en særlig, statslig forvaltningsvirksomhed, kaldet Statsbroen Store Bælt, anlægge en bro over Storebælt, udført som højbro over Østerrenden og som lavbro over Vesterrenden med sekssporet motorvej med nødspor og to jernbanespor.
Af finanspolitiske grunde besluttede den daværende regering i 1978 at udsætte bygningen af broen.
En redegørelse herom blev afgivet i Folketinget den 17. oktober 1978 (Folketingstidende 1978-79, forhandlingerne sp. 644-650).
I de mellemliggende år er der foretaget en række yderligere undersøgelser og overvejelser om projektet, både i teknisk og økonomisk henseende.
Resultatet af disse overvejelser og undersøgelser har ikke ændret ved den grundlæggende forudsætning for den allerede i 1973 trufne beslutning, nemlig at anlæg af en fast forbindelse over Storebælt er en samfundsøkonomisk rentabel investering.
En udførlig redegørelse for de foretagne undersøgelser og regeringens overvejelser i sagen er givet Folketinget den 17. april 1985 (Folketingstidende 1984-85, forhandlingerne sp. 8903-8917). Som bebudet i denne, har regeringen på grundlag af et parlamentarisk flertal fortsat de økonomiske, miljømæssige og andre undersøgelser med henblik på at finde den mest hensigtsmæssige form for en fast Storebæltsforbindelse.
Resultatet foreligger, som bekendt, i en aftale af 12. juni 1986 mellem regeringen og Socialdemokratiet (bilag 1).
 Om ANLÆGGETS UDFORMNING bemærkes:
Forslaget går ud på at tilvejebringe en fast forbindelse for både vej- og jernbanetrafik mellem Halsskov på Sjælland og Knudshoved på Fyn.
Anlægsarbejdet tilrettelægges således, at jernbaneforbindelsen påbegyndes først og færdiggøres før vejforbindelsen.
Dette forhold indvirker på det samlede anlægs udformning, hvorfor det foreslås at udføre separate forbindelser for jernbane og vej til passage af Østerrenden.
De foretagne undersøgelser fører til, at der til jernbaneforbindelsen bør vælges en tunnel under Østerrenden.
Både en sænketunnel og en boret tunnel kan komme på tale.
Først det videre projekteringsarbejde kan give svar på, om den ene eller anden tunneltype bør foretrækkes, eller om der ved licitationen bør indhentes tilbud på begge alternativer.
Lovforslaget binder derfor ikke valget af tunneltype og forudsætter muligheden for at indhente tilbud på begge alternativer.
Hvad vejforbindelsens krydning af Østerrenden angår, vil både en højbro og en sænketunnel kunne komme på tale.
De hidtil foretagne undersøgelser peger ikke entydigt på, at det ene alternativ i anlægsøkonomisk henseende klart vil være at foretrække fremfor det andet.
En højbro som bestemt i 1973-loven må imidlertid fremdeles betragtes som det primære alternativ, men lovforslaget åbner mulighed for at udbyde denne del af anlægget i licitation både som højbro og som tunnel.
Navnlig vil erfaringerne fra licitationen over jernbanetunnelen være et forhold, der kan give vejledning for denne afgørelse.
Funktionelt, sikkerhedsmæssigt og miljømæssigt er der ikke mellem alternativerne højbro eller tunnel sådanne forskelle, at disse forhold kan være bestemmende for valget.
Hidtidige undersøgelser godtgør, at en boret tunnel for vejtrafik af anlægsøkonomiske grunde ikke er et realistisk alternativ.
Uanset at jernbaneforbindelsen og vejforbindelsen udføres med en vis tidsmæssig forskydning, vil det ubestridt være anlægsøkonomisk mest fordelagtigt at føre begge forbindelser over Vesterrenden på en lavbro.
 Som i 1973-loven foreslås jernbaneforbindelsen bygget med to spor.
Medens 1973-loven bestemte, at motorvejsforbindelsen skulle være sekssporet med nødspor, foreslås det nu at anlægge den firesporet med nødspor.
Den seneste trafikprognose viser, at den nødvendige kapacitet herved vil være til rådighed.
Den nærmere projektering af anlægget sker i samarbejde med pågældende kommunale og statslige myndigheder med henblik på indpasning af det samlede projekt i den fysiske planlægning i de berørte områder.
Der vil blive udarbejdet et landsplandirektiv, der sikrer tilvejebringelsen af nødvendige forudsætninger for den kommunale planlægning.
Der er udstedt 2 landsplandirektiver, der har berøring med projektet, dels Miljøministeriets cirkulære af 25. maj 1981 om reservationer af arealer i tilslutning til en eventuel Storebæltsbros landfæster, dels Miljøministeriets cirkulære af 18. januar 1985 om placering af et nyt færgeleje ved færgehavnen Knudshoved og anlæg af en jernbaneforbindelse fra færgehavnen til Nyborg station.
Når der foreligger et mere konkret projekt, vil det således være nødvendigt at overveje udvidelser og ændringer (ophævelse) af disse landsplandirektiver.
Anlæggets ETAPEVISE OPDELING foreslås fastlagt således, at jernbanetunnelen under Østerrenden og lavbroen over Vesterrenden bygges først.
Lavbroen udføres dog i 1. etape kun for jernbanetrafik, men forberedes i et økonomisk forsvarligt omfang for også at bære motorvejsforbindelsen.
Som 2. etape bygges vejforbindelsen over Østerrenden, og Vesterrendebroen færdiggøres.
Det bestemmes, at 2. etape skal påbegyndes senest 1 år før den forventede ibrugtagning af jernbaneforbindelsen, men i øvrigt skal byggetidspunktet for 2. etape fastlægges ud fra økonomiske og beskæftigelsesmæssige hensyn, idet der må tilstræbes en rationel projekterings- og byggerytme.
Anlægget agtes udbudt i INTERNATIONAL LICITATION, hvorved såvel prismæssig konkurrence som inddragelse af den nyeste, anlægstekniske ekspertise sikres.
Udbudsbetingelser vil under iagttagelse af de inden for De Europæiske Fællesskaber gældende regler blive udformet således, at danske entreprenørfirmaers mulighed for deltagelse i tilbudsgivningen tilgodeses på behørig vis.
Erfaringen fra andre store anlægsarbejder viser, at den helt overvejende del af den til arbejdets udførelse nødvendige arbejdskraft bliver dansk.
De undersøgelser, der er foretaget omkring anlæg af en fast forbindelse over Storebælt i de senere år, har i særlig grad omfattet forbindelsens MULIGE PÅVIRKNING AF HAVMILJØET og foranstaltninger til imødegåelse heraf.
Såvel lokale hydrauliske og biologiske effekter som mulig påvirkning af iltkoncentrationen i Østersøen og Kattegat har været genstand for sagkyndige undersøgelser.
Det således tilvejebragte ganske omfattende materiale er grundlag for bestemmelsen i lovforslagets § 5, hvorefter anlægget skal udføres således, at der sikres sådanne gennemstrømningsforhold i Storebælt, at saltholdigheden i det vigtige gydeområde for torsk ved Bornholm ikke ændres.
Denne bestemmelse og det til grund for den liggende materiale må betragtes som en nyskabelse i planlægningsgrundlaget i forhold til forudsætningerne for anlægsloven af 1973.
ORGANISATIONSFORHOLDENE for den faste forbindelse har også været genstand for en revurdering.
Som bekendt blev der ved 1973-loven oprettet en særlig, statslig forvaltningsvirksomhed, kaldet Statsbroen Store Bælt.
Virksomheden blev som sådan reelt nedlagt i 1979. Dens resterende funktioner er varetaget af Ministeriet for Offentlige Arbejder.
Beslutningen om at bygge forbindelsen hviler på den grundbetragtning, at der såvel samfundsøkonomisk som privatøkonomisk er tale om en rentabel virksomhed.
Begrundelsen for ved 1973-loven at oprette en særlig administrativ enhed til at opføre og eje forbindelsen har sit afgørende udgangspunkt i det forhold, at forbindelsen skal betales gennem direkte afgifter af brugerne.
Med aktieselskabsformen opnås den klarest mulige adskillelse mellem projektets økonomi m.v. og statens budget.
Folketingets tilslutning til oprettelse af et aktieselskab er allerede givet derved, at finansudvalget ved aktstykke nr. 27 af 5. november 1986 har givet tilslutning til selskabets stiftelse.
Det har ikke ved valg af anden organisationsform end den i 1973-loven forudsatte været hensigten at begrænse statens indseende med virksomheden eller begrænse statens ansvar for dette meget store anlægsarbejde.
Det bestemmes derfor i lovforslagets § 8, at hele selskabets aktiekapital skal ejes af staten (stk. 1), og at staten garanterer selskabets økonomiske forpligtelser (stk. 3 og 4).
Den ændrede organisationsform indebærer heller ikke, at virksomheden i højere grad end for Statsbroen Store Bælts vedkommende selv skal udføre det egentlige projekteringsarbejde vedrørende anlægget.
Det forudsættes derfor på samme måde, som tilfældet var med Statsbroen Store Bælt, at selskabet bemandes således, at det er i stand til at fungere som styringsorgan for dette betydelige anlægsarbejde, medens det egentlige projekteringsarbejde skal udføres uden for selskabet.
Begrundelsen for at organisere en selvstændig, økonomisk enhed som ramme om anlægget har som sagt sit udgangspunkt deri, at anlægs- og finansieringsudgiften for hovedpartens vedkommende fremskaffes ad lånevejen, hvoraf atter følger, at kapitalen gennem afdrag tilbagebetales i løbet af en årrække.
Midlerne til afdrag og forrentning fremkommer som nævnt ved brugerafgifterne.
Dette udgangspunkt er det samme for såvel jernbaneforbindelsen som vejforbindelsen.
Jernbaneanlægget må rent faktisk betragtes som en integreret del af DSBs faste anlæg i øvrigt.
Togpassagerer og godskunder erlægger ikke en separat betaling for passage af Storebælt, men derimod en betaling for den samlede jernbanetransport.
Når jernbaneforbindelsens andel af udgifterne er betalt, herunder finansieringsudgiften, findes det mest rimeligt at lade jernbaneanlægget udgå af det særlige ejendomsforhold under et aktieselskab og indgå som en del af DSBs anlæg i øvrigt.
Lovforslaget bestemmer derfor, at ejendomsretten til jernbaneforbindelsen over Østerrenden skal overdrages til DSB, når jernbaneandelen er betalt.
Samtidig skal aktieselskabet og DSB indgå en samejekontrakt om anlægget over Vesterrenden, hvorved DSB erhverver en anpart på halvdelen af dette anlæg.
Dermed vil jernbaneanlægget være udskilt fra selskabet, der derefter alene ejer og driver motorvejsforbindelsen.
For benyttelsen af denne forudsættes der fortsat opkrævet afgifter af en sådan størrelse, at de ikke alene dækker udgifterne ved forbindelsens drift og vedligeholdelse, men også vil kunne give et afkast til staten.
Hvorvidt denne afgiftsopkrævning kan begrunde opretholdelse af aktieselskabet, må afgøres til den tid i lyset af de trafikpolitiske hensyn, som ønskes tilgodeset, herunder hensynet til de resterende øst-vest overfarter.
Det må herved også tages i betragtning, at selskabet kan have pligt til at drive færgefart, jfr. § 13.
 ANLÆGSOMKOSTNINGERNE uden moms og byggerenter anslås i prisniveau 1.
januar 1986 til 12,9 mia. kr.
Den endelige tekniske udformning af anlægget er som nævnt ikke fastlagt på nuværende tidspunkt.
Baseret på, at jernbaneforbindelsen i 1. etape føres under Østerrenden som sænketunnel, og at vejforbindelsen i 2. etape føres over Østerrenden som en højbro, kan følgende investeringsafløb skønnes:
De forberedende arbejder kan gå igang, når anlægsorganisationen er blevet bemandet og indkørt, hvilket forventes at ske i første halvdel af 1987. De egentlige anlægsarbejders iværksættelse må afvente anlægslovens vedtagelse.
Med en vedtagelse af anlægsloven i indeværende samling kan 1. etapes jernbaneanlæg forventes færdiggjort med udgangen af 1992.
Tidsforskydningen mellem påbegyndelsen af 1. og 2. etape er ikke fastlagt, men opadtil begrænset ved, at påbegyndelsen af 2. etape skal ske senest eet år, før 1. etape forventes ibrugtaget.
Det på denne baggrund realistiske spillerum for tidsforskydningen mellem færdiggørelsen af de to etaper er 2-4 år.
I det ovenfor anførte investeringsafløb er forudsat en tidsforskydning på tre år, således at vejforbindelsen kan forventes færdiggjort i slutningen af 1995.
Den direkte BESKÆFTIGELSE ved det samlede anlægs færdiggørelse kan skønnes til knap 25.000 mandår.
BEMÆRKNINGER TIL LOVFORSLAGETS ENKELTE BESTEMMELSER Til § 1 Da der oprettes et selvstændigt aktieselskab til at forestå anlægget, kan principbestemmelsen som ellers almindeligt i en anlægslov ikke udformes som en bemyndigelse for ministeren for offentlige arbejder til at etablere forbindelsen.
Den noget mere ubestemte og brede formulering af en bemyndigelse til »at træffe dispositioner i henhold til denne lov« er derfor valgt.
TIL § 3 Som anført i de almindelige bemærkninger, kan jernbanetunnelen under Østerrenden tænkes udført som sænketunnel eller som en boret tunnel.
Det forudsættes derfor, at det videre forundersøgelses- og projekteringsarbejde kan sigte både mod en sænketunnel og en boret tunnel, samt at licitationen kan udformes således, at der indhentes alternative tilbud.
I stk. 2 bestemmes, at lavbroen over Vesterrenden som et led i anlæggets 1. fase skal forberedes for også at overføre motorvejsforbindelsen.
Det nærmere omfang af disse forberedelsesforanstaltninger vil være afhængigt af nærmere anlægsøkonomiske overvejelser.
Men det følger af forudsætningen om, at lavbroen skal være fælles for jernbane og vej, at der skal være et relativt kort åremål mellem de to forbindelsers ibrugtagning.
Virksomhedsøkonomiske betragtninger for selskabet vil tale for en hurtig færdiggørelse af begge.
TIL § 4 Bestemmelsen afgiver hjemmel for, at vejforbindelsen over Østerrenden kan udføres enten som en højbro eller som en sænketunnel, og at begge alternativer kan forberedes til udbydelse i licitation.
Som bestemmelsen er udformet, forudsættes alternativet med en højbro fremdeles at have præference, idet dette alternativ under alle omstændigheder foreslås udbudt i licitation, medens en sænketunnel kan udbydes, hvis det på det aktuelle tidspunkt skønnes anlægsmæssigt og økonomisk hensigtsmæssigt.
Ved bestemmelsen om, at højbroen skal udføres med fornøden gennemsejlingsmulighed, tilkendegives det fra lovgivningsmagtens side, at Danmark vedstår sine folkeretlige forpligtelser til at bevare fri passage for skibstrafikken.
En højbro vil formentlig skulle have en fri gennemsejlingshøjde på 76-77 m.
Notifikation over for søfarende nationer om anlæggets etablering og gennemsejlingsfagenes dimensionering vil blive givet.
TIL § 5 Udgifter til eventuelle afhjælpende foranstaltninger af hensyn til det marine miljø som følge af lavbroen tillægges det samlede lavbroanlæg og indgår dermed i udgiftsfordelingen for dette.
For så vidt angår tilsvarende udgifter som følge af jernbanetunnelen under Østerrenden, henvises til de særlige bestemmelser herom, i § 9, stk. 3, nr. 1), og § 9, stk. 5, 2. pkt.
Vurderingen af, hvorledes den uændrede vandgennemstrømning tilvejebringes, vil ske i nøje samarbejde med Miljøministeriet.
Anlægsarbejderne vil blive tilrettelagt således, at det også i udførelsesfasen tilstræbes at påvirke vandgennemstrømningen mindst muligt.
TIL § 6 Som anlægget foreslås opdelt i en jernbanedel og en vejdel, vil der blive en række afgrænsningsspørgsmål inden for selve forbindelsens område.
Endvidere vil der på land blive afgrænsningsspørgsmål i forhold til DSBs anlæg og det almindelige hovedlandevejsnet.
Bestemmelsen i § 6, stk. 2, giver ministeren bemyndigelse til at afgøre alle sådanne afgrænsningsspørgsmål.
Hvad særligt de rent jernbanetekniske anlæg på strækningen over bæltet angår, f.eks. spor og sikringsanlæg, forudsættes disse projekteret og udført af DSB som entreprenør for selskabet og for dettes regning.
Der må endvidere drages en grænse ved overgangen mellem Østerrendeforbindelsen og Vesterrendeforbindelsen.
Herom indeholdes en udtrykkelig bestemmelse i § 9, stk. 5. TIL § 7 Jernbaneoverfarten mellem Korsør og Nyborg og biloverfarten mellem Halsskov og Knudshoved må opretholdes i fuldt omfang indtil åbningen af 1., henholdsvis 2. etape af den faste forbindelse.
Dette stiller DSB overfor en række særlige problemstillinger, hvad angår dels fastholdelsen af personale indtil driftsophør, dels viderebeskæftigelse/ fratrædelsesordninger for personalet herefter.
Håndteringen af disse problemstillinger vil kræve, at DSB bemyndiges til at indgå særlige aftaler med de ansattes organisationer.
Der kan endvidere blive behov for ændringer i forskellige lovbestemmelser, der vedrører ansættelses- og pensionsforhold.
I det nødvendige personaleberedskab indgår tjenestemænd, overenskomstansatte og færgeforpagterens personale.
For det sidstnævnte personales vedkommende vil de forhandlingsberettigede parter søge gennemført tilsvarende forhandlinger, hvis resultater kan medføre lavere forpagtningsafgifter til DSB.
TIL § 8 Det er i de almindelige bemærkninger fastslået, at staten ved at vælge aktieselskabsformen ikke har til hensigt at begrænse statens ansvar som økonomisk garant for dette meget store anlægsarbejde.
Her tænkes både på ansvaret for, at selskabet gennem afgiftsopkrævningen kan tilsvare sine påtagne forpligtelser, nemlig forrentning og tilbagebetaling af lån, og for det bygherreansvar, der nødvendigvis må følge med et så omfattende anlægsarbejde.
Lovforslaget bestemmer i § 11, at afgifter for benyttelsen af motorvejsforbindelsen i princippet skal svare til færgetaksterne.
Denne forudsætning kunne formelt ikke fastholdes, hvis selskabet gennem afgifterne til enhver tid skulle kunne tilsvare sine økonomiske forpligtelser, selvom en refinansiering rent faktisk vil være mulig.
Hvad bygherreansvaret angår, er der med statens garanti ikke tænkt på at friholde de kontraherende entreprenører for det sædvanlige entreprenøransvar.
Det må bero på en konkret og nøje overvejelse i de enkelte, opstående kontraktstilfælde, hvor grænsen mellem entreprenørens og bygherrens ansvar drages, og om en bygherren pålagt risiko bør afdækkes forsikringsmæssigt eller bæres af bygherren, altså her selskabet med staten som garant.
Spørgsmålet om fastlæggelse af tilfælde, hvor bygherren bør tegne forsikring, kan i givet fald reguleres i medfør af § 12, stk. 3.
Det følger af statens garanti for selskabets forpligtelser, jfr. § 8, stk. 3 og 4, at aktiekapitalens størrelse bliver af sekundær betydning for tilliden til selskabets økonomiske soliditet.
Aktiekapitalens størrelse beror herefter på, hvad der af hensyn til kontrahenter, dvs. entreprenører og långivere, må skønnes nødvendigt, mere af fremtrædelsesmæssige grunde end af hensyn til den reelle sikkerhed.
For så vidt kan spørgsmålet om fordelingen mellem aktiekapital og lån siges at være, om staten optager lån til at indskyde i selskabet som aktiekapital, eller om selskabet som sådant optager lånet direkte.
Herved er i det hele forudsat, at der ved beregning af DSBs vederlag for benyttelsen, jfr. § 9, stk. 3, ikke tages hensyn til, om en større eller mindre del af anlægget er finansieret ved aktieindskud eller lån, jfr. § 9, stk. 6. TIL § 9 DSB skal til selskabet betale et vederlag for benyttelse af den faste forbindelse, indtil ejendomsretten for tunnelen over Østerrenden og halvdelen af ejendomsretten til broen over Vesterrenden overgår til DSB, jfr. § 10.
Dette vederlag skal efter forslagets § 9, stk. 4, opgøres årligt.
Af hensyn til selskabets likviditet fastsættes der beregningsmæssigt et a conto-beløb, som erlægges månedligt, idet regulering sker ved årsafslutningen.
Vederlaget skal fastsættes således, at det dækker selskabets udgifter til finansiering af jernbanens andel i det samlede anlæg.
Dette indebærer, at udgifter til jernbanens andel i anlægsomkostninger og disses finansiering, herunder forrentning i byggeperioden og senere, skal inddækkes.
Til anlægsomkostninger henregnes naturligvis projekterings-, tilsyns- og administrationsudgifter samt udgifter til afhjælpningsforanstaltninger, f.eks. til afgravninger til kompensation for anlæggets begrænsning i gennemstrømning.
Hvad låneoptagelser angår, skal vederlaget inddække såvel oprindelig finansiering som eventuel refinansiering.
Udgifter til drift og vedligeholdelse af tunnelen under Østerrenden skal afholdes direkte af DSB.
Det samme gælder udgifter til de jernbanetekniske anlæg på Vesterrendebroen.
Selskabet vil herefter have udgifter til drift og vedligeholdelse af broen over Vesterrenden, dels til de den samlede trafik bærende elementer, dels til selve vejbanen.
Den første udgiftskategori skal efter forslaget deles mellem DSB og selskabet.
Selskabet vil videre have nogle generalomkostninger til virksomhedens drift i almindelighed.
DSB deltager efter forslaget ikke i dækningen af udgifter af denne art bortset fra, at nødvendige driftsudgifter for Vesterrendebroen må afholdes af DSB, så længe der ikke er nogen vejforbindelse.
Bestemmelsen i § 9, stk. 6, indebærer, at størrelsen af det vederlag, som DSB skal betale, i princippet er uafhængig af, om en større eller mindre del af selskabets kapital tilvejebringes som egenkapital i form af statens aktieindskud eller som fremmedkapital i form af lån.
Ifølge bestemmelsen skal den del af den samlede anlægsudgift, som kan henføres til jernbanen, i relation til DSBs betaling betragtes som finansieret ved lån.
Forrentningen af dette fingerede lån ansættes efter bestemmelsen på basis af den gennemsnitlige låneomkostning for selskabets samlede lånemasse.
TIL § 11 De afgifter, som vejtrafikken skal betale, skal efter forslaget nogenlunde svare til de færgetakster, der betales på tidspunktet for forbindelsens ibrugtagning, med fradrag af biltrafikkens egne omkostninger til kørsel på forbindelsen.
Selskabet skal ikke være bundet til at anvende samme grundlag for takstopkrævningen, som er gældende for færgefarten, men kan vælge alene at opkræve afgift pr. passerende køretøj.
Udgangspunktet for takstfastsættelsen vil være bestemmende for, hvornår vejforbindelsen vil være »betalt«, altså hvornår de nødvendige lån er afdraget, renter betalt og mellemliggende driftsudgifter inddækket.
Bestemmelsen forudsætter, at færgetaksterne på tidspunktet for forbindelsens ibrugtagning vil være på samme niveau som ved lovens vedtagelse, reguleret i overensstemmelse med det almindelige prisniveau.
Taksterne må i låneperioden reguleres i takt med prisudviklingen i øvrigt.
Det bestemmes, at principperne for denne takstregulering skal godkendes af ministeren for offentlige arbejder med tilslutning fra finansudvalget.
Når selskabet er gældfrit, bliver det kun nødvendigt at opkræve beskedne takster til dækning af de løbende udgifter til drift og vedligeholdelse af forbindelsen.
Herudover skal taksterne kunne dække et eventuelt underskud af de bilfærgeforbindelser, der nævnes i § 13. Spørgsmålet bliver i denne fase, i hvilket omfang anlægget bør give et afkast til statskassen, hvilket atter vil være afhængig af en række trafikpolitiske overvejelser.
Det bestemmes derfor, at selskabet i denne fase skal indhente godkendelse på takstfastsættelsen eller på principperne for denne hos ministeren for offentlige arbejder, og at denne skal indhente tilslutning fra finansudvalget.
TIL § 13 I den politiske aftale af 12. juni 1986 er det bestemt, at der skal opretholdes mindst een færgeforbindelse mellem Sjælland og Jylland over Kattegat, og at ruten mellem Spodsbjerg og Tårs skal opretholdes.
Formodningen er for, at både en nordlig og den sydlige færgerute kan opretholdes på driftsøkonomisk grundlag enten helt uden statens medvirken eller gennem DSBs virksomhed.
Skulle dette imidlertid ikke holde stik, er det aftalt, at det selskab, der forestår Storebæltforbindelsen, skal være forpligtet til at opretholde en færgedrift på disse ruter.
Bestemmelsen i § 13 giver ministeren for offentlige arbejder den nødvendige hjemmel til at pålægge selskabet dette.
Skulle dette arrangement blive aktuelt, må det formodes, at ruterne vil give underskud og dermed belaste Storebæltsselskabets økonomi.
Det følger af bestemmelsen i § 9, stk. 3, om beregning af DSBs vederlagsbetaling, at hele underskuddet ved drift af færgeruter skal inddækkes af de afgifter, som betales for benyttelse af motorvejsforbindelsen over Storebælt.
TIL § 14 Størstedelen af anlægsomkostningerne forudsættes fremskaffet ved lån i ind- og udland.
I første del af anlægsfasen vil der skulle betales renter, der ikke kan fradrages i nogen indkomst, og der vil også et antal år efter ibrugtagningen være underskud.
Efter de gældende regler i ligningslovens § 15 kan et aktieselskabs skattemæsige underskud fradrages i den skattepligtige indkomst for de følgende fem indkomstår.
Inden for denne periode kan fradraget dog kun overføres til et senere indkomstår, hvis det ikke kan rummes i et tidligere års skattepligtige indkomst.
Selskabet vil ikke fuldt ud kunne udnytte de i anlægsfasen opståede underskud inden for den gældende femårsfrist.
Det foreslås derfor, at der skabes lovhjemmel for, at selskabet kan fremføre underskud til fradrag i den skattepligtige indkomst i længere tid.
Underskud efter jernbaneforbindelsens ibrugtagning foreslås at kunne fradrages i de følgende 15 indkomstår, medens underskud før ibrugtagning af 1. etape, i hvilken periode der ikke er nogen indtægt, efter forslaget kan fradrages i de følgende 30 indkomstår.
Underskudsfremførslen sker i øvrigt i princippet som efter de gældende regler i ligningslovens § 15. TIL §§ 15-18 Efter forslaget indføres der adgang til at foretage skattemæssige afskrivninger på den faste forbindelse over Storebælt.
Bestemmelsen svarer til afskrivningslovens regler for driftsbygninger m.v. (§ 18, stk. 1, litra a - bygninger).
 Ved anskaffelsessummen skal forstås byggeudgifter.
Lovforslaget indeholder ikke regler om beskatning af genvundne afskrivninger.
Dette skyldes, at overdragelsen til DSB af ejendomsretten til jernbaneforbindelsen under Østerrenden og til halvdelen af forbindelsen over Vesterrenden sker vederlagsfrit.
TIL § 20 Bestemmelsen giver hjemmel for at foretage nødvendig ekspropriation til anlæggene.
Det forudsættes herved, at alle spørgsmål om linieføring for de forskellige alternativt mulige anlæg og andre spørgsmål om anlæggets udformning i relation til omgivelserne, herunder f.eks.
i relation til vejkrydsninger og vejtilslutninger, som sædvanligt behandles inden for ekspropriationsprocedurens rammer og efter de retningslinier, der gælder for dennes tilpasning til planlægningslovgivningen.
Sprogø ejes af Ministeriet for Offentlige Arbejder som en kommende del af en fast forbindelse over Storebælt og forudsættes inddraget til Storebæltsforbindelsen i det omfang, dette efter en detailprojektering viser sig nødvendigt.
Selve ejendomsretten til øen forbliver hos staten.
Driften af øen overgår til selskabet, der forudsættes at afholde udgifterne herved fra 1. januar 1987.
Det forudsættes, at linieføringen over søterritoriet fastlægges efter forhandling med Industriministeriet, Miljøministeriet og andre berørte ministerier.
Herved sikres, at fastlæggelsen sker som led i en afvejning af det samlede projekt i forhold til den fysiske planlægning og andre interesser.
TIL § 21 De to love, der foreslås ophævet, er optrykt som bilag 2 og 3 til lovforslaget.
Bilag 1 Den 12. juni 1986 Politisk aftale om Store Bælt Regeringen og Socialdemokratiet er enige om, at en fast forbindelse over Store Bælt skal etableres.
Den faste forbindelse skal være for både vej- og banetrafik.
I den anledning er parterne enige om følgende: § 1 Som 1. etape af Storebæltsforbindelsen anlægges snarest muligt en jernbaneforbindelse mellem Sjælland og Fyn.
Over Store Bælts Østerrende udformes forbindelsen som en tunnelforbindelse for jernbanetrafik i begge retninger.
På baggrund af den fortsatte bearbejdning af projektet vurderer aftaleparterne, om både en boret tunnel og en sænketunnel udbydes i licitation for denne del af den samlede forbindelse.
Forbindelsen over Vesterrenden anlægges samtidig med jernbanetunnelen under Østerrenden.
Den udføres som en lavbro for jerbanetrafik i begge retninger og forberedes i et økonomisk forsvarligt omfang for senere tilføjelse af vejbaner omfattende 2*2 spor plus nødspor.
2. etape består af en vejforbindelse i form af en højbro omfattende 2*2 spor plus nødspor over Østerrenden samt af færdiggørelsen af lavbroen over Vesterrenden for vejtrafik.
Denne etape påbegyndes senest 1 år før ibrugtagning af jernbaneforbindelsen, idet der lægges vægt på de økonomiske og beskæftigelsesmæssige hensyn, herunder på en rationel projekterings- og byggerytme.
Erfaringer fra licitationen over jernbanetunnelen kan indgå i aftaleparternes overvejelser om, hvorvidt vejforbindelsen over Østerrenden udbydes både som højbro og sænketunnel.
I 2. halvdel af folketingssamlingen 1986-87 forelægges og vedtages en anlægslov til afløsning af loven om Statsbroen Store Bælt fra 1973. § 2 De to etaper udføres hver for sig på en miljømæssig forsvarlig måde, således at der af hensyn til vandmiljøet i Østersøen sikres en uændret vandgennemstrømning. § 3 Anlægges opføres og ejes af et aktieselskab, hvis hele aktiekapital ejes af staten.
 DSB tildeles en plads i SELSKABETS bestyrelse.
SELSKABET søges snarest muligt oprettet ved et aktstykke, således at igangværende forarbejder kan overdrages til SELSKABET.
SELSKABET skal i skattemæssig henseende have mulighed for at fremføre underskud i 15 år.
SELSKABET kan foretage skattemæssige afskrivninger på den faste forbindelse efter regler, der fastsættes af parterne. § 4 Til finansiering af SELSKABET's aktiviteter optages efter finansministerens nærmere bestemmelse lån i ind- og udland (evt.
 statslån) på de billigst mulige markedsmæssige vilkår.
 Finansministeriet garanterer for lånenes forrentning og afdrag.
ATP og LD skal på disse vilkår have fortrinsret til at yde lån til SELSKABET på op til 60 pct. af det samlede lånebehov. § 5 Ved ibrugtagning af anlæggets 1. etape overdrages brugsretten til denne fra SELSKABET til DSB, der herefter forestår driften og vedligeholdelsen af jernbanetunnelen og af de jernbanetekniske anlæg på Vesterbroen.
For brugsretten betaler DSB til SELSKABET en årlig ydelse svarende til SELSKABETS udgifter til forrentning og afdrag af anlægget over Østerrenden samt af sin andel af 1.
etapeanlægget over Vesterrenden.
Denne andel fastsættes med udgangspunkt i, at DSBs betaling til det samlede Vesterrendeanlæg (1. og 2. etape) skal udgøre 50 pct.
Når lånene til jernbanedelen er fuldt afdraget, overgår ejendomsretten til jernbaneforbindelsen over Østerrenden til DSB, der samtidig i forholdet 50:50 indgår sameje med SELSKABET om forbindelsen over Vesterrenden.
For benyttelsen af anlæggets 2. etape (vejdelen) opkræves takster til dækning af de løbende driftsudgifter samt til forrentning og afdrag af optagne lån.
På længere sigt forventes SELSKABET at kunne give et afkast til staten som ejer af aktiekapitalen.
SELSKABETS bestyrelse fastsætter inden for rammerne af lovgivningen taksterne for biltrafikkens passage af Store Bælt.
For vejtrafikken opkræves takster, der - med fradrag af trafikanternes egne omkostninger til passage af forbindelsen - nogenlunde svarer til de tilsvarende færgetakster. § 6 Eventuelle uoverensstemmelser om fordelingen af anlægsomkostningerne og vedligeholdelsesudgifterne for den fælles Vesterrendebro afgøres af ministeren for offentlige arbejder. § 7 Der skal opretholdes mindst een færgeforbindelse mellem Sjælland og Jylland over Kattegat.
Der skal opretholdes en rute mellem Spodsbjerg og Tårs.
Hvis det ikke viser sig muligt for enten DSB eller de private rederier eller et nyt fælles Kattegatrederi at opretholde en rute på (privat) driftsøkonomisk grundlag, forpligtes SELSKABET til at sørge for besejlingen.
Hvis der ikke er driftsøkonomisk grundlag for en rute mellem Spodsbjerg og Tårs, forpligtes SELSKABET til at sørge for besejlingen. § 8 For at forbedre den trafikale forbindelse til det nordlige Jylland fortsættes anlægget af den jyske motorvej nord for Århus i et tempo, der sikrer, at der er motorvejsforbindelse mellem Ålborg og Århus senest i 1993.
Vejforbindelser i Vendsyssel udbygges til færdiggørelse snarest muligt og senest i 1996 i overensstemmelse med resultatet af det planlægnings- og forberedelsesarbejde, som for tiden foregår i et samarbejde mellem Vejdirektoratet, Nordjyllands Amtskommune og de berørte kommuner.
Endvidere skal udbygningen af gode vejforbindelser prioriteres højt til den eller de færgeruter, som efter en tilpasningsperiode vurderes at kunne opretholdes på længere sigt. § 9 Med henblik på at varetage væsentlige, lokale planlægningshensyn inddrages Korsør Kommune, Nyborg Kommune og de berørte amtskommuner i projektets planlægningsfase.
De lokale beskæftigelsesmæssige overgangsproblemer vil især berøre Korsør Kommune.
Ved udflytning af statslige arbejdspladser og ved disponeringen af de arealer, der bliver ledige ved færgefartens ophør, skal de lokale beskæftigelsesmæssige forhold tilgodeses.
DSB skal optage forhandlinger med de relevante personaleorganisationer med henblik på indgåelse af aftaler, som dels sikrer færgefartens opretholdelse indtil åbningstidspunktet for den faste forbindelse, dels i videst muligt omfang sikrer de ansatte genbeskæftigelsesmuligheder. § 10 Aftaleparterne er enige om, at regeringen i tiden frem til den endelige behandling af forslaget til ny anlægslov undlader indgåelse af nye økonomiske forpligtelser, der har til formål at opfylde lov nr. 296 af 6. juni 1984 om udbygning af færgefarterne over Store Bælt, og til at søge igangværende arbejde på dette projekt standset på den mest hensigtsmæssige måde.
Ophævelse af loven om udbygning af færgefarterne sker i forbindelse med fremsættelse af et forslag til ny lov om anlæg af en fast forbindelse over Store Bælt. § 11 Forhandlinger med den svenske regering om opførelse af faste forbindelser over Øresund indledes i 2. halvår af 1986.
Trafikministeren orienterer løbende partierne bag vedtagelsen af en ny anlægslov om forhandlingerne med den svenske regering.
Bilag 2 Lov nr. 414 af 13. juni 1973 om anlæg af en bro over Store Bælt § 1. Ministeren for offentlige arbejder bemyndiges til at lade virksomheden Statsbroen Store Bælt, jfr. § 5, anlægge en bro over Store Bælt.
§ 2. Anlægget udføres som en højbro over Østerrenden og en lavbro over Vesterrenden med sekssporet motorvej med nødspor og to jernbanespor.
Højbroen udføres med fornøden gennemsejlingsmulighed.
§ 3. Ministeren for offentlige arbejder bemyndiges til at lade nødvendige tilslutningsanlæg m.v. for veje og jernbaner udføre og i forbindelse hermed lade foretage flytning af Korsør og Nyborg jernbanestationer.
Stk. 2. Ministeren for offentlige arbejder fastsætter, hvilke dele af det samlede anlæg der henføres til broanlægget, statsbaneanlægget og motorvejsanlæggene.
§ 4. Ministeren for offentlige arbejder bemyndiges til at indstille Danske Statsbaners færgefart over Store Bælt, når broen er anlagt.
FORVALTNINGEN § 5. Ministeren for offentlige arbejder opretter en særlig, statslig forvaltningsvirksomhed, kaldet Statsbroen Store Bælt, som skal forestå projekteringen, som bygherre opførelsen samt driften af broanlægget.
 § 6. Virksomheden fører selvstændigt drifts- og kapitalregnskab.
Virksomhedens aktiver og passiver adskilles regnskabsmæssigt fra statens almindelige kapitalregnskab.
Staten hæfter for virksomhedens økonomiske forpligtelser.
Stk. 2. Virksomhedens disponible kapital anbringes adskilt fra statsformuen i øvrigt.
§ 7. Virksomhedens egenkapital består af de bidrag, der indskydes af statskassen, samt henlæggelser, der foretages, efter at broen er taget i brug.
Stk. 2. Fremmed kapital kan tilvejebringes ved inden- eller udenlandske lån, der optages efter forhandling med økonomi- og budgetministeren.
§ 8. Ministeren for offentlige arbejder kan give generelle eller specielle instrukser og direktiver for virksomheden.
Han kan kræve bestemte grupper af eller enkelte bestemte sager forelagt til afgørelse.
§ 9. Virksomheden ledes af en styrelse og af en direktør, der har den daglige ledelse.
Stk. 2. Styrelsen består af 5 medlemmer, der beskikkes for et bestemt tidsrum af ministeren for offentlige arbejder, der blandt medlemmerne beskikker en formand.
Et medlem beskikkes efter indstilling fra økonomi- og budgetministeren.
Et medlem skal repræsentere særlig sagkundskab om bygge- og anlægsvirksomhed.
Stk. 3. Ethvert af styrelsens medlemmer kan kræve en sag forelagt ministeren for offentlige arbejder til afgørelse.
AFGIFTER § 10. For broanlæggets benyttelse opkræves afgifter, hvis størrelse med tilslutning af finansudvalget fastsættes af ministeren for offentlige arbejder.
ANDRE BESTEMMELSER § 11. Ministeren for offentlige arbejder bemyndiges til ved aftale eller ekspropriation at erhverve fast ejendom, der er nødvendig til gennemførelse af anlæg efter §§ 1-3.
§ 12. Ministeren for offentlige arbejder bemyndiges til at iværksætte forundersøgelser og påbegynde anlæggets projektering inden oprettelsen af Statsbroen Store Bælt.
De udgifter, der afholdes inden virksomhedens oprettelse, optages efter oprettelsen i virksomhedens status.
Bilag 3 Lov nr. 296 af 6. juni 1984 om udbygning af færgefarterne over Store Bælt som ændret ved lov nr. 63 af 19. februar 1986 § 1. Ministeren for offentlige arbejder bemyndiges til 1) at ændre og udbygge færgehavnen i Knudshoved med henblik på betjening af jernbanetrafik på en ny færgeoverfart mellem Korsør og Knudshoved, 2) at anlægge de fornødne spor- og stationsanlæg m.m. i Knudshoved færgehavn og sportilslutning fra færgehavnen til sporanlægget ved Nyborg station og 3) at foretage de forlægninger og ændringer i det bestående offentlige vejnet og andet, som er nødvendige på grund af jernbaneanlægget.
§ 1a.
Anlægget skal udføres således, at linjeføringen for Storebæltsvej og tilsluttende veje principielt følger de nuværende vejes linjeføring.
§ 2. Ministeren for offentlige arbejder bemyndiges til, om fornødent ved ekspropriation, at erhverve fast ejendom m.m., der er nødvendig til gennemførelse af anlæg efter § 1.
§ 3. Statens udgifter til gennemførelse af anlæggene bevilges på de årlige finanslove.
