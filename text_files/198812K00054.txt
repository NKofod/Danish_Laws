Nr LSF 54 Forslag til Lov om produktansvar Fremsat af justitsministeren (Ninn-Hansen) den 12. oktober 1988 Vedtaget ved tredjebehandling den 30. maj 1989 Lov nr. 371 af 07/06/1989 Kapitel 1 Lovens anvendelsesområde § 1. Loven gælder for det ansvar, der påhviler en producent og en  

 mellemhandler for skade forårsaget af en defekt ved et produkt, der er  

 produceret eller leveret af denne (produktskade).
Kapitel 2 Definitioner Skade § 2. Loven omfatter erstatning og godtgørelse for personskade og  

 erstatning for tab af forsørger.
Endvidere omfatter loven erstatning for  

 skade på ting i de tilfælde, der er nævnt i stk. 2.
Stk. 2. Skade på ting er omfattet af loven, hvis den pågældende genstand  

 efter sin art sædvanligvis er beregnet til ikke-erhvervsmæssig benyttelse og  

 hovedsagelig er anvendt af skadelidte i overensstemmelse hermed.
Loven  

 omfatter ikke skade på selve det defekte produkt.
Produkt § 3. Ved et produkt forstås enhver løsøregenstand, hvad enten denne er  

 forarbejdet eller er et naturprodukt, og uanset om genstanden er indføjet som  

 en bestanddel af en anden løsøregenstand eller en fast ejendom.
Reglerne om  

 produkter omfatter også elektricitet.
 Stk. 2. Loven omfatter ikke uforarbejdede produkter hidrørende fra  

 jordbrug, husdyrbrug, fiskeri og jagt.
Producent og mellemhandler § 4. Som producent anses den, der fremstiller et færdigt produkt, et  

 delprodukt eller en råvare, den, der frembringer eller indsamler et  

 naturprodukt, samt den, der ved at anbringe sit navn, mærke eller andet  

 kendetegn på produktet udgiver sig for at være dets producent.
 Stk. 2. Som producent anses endvidere den, der som led i sin  

 erhvervsvirksomhed indfører et produkt i EF med henblik på videresalg,  

 udlejning, leasing eller anden form for omsætning.
 Stk. 3. Som mellemhandler anses den, som erhvervsmæssigt bringer et  

 produkt i omsætning uden at anses som producent.
 Stk. 4. Kan skadelidte ved et produkt, der er produceret i EF, ikke  

 konstatere, hvem der har produceret dette, eller kan skadelidte ved et  

 produkt, der er produceret uden for EF, ikke konstatere, hvem der har indført  

 dette i EF, anses enhver mellemhandler af produktet som producent.
Stk. 5. Bestemmelsen i stk. 4 gælder ikke, hvis mellemhandleren inden  

 rimelig tid giver skadelidte oplysninger om producentens eller importørens  

 navn og adresse eller navnet og adressen på den, der har leveret produktet  

 til mellemhandleren.
Mellemhandleren kan ikke henvise skadelidte til en  

 ansvarlig, der har hjemting uden for EF.
Defekt § 5. Et produkt lider af en defekt, når det ik- ke frembyder den sikkerhed, som med rette kan forventes.
Ved bedømmelsen  

 heraf tages hensyn til alle omstændigheder, navnlig til:
1) produktets markedsføring, 2) den anvendelse af produktet, som med rimelighed kan forventes, og 3) tidspunktet, da produktet er bragt i omsætning.
 Stk. 2. Et produkt anses ikke for at være defekt, alene fordi der senere  

 er bragt et bedre produkt i omsætning.
Kapitel 3 Ansvaret og erstatningen Ansvaret § 6. En producent skal erstatte skade, der er forårsaget af en defekt ved  

 et produkt, som er produceret eller leveret af denne.
 Stk. 2. Det påhviler skadelidte at føre bevis for skaden, defekten og  

 årsagsforbindelsen mellem defekten og skaden.
Ansvarsfrihedsgrunde § 7. Producenten er ikke ansvarlig, hvis denne beviser:
1) at denne ikke har bragt produktet i omsætning, 2) at produktet af denne hverken er fremstillet, frembragt, indsamlet  

 eller bragt i omsætning som led i erhvervsvirksomhed, 3) at defekten skyldes, at produktet skal være i overensstemmelse med  

 ufravigelige forskrifter udstedt af offentlig myndighed, eller 4) at det på grundlag af den videnskabelige og tekniske viden på det  

 tidspunkt, da produktet blev bragt i omsætning, ikke var muligt at opdage  

 defekten.
 Stk. 2. Producenten er endvidere ikke ansvarlig, hvis det må antages, at  

 den defekt, der har forvoldt skaden, ikke var til stede på det tidspunkt, da  

 denne bragte produktet i omsætning.
 Stk. 3. Producenten af et delprodukt er ikke ansvarlig, hvis denne  

 beviser, at defekten ved produktet skyldes udformningen af det produkt, i  

 hvilket delproduktet indgår, eller anvisninger, som er givet af den, der har  

 fremstillet det færdige produkt.
Tingsskade § 8. Ved fastsættelse af erstatning for skade på ting fradrages et beløb  

 på 4.000 kr.
 Stk. 2. Justitsministeren kan til gennemførelse af EF-direktiv herom ændre  

 beløbsangivelsen i stk. 1.
Egen skyld § 9. Erstatningen kan nedsættes eller bortfalde, hvis skadelidte har  

 medvirket til skaden ved forsæt eller uagtsomhed.
 Stk. 2. Ved skade på ting skal nedsættelse som følge af egen skyld ske i  

 det beløb, der fremkommer efter fradrag af det i § 8 nævnte beløb.
Kapitel 4 Mellemhandleransvar § 10. En mellemhandler hæfter for produktansvar umiddelbart over for  

 skadelidte og senere mellemhandlere i omsætningskæden.
Kapitel 5 Flere ansvarlige og regres § 11. Er to eller flere ansvarlige efter denne lov for samme skade, hæfter  

 de solidarisk.
 Stk. 2. Er flere ansvarlige som producenter i henhold til § 4, stk. 1,  

 fordeles ansvaret mellem disse i mangel af aftale herom under hensyn til  

 årsagen til defekten, den enkelte producents anledning til og mulighed for at  

 føre kontrol med produktet, foreliggende ansvarsforsikringer og  

 omstændighederne i øvrigt.
Stk. 3. Den, der som mellemhandler eller som producent i henhold til § 4,  

 stk. 2 eller 4, har betalt erstatning til skadelidte eller en senere  

 mellemhandler, indtræder i skadelidtes krav mod tidligere led i produktions-  

 og omsætningskæden.
Regreskravet kan bortfalde eller nedsættes, hvis den  

 regressøgende forsætligt eller uagtsomt har medvirket til skadens indtræden  

 eller forøget dens omfang.
Kapitel 6 Andre bestemmelser Lovens ufravigelighed § 12. Loven kan ikke ved forudgående aftale fraviges til skade for  

 skadelidte eller den, som indtræder i skadelidtes krav.
Forholdet til almindelige erstatningsregler § 13. Loven begrænser ikke skadelidtes adgang til erstatning efter  

 almindelige regler om erstatning i eller uden for kontrakt eller i medfør af  

 regler, som er fastsat i eller i henhold til anden lovgivning.
Forældelse § 14. Erstatningskrav for produktskade efter denne lov eller efter  

 almindelige regler om erstatning i eller uden for kontrakt, jf. § 13,  

 forældes 3 år efter den dag, da skadelidte har fået eller burde have fået  

 kendskab til skaden, defekten og vedkommende producents navn og opholdssted.  

 Med hensyn til suspension og afbrydelse af forældelse efter 1. pkt. gælder  

 bestemmelserne i § 2, 2. pkt., og § 3 i lov nr. 274 af 22. december 1908.
Stk. 2. Er forældelse ikke indtrådt efter reglerne i stk. 1, bortfalder  

 kravet 10 år efter den dag, da producenten bragte det skadevoldende produkt i  

 omsætning.
Med hensyn til afbrydelse af forældelse efter 1. pkt. gælder  

 bestemmelsen i § 2, 2. pkt., i lov nr. 274 af 22. december 1908.  

 Bestemmelserne i 1.-2. pkt. gælder ikke for krav om erstatning for  

 produktskade efter dansk rets almindelige regler om erstatning i eller uden  

 for kontrakt, jf. § 13.
Atomskader § 15. Loven gælder ikke for skader, der er omfattet af lov nr. 332 af 19.  

 juni 1974 om erstatning for atomskader (nukleare skader).
 § 16. Justitsministeren kan fastsætte regler til gennemførelse af  

 mellemfolkelige overenskomster om lovvalget i sager om produktansvar.
Kapitel 7 Ikrafttrædelsesbestemmelser m.v.
 § 17. Loven træder i kraft dagen efter bekendtgørelsen i Lovtidende.
 Stk. 2. Loven gælder ikke, såfremt det produkt, der har forvoldt skade, er  

 bragt i omsætning af producenten inden lovens ikrafttræden.
 § 18. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Oprindeligt fremsat forslag Kapitel 1 Lovens anvendelsesområde § 1. Loven gælder for det ansvar, der påhviler en producent og en  

 mellemhandler for skade forårsaget af en defekt ved et produkt, der er  

 produceret eller leveret af denne (produktskade).
Kapitel 2 Definitioner Skade § 2. Loven omfatter erstatning og godtgørelse for personskade og  

 erstatning for tab af forsørger.
Endvidere omfatter loven erstatning for  

 skade på ting i de tilfælde, der er nævnt i stk. 2.
Stk. 2. Skade på ting er omfattet af loven, hvis den pågældende genstand  

 efter sin art sædvanligvis er beregnet til ikke-erhvervsmæssig benyttelse og  

 hovedsagelig er anvendt af skadelidte i overensstemmelse hermed.
Loven  

 omfatter ikke skade på selve det defekte produkt.
Produkt § 3. Ved et produkt forstås enhver løsøregenstand, hvad enten denne er  

 forarbejdet eller er et naturprodukt, og uanset om genstanden er indføjet som  

 en bestanddel af en anden løsøregenstand eller en fast ejendom.
Reglerne om  

 produkter omfatter også elektricitet.
 Stk. 2. Loven omfatter ikke uforarbejdede produkter hidrørende fra  

 jordbrug, husdyrbrug, fiskeri og jagt.
Producent og mellemhandler § 4. Som producent anses den, der fremstiller et færdigt produkt, et  

 delprodukt eller en råvare, den, der frembringer eller indsamler et  

 naturprodukt, samt den, der ved at anbringe sit navn, mærke eller andet  

 kendetegn på produktet udgiver sig for at være dets producent.
 Stk. 2. Som producent anses endvidere den, der som led i sin  

 erhvervsvirksomhed indfører et produkt i EF med henblik på videresalg,  

 udlejning, leasing eller anden form for omsætning.
 Stk. 3. Som mellemhandler anses den, som erhvervsmæssigt bringer et  

 produkt i omsætning uden at anses som producent.
 Stk. 4. Kan skadelidte ved et produkt, der er produceret i EF, ikke  

 konstatere, hvem der har produceret dette, eller kan skadelidte ved et  

 produkt, der er produceret uden for EF, ikke konstatere, hvem der har indført  

 dette i EF, anses enhver mellemhandler af produktet som producent.
Stk. 5. Bestemmelsen i stk. 4 gælder ikke, hvis mellemhandleren inden  

 rimelig tid giver skadelidte oplysninger om producentens eller importørens  

 navn og adresse eller navnet og adressen på den, der har leveret produktet  

 til mellemhandleren.
Mellemhandleren kan ikke henvise skadelidte til en  

 ansvarlig, der har hjemting uden for EF.
Defekt § 5. Et produkt lider af en defekt, når det ik- ke frembyder den sikkerhed, som med rette kan forventes.
Ved bedømmelsen  

 heraf tages hensyn til alle omstændigheder, navnlig til:
1) produktets markedsføring, 2) den anvendelse af produktet, som med rimelighed kan forventes, og 3) tidspunktet, da produktet er bragt i omsætning.
 Stk. 2. Et produkt anses ikke for at være defekt, alene fordi der senere  

 er bragt et bedre produkt i omsætning.
Kapitel 3 Ansvaret og erstatningen Ansvaret § 6. En producent skal erstatte skade, der er forårsaget af en defekt ved  

 et produkt, som er produceret eller leveret af denne.
 Stk. 2. Det påhviler skadelidte at føre bevis for skaden, defekten og  

 årsagsforbindelsen mellem defekten og skaden.
Ansvarsfrihedsgrunde § 7. Producenten er ikke ansvarlig, hvis denne beviser:
1) at denne ikke har bragt produktet i omsætning, 2) at produktet af denne hverken er fremstillet, frembragt, indsamlet  

 eller bragt i omsætning som led i erhvervsvirksomhed, 3) at defekten skyldes, at produktet skal være i overensstemmelse med  

 ufravigelige forskrifter udstedt af offentlig myndighed, eller 4) at det på grundlag af den videnskabelige og tekniske viden på det  

 tidspunkt, da produktet blev bragt i omsætning, ikke var muligt at opdage  

 defekten.
 Stk. 2. Producenten er endvidere ikke ansvarlig, hvis det må antages, at  

 den defekt, der har forvoldt skaden, ikke var til stede på det tidspunkt, da  

 denne bragte produktet i omsætning.
 Stk. 3. Producenten af et delprodukt er ikke ansvarlig, hvis denne  

 beviser, at defekten ved produktet skyldes udformningen af det produkt, i  

 hvilket delproduktet indgår, eller anvisninger, som er givet af den, der har  

 fremstillet det færdige produkt.
Tingsskade § 8. Ved fastsættelse af erstatning for skade på ting fradrages et beløb  

 på 4.000 kr.
 Stk.2. Justitsministeren kan til gennemførelse af EF-direktiv herom ændre  

 beløbsangivelsen i stk. 1.
Egen skyld § 9. Erstatningen kan nedsættes eller bortfalde, hvis skadelidte har  

 medvirket til skaden ved forsæt eller uagtsomhed.
 Stk. 2. Ved skade på ting skal nedsættelse som følge af egen skyld ske i  

 det beløb, der fremkommer efter fradrag af det i § 8 nævnte beløb.
Forældelse § 10. Erstatningskrav for produktskade forældes 3 år efter den dag, da  

 skadelidte har fået eller burde have fået kendskab til skaden, defekten og  

 vedkommende producents navn og opholdssted.
Med hensyn til suspension og  

 afbrydelse af forældelse efter 1. pkt. gælder bestemmelserne i § 2, 2. pkt.,  

 og § 3 i lov nr. 274 af 22. december 1908.
Stk. 2. Er forældelse ikke indtrådt efter reglerne i stk. 1, bortfalder  

 kravet 10 år efter den dag, da producenten bragte det skadevoldende produkt i  

 omsætning.
Med hensyn til afbrydelse af forældelse efter 1. pkt. gælder  

 bestemmelsen i § 2, 2. pkt., i lov nr. 274 af 22. december 1908.
Kapitel 4 Mellemhandleransvar § 11. En mellemhandler hæfter for produktansvar umiddelbart over for  

 skadelidte og senere mellemhandlere i omsætningskæden.
Kapitel 5 Flere ansvarlige og regres § 12. Er to eller flere ansvarlige efter denne lov for samme skade, hæfter  

 de solidarisk.
 Stk. 2. Er flere ansvarlige som producenter i henhold til § 4, stk. 1,  

 fordeles ansvaret mellem disse i mangel af aftale herom under hensyn til  

 årsagen til defekten, den enkelte producents anledning til og mulighed for at  

 føre kontrol med produktet, foreliggende ansvarsforsikringer og  

 omstændighederne i øvrigt.
Stk. 3. Den, der som mellemhandler eller som producent i henhold til § 4,  

 stk. 2 eller 4, har betalt erstatning til skadelidte eller en senere  

 mellemhandler, indtræder i skadelidtes krav mod tidligere led i produktions-  

 og omsætningskæden.
Regreskravet kan bortfalde eller nedsættes, hvis den  

 regressøgende forsætligt eller uagtsomt har medvirket til skadens indtræden  

 eller forøget dens omfang.
Kapitel 6 Andre bestemmelser Lovens ufravigelighed § 13. Loven kan ikke ved forudgående aftale fraviges til skade for  

 skadelidte eller den, som indtræder i skadelidtes krav.
Forholdet til almindelige erstatningsregler § 14. Loven begrænser ikke skadelidtes adgang til erstatning efter  

 almindelige regler om erstatning i eller uden for kontrakt eller i medfør af  

 regler, som er fastsat i eller i henhold til anden lovgivning. § 10 finder  

 dog anvendelse på krav om erstatning for produktskade efter almindelige  

 regler om erstatning i eller uden for kontrakt.
Atomskader § 15. Loven gælder ikke for skader, der er omfattet af lov nr. 332 af 19.  

 juni 1974 om erstatning for atomskader (nukleare skader).
Kapitel 7 Ikrafttrædelsesbestemmelser m.v.
 § 16. Loven træder i kraft dagen efter bekendtgørelsen i Lovtidende.
 Stk. 2. Loven gælder ikke, såfremt det produkt, der har forvoldt skade, er  

 bragt i omsætning af producenten inden lovens ikrafttræden.
 § 17. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning 1.1. Dette lovforslag er en genfremsættelse af det forslag til lov om  

 produktansvar, som har været fremsat for Folketinget i de tre seneste  

 folketingssamlinger.
I forhold til de tidligere forslag er der dog foretaget  

 ændringer med henblik på at løse problemer, som har været rejst i forbindelse  

 med de tidligere forslag.
Således foreslås der (i § 11) en regel om hæftelsesansvar for  

 mellemhandlere, således at den skadelidte ikke behøver at rejse sit  

 erstatningskrav overfor producenten (importøren), men også kan rejse kravet  

 over for mellemhandlerne.
Disse kan i givet fald gøre regres over for  

 tidligere led i omsætningskæden.
 Endvidere foreslås der medtaget en regel (i § 14), der gør det klart, at  

 den foreslåede nye lov ikke begrænser skadelidtes adgang til erstatning efter  

 dansk rets almindelige erstatningsregler.
 Herved klargøres det, at den foreslåede lov vil medføre en meget væsentlig  

 forbedring af forbrugernes retsstilling uden samtidig at begrænse de  

 erstatningsmuligheder, som findes efter gældende regler om erstatning i eller  

 uden for kontrakt.
 Der er endvidere foretaget enkelte redaktionelle ændringer i forslaget.
 1.2. Lovforslaget blev første gang fremsat for Folketinget den 14. maj  

 1986 (Lovforslag nr. 265 i folketingsåret 1985-86). Justitsministerens  

 fremsættelsestale af dette forslag er optrykt i folketingstidende 1985-86,  

 Folketingets forhandlinger, sp. 10859. Førstebehandlingen af lovforslaget er  

 optrykt a.st. sp. 12173 ff.
Lovforslaget blev genfremsat den 8. oktober 1986 (lovforslag nr. 35 i  

 folketingsåret 1986/87). Dette forslag var på de centrale punkter i det  

 væsentlige en uændret genfremsættelse af det forslag til lov om  

 produktansvar, der blev fremsat for Folketinget den 14. maj 1986.  

 Justitsministerens fremsættelsestale af dette lovforslag er optrykt i  

 Folketingstidende 1986/87, Folketingets forhanlinger, sp. 102-104.  

 Førstebehandlingen af lovforslaget er optrykt a.st. sp. 592 ff.
Forslaget  

 blev ikke færdigbehandlet inden folketingsårets udgang.
 Endvidere blev lovforslaget genfremsat den 7. oktober 1987 (lovforslag nr.  

 19 i folketingsåret 1987-88) om behandingen af dette lovforslag henvises til  

 Folketingstidende 1987-88, sp. 88 ff og sp. 594 ff.
1.3. Lovforslaget tager sigte på at gennemføre EF-direktivet om  

 tilnærmelse af medlemsstaternes administrativt eller ved lov fastsatte  

 bestemmelser om produktansvar til dansk ret.
Direktivet blev vedtaget i  

 Ministerrådet den 25. juli 1985 og meddelt landene den 30. juli 1985.  

 Direktivet er optaget som bilag til lovforslagets bemærkninger.
Formålet med direktivet er at opnå en tilnærmelse af de nationale regler  

 om produktansvar, idet uensartede regler dels kan virke  

 konkurrenceforvridende og hæmme den frie varebevægelse, dels kan bevirke  

 forskelle i forbrugerbeskyttelsen i forbindelse med produktskade.
Direktivets  

 bestemmelser har som udgangspunkt karakter af maximums regler, der er  

 bindende ved udformningen af de danske gennemførelsesregler.
Efter direktivet skal der således gennemføres et objektivt ansvar  

 for skade, der er forårsaget af et defekt produkt.
Beviset for  

 defekten, skaden og årsagsforbindelsen mellem defekten og skaden påhviler  

 skadelidte.
Direktivets ansvarsregler omfatter som udgangspunkt alle produkter  

 og indeholder tillige en nærmere beskrivelse af, hvornår der foreligger en  

 defekt.
Efter direktivet skal producenten erstatte såvel personskade  

 som skade over en vis størrelse på privat benyttede ting  

(forbrugertingsskader) i modsætning til de såkaldte  

 erhvervstingsskader, der ikke berøres af direktivet.
 Herudover er der fastsat en forældelsesfrist på 3 år samt en  

 bestemmelse om, at krav mod producenten skal rejses senest 10 år efter, at  

 det skadeforvoldende produkt blev bragt i omsætning.
 Det er anført i direktivet, at skadelidtes adgang til at rejse krav om  

 erstatning under henvisning til almindelige erstatningsregler i og uden for  

 kontrakt eller til særregler om ansvar, der var gældende på tidspunktet for  

 direktivets meddelelse, ikke berøres af direktivets bestemmelser.
I direktivet foretages en nærmere opregning af, hvem der anses som  

producent, og dermed er omfattet af det objektive ansvar.
Gruppen af  

 producenter omfatter ud over den egentlige producent således også enhver,  

 der, ved at anbringe sit navn, varemærke m.v. på produktet, udgiver sig for  

 at være producent, samt den, der importerer en vare til EF.
Endvidere vil  

 enhver mellemhandler af et produkt, hvis producent ikke kan identificeres,  

 under visse omstændigheder blive anset som producent.
Direktivet angiver de  

 begrænsede ansvarsfrihedsgrunde, som en producent vil kunne gøre gældende,  

 herunder bl.a. at defekten først er opstået efter, at produktet er bragt i  

 omsætning.
Efter direktivet påhviler det Kommissionen hvert 5. år at sende Rådet en  

 rapport om gennemførelsen af direktivets bestemmelser og i givet fald  

 forelægge Rådet nødvendige ændringsforslag.
I forbindelse med direktivets  

 vedtagelse erklærede Rådet og Kommissionen, at Kommissionen inden den 30.  

 juli 1995 skal forelægge Rådet en rapport om, hvordan forbrugerbeskyttelsen  

 og det fælles markeds funktion påvirkes af domstolenes afgørelser om  

 anvendelse af direktivets bestemmelser, samt i givet fald fremsætte forslag  

 til ændringer.
 1.4. På nogle nærmere angivne områder er det overladt til de enkelte  

 medlemsstater at træffe nærmere bestemmelser om opfyldelseslovgivningens  

 indhold.
1.4.1. Det er således overladt til de enkelte lande at bestemme, om  

landbrugsråvarer, herunder fiskeriprodukter og produkter hidrørende  

 fra jagt, skal omfattes af reglerne om ansvar for produktskade.
Sådanne  

 produkter er ikke omfattet af lovforslaget.
Der henvises nærmere til  

 bemærkningerne i 3.6.2.
1.4.2. Endvidere vil de enkelte lande kunne indføre en  

ansvarsbegrænsning på ikke under 70 mill.
EF regningsenheder (ECU) for  

 ansvar ved skade forårsaget af identiske produkter.
Ansvarsbegrænsningen, der  

 svarer til ca. 560 mill. kr., er ikke foreslået medtaget i lovforslaget.
Der  

 henvises nærmere til bemærkningerne nedenfor i nr. 3.8.
 1.4.3. Endelig er det overladt til det enkelte land at bestemme, om der  

 skal være ansvar for udviklingsskader, dvs. skader forårsaget af en  

 defekt, som det på grundlag af den videnskabelige og tekniske viden på det  

 tidspunkt, hvor produktet blev bragt i omsætning, ikke var muligt at opdage.  

 Udviklingsskader omfattes ikke af lovforslagets regler, jf. nedenfor i nr.  

 3.2.
1.4.4. Vedrørende ansvarsbegrænsningen og udviklingsskaderne skal  

 Kommissionen inden den 30. juli 1995 udarbejde en rapport til Rådet om  

 erfaringerne i de lande, der har begrænset ansvaret eller har bestemt, at  

 producenten ikke skal være ansvarlig for udviklingsskader.
Viser denne  

 rapport, at ansvarsbegrænsningen henholdsvis det manglende ansvar for  

 udviklingsskader har haft en negativ virkning på fællesskabets funktion eller  

 forbrugerbeskyttelsesinteresser, påhviler der Kommissionen og Rådet en særlig  

 forpligtelse til at få afskaffet disse begrænsninger.
 1.5. Ifølge direktivets art. 19 skal medlemsstaterne foretage de  

 nødvendige foranstaltninger til opfyldelse af direktivet inden den 30. juli  

 1988.
 Direktivet er implementeret i England, Grækenland og Italien.
Efter den engelske gennemførelseslovgivning er mulighederne i direktivets  

 artikel 15, stk. 1, litra a og b, for at lade det objektive ansvar omfatte  

 også landbrugsråvarer m.v. og udviklingsskader ikke udnyttet.
Det samme  

 gælder muligheden for at begrænse ansvaret ved de såkaldte serieskader, jf.  

 artikel 16, stk. 1.
Efter den græske gennemførelseslov omfatter det objektive ansvar heller  

 ikke landbrugsråvarer og udviklingsskader, og det samme gælder efter den  

 italienske gennemførelseslovgivning.
Det er oplyst, at Grækenland har  

 benyttet sig af muligheden for begrænsning af ansvaret efter direktivets  

 artikel 16.
I Holland er der fremsat lovforslag til gennemførelse af direktivet.
Efter  

 forslaget er der ikke ansvar for udviklingsskader og landbrugsråvarer.  

 Ansvaret foreslås ikke begrænset.
I Forbundsrepublikken er der ligeledes fremsat lovforslag til  

 gennemførelse af direktivet.
Heller ikke i den tyske forbundsrepublik  

 foreslås ansvar for producenter af landbrugsråvarer og for udviklingsskader.  

 Ansvaret for serieskader foreslås begrænset til 70 mill.
ECU.
I Luxembourg er lovforslag under behandling i parlamentet, der dog  

 foreløbig afventer udviklingen i Belgien og i Frankrig.
Efter forslaget er  

 der ansvar både for udviklingsskader og landbrugsråvarer, og ansvaret for  

 serieskader foreslås ikke begrænset.
2. Gældende ret 2.1. Ansvar for producenten Der findes ikke generelle lovregler i Danmark om produktansvar.
De  

 gældende principper er udviklet i retspraksis.
Der findes i øvrigt kun  

 relativt få domme om produktansvar.
Retstilstanden er søgt beskrevet i den  

 juridiske litteratur.
 Ved produktansvar forstås i almindelighed en producents ansvar for skade  

 forvoldt af en farlig egenskab ved hans produkt.
Produktansvar omfatter både skade på person og ting.
Det er endvidere uden  

 betydning om skaden rammer den, der besidder det skadevoldende produkt, eller  

 tredjemand.
Produktansvaret omfatter derimod ikke skade på selve den defekte  

 genstand.
Denne skade behandles efter det sædvanlige køberetlige  

 mangelansvar, der bl.a. omfatter det tab, som køberen har lidt ved ikke at få  

 kontraktsmæssig opfyldelse.
Efter gældende ret forudsætter ansvar for produktskader, at der er tale om  

 skade forvoldt af et farligt produkt.
Et produkt anses for farligt, hvis det  

 har sådanne egenskaber, at det under sædvanlig brug kan forvolde skade.  

 Farligheden kan enten bero på en egenskab, som produktet har, men som det med  

 rette kan forventes ikke at have, eller på en egenskab, som det ikke har, men  

 som det med rette kan forventes at have.
Det grundlæggende krav til producenten er, at de produkter, som han  

 producerer og markedsfører, som udgangspunkt skal være ufarlige.
Eventuelle  

 farer ved et produkt skal så vidt muligt undgås.
Undladelse heraf vil i  

 almindelighed være en fejl, medmindre produktet hører til gruppen af  

 uundgåeligt farlige produkter, f.eks medicin eller tobak, hvor faren er kendt  

 og en måde til at undgå faren ukendt - bortset naturligvis fra muligheden for  

 at lade være med at anvende produktet.
Ansvaret for produktskader bedømmes som udgangspunkt efter dansk rets  

 almindelige regler.
Det er i teori og retspraksis ikke helt afklaret, hvor  

 strengt dette produktansvar er.
Udviklingen er på dette område gået i retning  

 af et stadig strengere anvar.
På visse områder fastholder man dansk rets  

 almindelige regel om erstatningsansvar for fejl og forsømmelse - den såkaldte  

 culparegel - mens der på andre områder gælder et strengere ansvar.
En  

 producent er efter culpareglen ansvarlig for skade forvoldt af et farligt  

 produkt, hvis den farlige egenskab ved produktet kunne være undgået ved  

 større omhu fra producentens side, f.eks. bedre kvalitetskontrol,  

 instruktion, markedsføring eller lignende.
Spørgsmålet om, hvornår en producent ifølge retspraksis må antages at have  

 udvist fejl eller forsømmelse, kan således ikke besvares generelt.
Der synes  

 i retspraksis bl.a. at blive taget hensyn til, hvad der i den konkrete  

 situation er årsagen til skaden.
Skadesårsagerne opdeles normalt i  

 konstruktionsfejl, instruktionsfejl, fabrikationsfejl, system- og  

 udviklingsskader.
Man må ved gennemgangen af de forskellige ansvarstilfælde  

 være opmærksom på, at der som nævnt på nogle områder gælder et strengere -  

 objektiveret - ansvar.
Ved konstruktionsfejl vedrører fejlen ikke alene det enkelte  

 eksemplar af produktet, men ofte hele serien.
Skaden skyldes, at produktet  

 ikke er produceret i overensstemmelse med tidens tekniske og videnskabelige  

 niveau.
Ved vurderingen af, om producenten er ansvarlig, henses der til, om  

 produktet kunne og burde være konstrueret eller planlagt bedre.
Der stilles efter retspraksis strenge krav til viden hos den producent,  

 der udvikler et nyt produkt.
Han må sætte sig nøje ind i den foreliggende  

 videnskabelige og tekniske viden, og produktet må konstrueres under nøje  

 hensyntagen til, hvad der er almindeligt kendt inden for fagkredse.  

 Producenten må efter omstændighederne iværksætte forskning og sørge for  

 omhyggelig afprøvning af produktet med hensyn til de påvirkninger og den  

 behandling, produktet udsættes for undervejs til og hos forbrugeren.
Når  

 produktion og afsætning er kommet i gang, må producenten fortsat holde sig  

 løbende orienteret om udviklingen i den videnskabelige og tekniske viden på  

 området.
Indtræder en produktskade som følge af, at oplysninger, som følger  

 produktet, har gjort dette farligt, eller af, at der ikke medfølger  

 tilstrækkelige oplysninger, foreligger der instruktionsfejl.  

 Producenten er erstatningsansvarlig herfor, såfremt det kan bebrejdes ham, at  

 han har givet urigtige eller vildledende, herunder mangelfulde, oplysninger.  

 Er de afgivne oplysninger efter den viden og erfaring, som foreligger på  

 afgivelsestidspunktet forkerte eller vildledende, vil producenten i  

 almindelighed blive ansvarlig for en deraf følgende produktskade.
Som  

 eksempel på oplysninger, der kan føre til produktansvar, kan nævnes fejlagtig  

 eller ufuldstændig brugsanvisning.
Når en defekt kun omfatter enkelte eksemplarer af et i øvrigt fejlfrit  

 produkt, betegnes den som fabrikationsfejl.
Farligheden kan skyldes  

 fejl ved råvaren eller produktionsprocessen, herunder den efterfølgende  

 kontrol.
Ansvar for en defekt opstået i forbindelse med forarbejdningen  

 bedømmes i praksis strengt, idet producenten som udgangspunkt antages at være  

 ansvarlig, hvis blot en farlig egenskab kan skyldes fejl i  

 produktionsprocessen.
Begrundelsen for dette strenge ansvar synes at være, at  

 virksomhederne må sørge for at tilrettelægge produktionen på en sådan måde,  

 at den planlagte bearbejdning udføres korrekt, og at der ikke opstår fejl.  

 Det er derfor som udgangspunkt uden betydning for producentens ansvar, om  

 defekten ved produktet kan lokaliseres til en bestemt fejl i processen, eller  

 om defekten hører til den gruppe af statistisk set uundgåelige afvigere, der  

 er en følge af selv en veltilrettelagt produktionsproces.
Skyldes defekten en  

 fejl i et delprodukt, som ikke er fremstillet af den producent, som har  

 fremstillet det færdige produkt, hæfter sidstnævnte producent efter gældende  

 ret også for skader, som skyldes sådanne fejl.
Producenten af det færdige  

 produkt vil imidlertid som udgangspunkt have mulighed for at gennemføre  

 regres mod producenten af delproduktet.
Skyldes fejlen derimod, at de anvendte råvarer ikke havde eller ikke kun  

 havde de kendte og ønskede egenskaber, beror ansvarsbedømmelsen på, om  

 afvigelsen skyldes en fejl fra producentens side.
Det er klart, at  

 producenten må sørge for omhyggeligt at kontrollere og undersøge de anvendte  

 råvarer og om nødvendigt lade dem bearbejde med henblik på at frasortere  

 uønskede elementer.
I enkelte tilfælde vil det ikke kunne bedømmes som fejl,  

 at råvarer ikke er frasorterede, men er indgået i produktionen af det færdige  

 produkt.
Dette er særligt klart, hvis defekten ved råvaren skyldes en  

 udviklingsskade.
Ved udviklingsskader kan risikoen for skade ikke forudses på  

 baggrund af den tilgængelige videnskabelige og tekniske viden, på det  

 tidspunkt hvor produktet blev markedsført.
Det er først gennem f.eks.  

 omfattende brug eller ny forskning, det viser sig, at produktet har  

 skadevoldende egenskaber.
Udviklingskader kan f.eks forekomme inden for  

 lægemiddelbranchen og den kemiske industri, og der antages efter gældende ret  

 ikke at være ansvar herfor.
Også for så vidt angår systemskader, er der efter gældende ret  

 ansvarsfrihed for producenten.
Systemskader er skader, som skyldes en kendt,  

 men uundgåelig risiko ved produktet.
Som eksempler på sådanne produkter kan  

 nævnes tobak og spiritus.
En række produkter med systemfejl produceres  

 endvidere, fordi de efter en helhedsvurdering er nyttige.
Dette kan f.eks  

 gælde lægemidler, hvor bivirkninger ikke er ualmindelige.
Som anført ovenfor er der ikke helt afklaret, hvor strengt produktansvaret  

 er.
På nogle områder synes der efter retspraksis at blive stillet så strenge  

 krav ved culpabedømmelsen og bevisvurderingen, at man ikke kan beskrive  

 ansvaret som et culpaansvar i sædvanlig forstand, idet retstilstanden  

 tendererer hen imod et objektivt ansvar.
Således tillægges individuelle  

 undskyldende omstændigheder f.eks. som udgangspunkt ingen betydning, når der  

 udøves et professionelt skøn.
2.2. Ansvar for mellemhandlere Efter gældende ret er en mellemhandler, dvs. enhver, der som led i sin  

 erhvervsvirksomhed videresælger, udlejer, eller på anden måde omsætter et  

 produkt, som udgangspunkt ansvarlig efter en culparegel for produktskader.  

 Mellemhandleren bliver herefter selvstændigt ansvarlig i de situationer, hvor  

 han ved sin behandling af produktet har gjort dette farligt, eller hvis han  

 ved en fejl ikke har opdaget en fare ved produktet.
Da mellemhandlerens  

 varekundskab ofte er begrænset, og da hans undersøgelsesmuligheder i de  

 fleste tilfælde er små, vil det kun sjældent blive bedømt som en fejl, at han  

 ikke har opdaget faren ved et produkt.
Færdigvarekontrollen hører til  

 producentens forpligtelser, og mellemhandleren vil normalt have opfyldt sin  

 undersøgelsespligt overfor forbrugeren, hvis han har foretaget en relativt  

 overfladisk besigtigelse med henblik på at konstatere, om der f.eks.  

 foreligger transportskader.
Mellemhandlerens muligheder for at behandle produktet forkert har i  

 praksis større betydning end hans ansvar for tilsidesættelse af  

 undersøgelsespligten.
Behandlingsfejl kan dels forekomme som fejl ved  

 udlevering og forvekslingsfejl, og dels ved en ændring af produktet, som gør  

 dette farligt.
Mellemhandleren kan f.eks. have opbevaret produktet forkert  

 eller have udsat det for unormal påvirkning.
Det er som udgangspunkt  

 mellemhandlerens pligt at opnå et sådant varekendskab, at produktændringer af  

 denne karakter undgås, og han ifalder derfor ansvar herfor, såfremt  

 tilsidesættelsen af denne pligt, må bedømmes som en fejl eller forsømmelse.  

 Mellemhandlerens culpaansvar bedømmes i praksis relativt strengt, specielt i  

 de situationer, hvor produktet kræver særlig opmærksomhed og agtpågivenhed.  

 Det gælder f.eks salg af lægemidler, plantegifte, fyrværkeri m.v..
Det er i den juridiske teori den overvejende opfattelse, at  

 mellemhandleren ved siden af culpaansvaret hæfter på objektivt grundlag for  

 producentens ansvar for produktskader.
På baggrund af de relativt få  

 retsafgørelser på området er det imidlertid ikke muligt at afgøre, hvorvidt  

 domstolene anvender en regel om objektivt hæftelsesansvar for fejl i  

 tidligere led, herunder hos producenten, eller om afgørelserne træffes på  

 grundlag af en risikoafvejning.
3. Lovforslaget 3.1. Ansvarsgrundlaget Produktansvar efter de foreslåede nye regler påhviler producenten.
Men  

 efter lovforslagets § 11 hæfter mellemhandlere umiddelbart over for  

 skadelidte for erstatning efter den foreslåede lovs kapitel 3. Dette  

 indebærer, at mellemhandlere »indestår« for det ansvar, som kan  

 pålægges en producent efter loven om begreberne producent og mellemhandler,  

 se neden for i nr. 3.3.-3.4. Når der i det følgende gives en beskrivelse af  

 producentens ansvar og betingelserne herfor, angives samtidig betingelserne  

 for mellemhandlerens hæftelsesansvar.
Mellemhandlere hæfter jo efter  

 forslaget kun i det omfang, der kan oplægges producenten ansvar efter de  

 foreslåede lovregler, men skadelidte kan til gengæld vælge, om han vil rette  

 sit krav mod producenten, mellemhandlere(n) eller alle disse.
 I overensstemmelse med gældende ret er det efter forslaget en forudsætning  

 for, at producenten ifalder ansvar for produktskader, at skaden er forvoldt  

 af en defekt ved et produkt.
Et produkt er efter direktivets artikel 6 og lovforslagets § 5 defekt, når  

 det ikke frembyder den sikkerhed, som med rette kan forventes.
I forbindelse  

 med denne vurdering skal der navnlig lægges vægt på produktets markedsføring,  

 den anvendelse af produktet, som med rimelighed kan forventes og det  

 tidspunkt, da produktet blev bragt i omsætning.
I modsætning til gældende ret er det derimod ikke en betingelse for  

 producentens ansvar, at denne har udvist fejl eller forsømmelse  

 (culpareglen). I lovforslagets § 6, der svarer til direktivets artikel 1,  

 foreslås et objektivt ansvar for produktskader.
Dette indebærer, at  

 skadelidte fritages for at bevise eller sandsynliggøre, at den  

 skadeforvoldende defekt skyldes producentens fejl eller forsømmelse.
 Baggrunden for at pålægge producenten et objektivt ansvar er bl.a., at det  

 ikke findes rimeligt, at lade den enkelte tilfældige skadelidte bære det tab,  

 som følger af en produktskade, hvilket i langt højere grad ville være  

 tilfældet, hvis skadelidte skulle godtgøre forsømmelse hos producenten, eller  

 hvis denne kunne fritages for ansvar ved at bevise, at han ikke har handlet  

 culpøst (omvendt bevisbyrde). Hertil kommer, at et objektivt ansvar som  

 udgangspunkt ikke vil virke urimeligt tyngende for producenten, der har  

 mulighed for at fordele udgifterne til udredning af erstatning på alle  

 forbrugere af det pågældende produkt ved at lade omkostningen indgå i  

 prisberegningen.
I overensstemmelse med direktivets art. 4 angives i forslagets § 6, stk.  

 2, at bevisbyrden for skade, defekt og årsagssammenhæng påhviler skadelidte.  

 Bestemmelsen giver således ikke domstolene adgang til at fritage skadelidte  

 for bevisbyrden og i stedet at pålægge producenten at bevise, at  

 erstatningsbetingelserne eller enkelte af disse ikke er opfyldt.
Det  

 er imidlertid som på andre områder fortsat overladt til domstolene frit at  

 afgøre, hvorvidt skadelidte har løftet sin bevisbyrde.
 Det er ikke ved direktivet og lovforslaget tilsigtet at fravige  

 erstatningsrettens almindelige regler om årsagssammenhæng og adækvans eller  

 de øvrige almindelige erstatningsretlige betingelser, der skal være opfyldt,  

 for at en skadevolder bliver erstatningspligtig.
3.2. Ansvarsfrihedsgrunde I direktivets artikel 7 og lovforslagets § 7 foretages en opregning af de  

 omstændigheder, som kan føre til, at en producent fritages for objektivt  

 ansvar for en produktskade.
Producenten har som udgangspunkt bevisbyrden  

 for tilstedeværelsen af en sådan ansvarsfrihedsgrund, hvilket er i  

 overensstemmelse med gældende bevisbyrderegler.
Producenten vil således efter  

 lovforslaget blive ansvarsfri, hvis denne f.eks. beviser, at produktet ikke  

 er bragt i omsætning af ham.
Endvidere vil producenten blive ansvarsfri, hvis  

 det må antages, at produktet ikke var defekt, da det blev bragt i omsætning.  

 Herudover vil producenten af en del af et færdigt produkt (delproducenten)  

 kunne påberåbe sig, at defekten skyldes udformningen af det produkt, i  

 hvilket delproduktet indgår, eller de anvisninger, som producenten af det  

 færdige produkt har givet.
Efter lovforslaget fritages producenten endvidere for ansvar, hvis skaden  

 skyldes en defekt, der ikke på nogen måde kunne være opdaget på det  

 tidspunkt, da produktet blev bragt i omsætning - de såkaldte  

udviklingsskader.
Først på et senere tidspunkt bliver det på grund af  

 udviklingen i den videnskabelige og tekniske viden muligt at konstatere, at  

 det produkt, som man antog var helt ufarligt, faktisk er defekt.  

 Ansvarsfrihed ved udviklingsskader er i overensstemmelse med direktivets  

 artikel 7.
Efter bestemmelsen i direktivets artikel 15 litra b, kan den enkelte  

 medlemsstat undlade at medtage ansvarsfritagelsen for udviklingsskader.
På  

 denne baggrund er det overvejet, om ansvar for udviklingsskader bør inddrages  

 under loven.
Som anført ovenfor under nr. 1.2. har formålet med EF-direktivet  

 bl.a. været at sikre, at der bliver gennemført ensartede regler i  

 medlemsstaterne for at undgå konkurrenceforvridning landene imellem.
De engelske, græske og italienske love til gennemførelse af direktivet  

 pålægger ikke producenten ansvar for udviklingsskader.
Heller ikke i de  

 lovforslag, der er fremsat i Holland og Forbundsrepublikken Tyskland stilles  

 der forslag om ansvar for udviklingsskader.
Alene i Luxembourg er der stillet  

 forslag om at medtage ansvar for udviklingsskader.
Efter de for  

 Justitsministeriet foreliggende oplysninger er der endnu ikke i de øvrige  

 medlemsstater taget endelig politisk stilling til spørgsmålet.
Justitsministeriet har allerede af den grund ikke medtaget en generel  

 regel om ansvar for disse skader i det foreliggende forslag.
Særligt  

 vedrørende spørgsmålet om ansvar for udviklingsskader i forbindelse med  

 lægemidler henvises til bemærkningerne under punkt 3.8.
3.3. Hvem er ansvarlig som producent? Direktivets artikel 3 og lovforslagets § 4 angiver den kreds, der efter  

 direktivet og dermed lovforslaget skal bære det objektive ansvar for  

 produktskader.
Om mellemhandleres hæftelse, se nedenfor i nr. 3.4. Begrebet  

producent, således som det er fastlagt i artikel 3, kan naturligt  

 opdeles i to grupper.
Dels de producenter, der direkte har deltaget i  

 fremstillingsprocessen, dels visse leverandører.
Efter direktivet og lovforslaget er det ikke alene producenten af det  

 færdige produkt, der er ansvarlig for en produktskade.
Også producenten af en  

 råvare eller af et delprodukt er ansvarlig for en produktskade, som skyldes  

 en defekt ved den pågældendes produkt.
Med henblik på at sikre forbrugerens retsstilling i de situationer, hvor  

 det kan være umuligt eller i øvrigt forbundet med store vanskeligheder at  

 gøre den egentlige producent ansvarlig, er der i lovforslaget fastsat regler,  

 hvorefter visse mellemhandlere bliver ansvarlige som »producent«.  

 Betydningen heraf er, at ansvarsreglerne i lovforslagets §§ 6-7 vurderes i  

 forhold til »producenten«.
Dette gælder således enhver, der ved at  

 anbringe sit navn, varemærke eller andet kendetegn på produktet, udgiver sig  

 for dets producent.
Endvidere bliver importøren af et produkt fra et  

 tredjeland til EF også betragtet som producent.
I de tilfælde, hvor  

 skadelidte ikke kan konstatere, hvem der har produceret produktet, eller for  

 så vidt angår produkter produceret uden for EF, hvem der har indført dette i  

 EF, anses endvidere enhver mellemhandler af produktet, som dets producent.  

 Dette gælder dog ikke, hvis den pågældende inden rimelig tid oplyser  

 skadelidte om, hvem der er producent eller tidligere mellemhandler af  

 produktet.
I de tilfælde, hvor produktet er importeret til EF, vil det ikke  

 være tilstrækkeligt at oplyse skadelidte om producenten i et tredjeland, idet  

 skadelidte her skal have oplysning om, hvem der er EF-importøren eller  

 tidligere mellemhandler i EF.
Baggrunden herfor er ønsket om at sikre  

 skadelidte mulighed for at gennemføre et eventuelt erstatningskrav i EF.  

 Dette har særlig betydning, efter at EF-domskonventionen er trådt i kraft.
Se  

 herom nærmere nedenfor under nr. 6.
3.4. Mellemhandleransvar Efter lovforslagets § 11 hæfter en mellemhandler for produktansvar  

 umiddelbart over for skadelidte og over for senere mellemhandlere i  

 omsætningskæden.
Skadelidte kan rette sit krav mod producenten  

 (producenterne) eller mod mellemhandleren (mellemhandlerne) eller mod alle  

 disse, idet de alle over for skadelidte hæfter solidarisk, jf. den foreslåede  

 bestemmelse i § 12, stk. 1.
En mellemhandler hæfter ikke kun umiddelbart over for den skadelidte, men  

 også over for senere mellemhandlere i omsætningskæden af det pågældende  

 produkt.
Den mellemhandler, som har måttet betale erstatning til skadelidte  

 eller til en senere mellemhandler indtræder herved i skadelidtes krav mod  

 producenten og tidligere mellemhandlere, jf. forslagets 12, stk. 3, der giver  

 adgang til regres i sådanne tilfælde.
Bestemmelsen i § 12 om solidarisk  

 ansvar og regres er omtalt neden for.
 At mellemhandleren hæfter umiddelbart over for skadelidte og senere  

 mellemhandlere, betyder, at mellemhandleren skal betale erstatning, uanset om  

 det er muligt for skadelidte at gennemføre sit krav over for producenten.  

 Mellemhandlerens stilling kan således bedst sammenlignes med  

 selvskyldnerkautionistens.
 Den foreslåede regel om, at mellemhandleren på objektivt grundlag hæfter  

 for produktansvar, er i realiteten en lovfæstelse af, hvad der efter gældende  

 ret antages at gælde for mellemhandleren, jf. oven for i nr. 2.2. Den  

 foreslåede bestemmelse i § 11 gælder i øvrigt ikke kun produktansvar i  

 overensstemmelse med reglerne i lovforslagets kapitel 3, men også  

 produktansvar efter dansk rets almindelige regler, jf. herved den foreslåede  

 bestemmelse i lovens kapitel 14.
3.5. Det indbyrdes forhold mellem flere ansvarlige Efter direktivets art. 5 hæfter flere producenter, der er ansvarlige for  

 samme skade, solidarisk overfor skadelidte.
Efter artikel 8, stk. 1,  

 nedsættes producentens ansvar ikke, når skaden er forårsaget af en defekt ved  

 et produkt i forening med tredjemands adfærd.
Det er i overensstemmelse med dansk rets almindelige regler, at flere  

 skadevoldere hæfter solidarisk over for skadelidte for et opstået  

 erstatningsansvar.
Der er efter dansk ret ikke behov for at sondre mellem  

 tilfælde, hvor flere producenter sammen er ansvarlige for en produktskade og  

 situationer, hvor skaden skyldes en producents adfærd i forening med  

 tredjemand.
I lovforslaget er der alene medtaget en bestemmelse om, at flere  

 ansvarlige efter loven hæfter solidarisk for erstatningskrav, idet det kun er  

 fundet muligt at regulere den efterfølgende fordeling af erstatningsansvaret  

 i denne situation.
Bestemmelsen om solidarisk hæftelse gælder, hvadenten der  

 er tale om producentansvar eller mellemhandleransvar.
Den nærmere regulering af den indbyrdes fordeling af ansvaret mellem flere  

 skadevoldere overlades efter direktivet til det enkelte medlemsland.  

 Justitsministeriet har i lovforslagets § 12 foreslået en særlig regel om  

 regres.
Efter forslagets § 12, stk. 2, skal der ved fordelingen af ansvaret  

 mellem flere producenter, jf. forslagets § 4, stk. 1, som udgangspunkt lægges  

 vægt på den enkelte producents anledning til og mulighed for at undgå  

 defekten samt foreliggende ansvarsforsikringer.
Efter forslagets § 12, stk.  

 3, har en mellemhandler som udgangspunkt ret til fuld regres mod tidligere  

 led i produktions- og omsætningskæden.
Den almindelige regel om indbyrdes fordeling af erstatningsbyrden mellem  

 flere solidarisk erstatningsansvarlige fremgår af erstatningsansvarslovens §  

 25. Efter denne bestemmelse foretages den indbyrdes fordeling af  

 erstatningsansvaret efter, hvad der under hensyn til ansvarets beskaffenhed  

 og omstændighederne i øvrigt må anses for rimeligt.
Hvis en af de  

 erstatningsansvarlige har tegnet ansvarsforsikring eller er selvforsikret,  

 kan der ved den indbyrdes fordeling af erstatningsbyrden endvidere tages  

 hensyn hertil.
Justitsministeriet har imidlertid ikke fundet, at reglen i  

 erstatningsansvarslovens § 25 giver tilstrækkelig vejledning om, hvordan  

 ansvaret for en produktskade nærmere skal fordeles mellem de implicerede  

 parter.
Justitsministeriet har derfor fundet det af betydning i selve  

 lovteksten at præcisere, at regresspørgsmålet behandles forskelligt afhængig  

 af, om der er tale om fordeling af erstatningskrav mellem flere producenter,  

 jf. forslagets § 4, stk. 1, eller om mellemhandleres regreskrav mod tidligere  

 led i produktions- og omsætningskæden.
 Spørgsmålet om regres mellem en tredjemand, der er ansvarlig efter regler  

 uden for dette lovforslag, og en producent (eller mellemhandler) må fortsat  

 bedømmes efter erstatningsansvarslovens § 25.
3.6. Hvilke produkter omfattes af ansvaret 3.6.1 Direktivets art. 2 indeholder en angivelse af, hvad der skal forstås  

 ved et produkt og dermed være omfattet af ansvaret.
Udtrykket produkt  

 er herefter enhver løsøregenstand herunder naturprodukter med undtagelse af  

 landbrugsråvarer og produkter hidrørende fra jagt.
Også elektricitet anses  

 som et produkt.
Løsørebegrebet er videre end det almindelige løsørebegreb,  

 idet det også omfatter genstande, der er indføjet som en fast bestanddel i en  

 anden løsøregenstand eller i en fast ejendom.
3.6.2. Efter direktivets artikel 2 er uforarbejdede  

 landbrugsråvarer (herunder fiskeriprodukter) og produkter hidrørende fra  

 jagt som nævnt undtaget fra direktivets anvendelsesområde.
Har  

 landbrugsråvarer (herunder fiskeriprodukter) imidlertid gennemgået første  

 forarbejdning, vil direktivets bestemmelser finde anvendelse.
I medfør af  

 artikel 15, stk. 1, litra a, kan medlemslandene imidlertid beslutte, at også  

 uforarbejdede landbrugsråvarer og produkter hidrørende fra jagt omfattes af  

 det objektive ansvar for produktskader.
Forarbejderne til direktivet indeholder ingen vejledning med hensyn til  

 betydningen af begrebet »en første forarbejdning«.
Det er i  

 direktivets indledende betragtninger anført, at det ikke forekommer  

 hensigtsmæssigt »at medtage ansvar for landbrugsvarer og produkter  

 hidrørende fra jagt, undtagen når sådanne produkter har gennemgået en  

 forarbejdning af industriel karakter, som kan forårsage en defekt ved  

 produkterne.« Under EF-forhandlingerne om direktivforslaget er det  

 blevet anført, at undtagelsen - ud fra en formålsfortolkning - må forstås  

 meget snævert, og at f.eks. mælk, der på den enkelte gård samles på tanke og  

 nedkøles, før den køres til mejeriet, må antages at være industrielt  

 forarbejdet i direktivets forstand.
Den endelige fortolkning af rækkevidden  

 af undtagelsen i bestemmelsen i § 3, stk. 2, henhører under EF-domstolen.
Landbrugsrådet, Dansk Fiskeriforening og Danmarks Havfiskeriforening har  

 over for Justitsministeriet anført, at disse produkter ikke bør være omfattet  

 af det objektive ansvar.
Landbrugsrådet har i denne forbindelse bl.a. oplyst,  

 at store dele af landbrugets andelssektorer allerede i dag har forsikringer,  

 der dækker produktansvar i forbindelse med landbrugsprodukter, der er  

 forarbejdet af disse sektorer.
 Lovforslagets anvendelsesområde omfatter ikke uforarbejdede  

 landbrugsråvarer (herunder fiskeriprodukter) samt uforarbejdede produkter  

 hidrørende fra jagt.
3.6.3. Direktivets produktbegreb omfatter ikke tjenesteydelser, og  

 der er heller ikke i lovforslaget stillet forslag om objektivt ansvar for  

 produktskader i forbindelse hermed.
Flere forbrugerorganisationer har peget  

 på, at lovforslaget også bør regulere produktansvar i forbindelse med  

 tjenesteydelser.
Justitsministeriet har imidlertid ikke fundet, at loven  

 burde finde anvendelse på udførelse af sådanne arbejdsopgaver, der er af  

 meget forskelligartet karakter, som f.eks. rådgivning, vedligeholdelse og  

 reparation.
Justitsministeriet har herved bl.a. lagt vægt på, at de generelle  

 hensyn, som ligger bag det objektive ansvar for produktskader, ikke generelt  

 gør sig gældende på samme måde ved produktskader i forbindelse med  

 tjenesteydelser.
Hertil kommer, at der i retspraksis har udviklet sig et  

 strengt ansvar for fagfejl.
Om afgrænsningen mellem tjenesteydelser og  

 produkter henvises nærmere til bemærkningerne til § 3.
3.6.4. Direktivet omfatter endvidere ikke produktskader forårsaget af  

 en fast ejendom.
En væsentlig del af skader i forbindelse med fast  

 ejendom er dog omfattet af direktivet, idet skader, som skyldes f.eks.  

 byggemateriale og bygningsdele, der indgår som en bestanddel i en fast  

 ejendom, omfattes af reglerne om objektivt ansvar for produktskader.
Flere  

 forbrugerorganisationer har peget på, at lovforslaget også bør regulere  

 produktansvar i forbindelse med fast ejendom.
Justitsministeriet finder  

 imidlertid ikke, at produktskade, som forårsages af en fast ejendom bør  

 medtages.
Dette hænger sammen med, at tjenesteydelser som ovenfor anført ikke  

 foreslås omfattet af loven.
Udover tjenesteydelser vil skader, der forårsages  

 af den faste ejendom, typisk kunne henføres til defekte bygningsdele eller  

 manglende vedligeholdelse.
Som nævnt omfattes bygningsdele af reglerne om  

 objektivt ansvar for produktskader, uanset om disse indgår som en bestanddel  

 af en fast ejendom.
For så vidt angår manglende vedligeholdelse af ejendommen  

 påhviler der efter retspraksis husejeren et strengt ansvar.
Vedrørende  

 afgrænsningen mellem fast ejendom og de produkter, der omfattes af  

 lovforslaget, henvises til bemærkningerne til § 3.
3.7. Skadesbegrebet Lovforslagets § 2 og direktivets art. 9 fastlægger, hvilke skader  

 skadelidte kan kræve erstattet.
Det drejer sig dels om personskade og tab af  

 forsørger, dels om skade på visse formuegoder.
Mens der ikke er nogen begrænsning i adgangen til personskadeerstatning,  

 omfatter lovforslaget kun de såkaldte forbrugertingsskader, dvs. skader, hvor  

 erstatningspligten har betydning for beskyttelsen af private  

 forbrugerinteresser.
Erhvervstingsskader er derimod ikke omfattet af  

 lovforslaget, og ansvaret herfor følger således de almindelige principper,  

 der er udviklet i retspraksis.
Skade på selve det defekte produkt er heller ikke omfattet af reglerne i  

 lovforslaget.
Erstatning for skader af denne karakter reguleres af købelovens  

 regler om ansvar for mangler, og der er ikke ved lovforslaget tilsigtet nogen  

 ændring i afgrænsningen mellem det køberetlige ansvar og produktansvaret.
For, at en tingskade er omfattet af direktivet og dermed af lovforslaget,  

 skal to betingelser være opfyldt.
For det første skal tingen være af en art,  

 der sædvanligvis er beregnet til privat brug, og for det andet skal  

 skadelidte hovedsageligt have anvendt den i overensstemmelse hermed.
Ved beregningen af den samlede tingsskadeerstatning fradrages et beløb på  

 4.000 kr.
Det er efter direktivet ikke muligt at pålægge erstatningspligt på  

 objektivt grundlag for den fulde forbrugertingsskade.
3.8. Erstatningsudmåling Bortset fra begrænsningen af ansvaret for forbrugertingsskader indeholder  

 direktivet ikke nogen regulering af, hvilke tabsposter skadelidte kan kræve  

 erstattet, og hvorledes erstatningen skal udmåles.
Dette spørgsmål overlades  

 til national ret.
I dansk ret reguleres spørgsmålet om erstatning for  

 personskade af erstatningsansvarsloven.
Ved personskade kan skadelidte kræve  

 erstatning for tabt arbejdsfortjeneste, helbredsudgifter, tab eller  

 forringelse af erhvervsevnen og godtgørelse for svie og smerte samt varigt  

 men.
I forbindelse med tab af forsørger er erstatningsposterne  

 begravelsesudgifter og erstatning for tab af forsørger.  

 Erstatningsansvarsloven indeholder detaljerede regler om beregning af  

 erstatning for personskader.
Erstatningen fastsættes ud fra faste  

 retningslinier på grundlag af skadelidtes mengrad og årsindkomst.
Spørgsmålet om erstatning for tingsskade afgøres som udgangspunkt efter  

 dansk rets almindelige erstatningsregler.
Herefter skal skadelidte have fuld  

 erstatning for det individuelle økonomiske tab, der er en følge af  

 produktskaden.
Efter erstatningsansvarslovens § 19 kan erstatning for tingsskade  

 bortfalde, når tingen er dækket af en forsikring.
Denne bestemmelse får  

 imidlertid ingen praktisk betydning ved produktansvar, idet ansvaret for  

 tingsskade ikke bortfalder, når skaden er forvoldt ved udøvelse af offentlig  

 eller erhvervsmæssig virksomhed.
Efter direktivet er producentens samlede ansvar for produktskader ikke  

 begrænset.
I medfør af artikel 16, stk. 1, kan medlemslandene imidlertid  

 bestemme, at producentens samlede ansvar for personskade, herunder død, som  

 er forårsaget af identiske genstande med samme defekt, skal være begrænset  

 til et beløb på mindst 70 mill.
ECU, hvilket svarer til ca. 560 mill. kroner.
Man har på denne baggrund overvejet, hvorvidt denne begrænsning af  

 producentens ansvar for skader forvoldt af en defekt ved identiske produkter  

 bør indføres i Danmark.
Justitsministeriet har imidlertid ikke fundet, at  

 begrænsningen burde indføres generelt for alle produkter.
Justitsministeriet  

 har herved bl.a. lagt vægt på, at ansvarsbegrænsningen er lagt på så højt et  

 niveau, at de fleste producenter i realiteten vil få et ubegrænset ansvar,  

 ligesom en ansvarsbegrænsning af denne størrelse næppe kan antages at få  

 væsentlig forsikringsmæssig betydning.
Hertil kommer, at en eventuel  

 indførelse af ansvarsbegrænsning i Danmark ikke vil betyde, at producenten  

 kan indrette sig i tillid hertil i alle relationer.
Således vil en producent  

 efter lovforslaget fortsat hæfte uden begrænsning, bl.a. hvis han er  

 erstatningsansvarlig for produktskaden efter dansk rets almindelige regler.
Foreningen af danske Medicinfabrikker - MEFA - og  

 Medicinimportørforeningen - MEDIF - har i en henvendelse til  

 Justitsministeriet givet udtryk for, at en begrænsning af det samlede ansvar  

 må antages at være af væsentlig betydning for muligheden for at opnå  

 forsikringsmæssig dækning af produktansvaret for medlemmernes produkter.  

 Foreningerne har samtidig oplyst, at de sammen med de øvrige  

 brancheorganisationer, der har med produktion og salg af lægemidler at gøre,  

 for tiden søger at udarbejde en frivillig erstatningsordning med  

 forsikringsdækning for organisationernes medlemmer.
En maksimering af  

 ansvaret vil efter foreningernes opfattelse være af afgørende betydning for  

 gennemførelse af en sådan ordning.
Forhandlingerne om etablering af en sådan  

 frivillig erstatningsordning foregår fortsat, men det er efter de for  

 Justitsministeriet foreliggende oplysninger endnu uklart, hvornår  

 forhandlingerne vil være afsluttet.
Efter Justitsministeriets opfattelse vil erstatningsmaksimering kunne  

 fastsættes for bestemt afgrænsede produktgrupper.
Justitsministeriet finder,  

 at en nærmere vurdering af, om maksimeringen bør indføres for skader  

 forårsaget af lægemidler, først kan foretages, når der foreligger mere  

 præcise oplysninger om den frivillige ordnings indhold.
3.9. Lempelse af erstatningsansvaret Direktivet behandler ikke spørgsmålet om muligheden for at lempe  

 skadevolderens ansvar.
Som anført ovenfor i nr. 3.8. er der ved direktivet  

 ikke gennemført nogen harmonisering af de enkelte landes regler om  

 erstatningsudmåling.
Den almindelige lempelsesregel i  

 erstatningsansvarslovens § 24, stk. 1, vil derfor kunne finde anvendelse på  

 produktskader.
Ifølge motiverne til denne bestemmelse omfatter  

 lempelsesreglen alle former for erstatningsansvar og uanset, om  

 ansvarsgrundlaget er culpa eller et andet ansvarsgrundlag.
Bestemmelsen er  

 kun tænkt anvendt rent undtagelsesvist som en »sikkerhedsventil« i  

 tilfælde, hvor betaling af fuld erstatning vil pålægge skadevolderen en  

 byrde, der ud fra sociale og humanitære hensyn virker uacceptabel.
De øvrige  

 momenter, der efter bestemmelsen skal tillægges vægt, er skadens størrelse,  

 ansvarets beskaffenhed, skadelidtes interesse og foreliggende forsikringer.
3.10. Betydningen af egen skyld Efter lovforslagets § 9 kan erstatningen nedsættes eller bortfalde, hvis  

 skadelidte eller afdøde har medvirket til skaden ved forsæt eller uagtsomhed.  

 Bestemmelsen er medtaget til opfyldelse af direktivets artikel 8, stk. 2.  

 Også efter gældende ret kan skadevolderens erstatningsansvar nedsættes eller  

 eventuelt helt bortfalde, såfremt skadelidte har medvirket til skaden.
Det er  

 ikke ved forslaget tilsigtet at tillægge egen skyld nogen ændret betydning i  

 forhold til gældende praksis.
Herefter tillægges ubetydelig egen skyld ikke  

 betydning; må skadelidtes skyld ansættes til mindre end 1/3, vil domstolene  

 normalt se bort fra medskylden og give skadelidte fuld erstatning.
Efter erstatningsansvarsloven § 24, stk. 2, kan der under samme betingelse  

 som ovenfor nævnt vedrørende lempelse af skadevolders erstatningsansvar i  

 undtagelsestilfælde helt eller delvis bortses fra skadelidtes medvirken til  

 skaden.
Betingelsen herfor er, at det enten ville være urimeligt tyngende for  

 skadelidte, om hans erstatning blev nedsat på grund af medvirken, eller at  

 det i øvrigt i særlige tilfælde skønnes rimeligt at give skadelidte en højere  

 erstatning trods hans medvirken, ud fra forhold der er nævnt i § 24, stk. 1.  

 Bestemmelsen kan også anvendes, hvor afdødes medvirken medfører, at  

 erstatning til de efterladte nedsættes eller bortfalder.
Efter gældende ret vil erstatningen kunne bortfalde, hvis skadelidte kan  

 siges at have accepteret risikoen for skade, f.eks ved at have benyttet et  

 produkt, som han vidste, var defekt.
Der er ikke ved lovforslaget tilsigtet  

 nogen ændring heri.
Udtrykket medvirken i erstatningsansvarslovens § 24, stk.  

 2, omfatter også accept af risiko, og der vil derfor også i særlige tilfælde  

 kunne bortses helt eller delvis fra skadelidtes accept af risiko ved  

 erstatningsudmålingen.
3.11. Forældelse I artikel 10 og 11 i direktivet og i lovforslagets § 10 opstilles to  

tidsfrister, som skadelidte skal overholde for at bevare sit  

 erstatningskrav.
Det drejer sig dels om en 3-årsfrist, der regnes fra skadens  

 indtræden, og dels om en 10-årsfrist, der regnes fra det tidspunkt, da  

 produktet blev bragt i omsætning.
Nærværende lovforslags § 10 er udformet i nøje overensstemmelse med disse  

 bestemmelser i direktivet.
Bestemmelserne i lovforslagets § 10 træder for så  

 vidt angår ansvar efter den foreslåede lov i stedet for dansk rets  

 almindelige forældelsesregler, der findes i lov nr. 274 af 22. december 1908  

 (om forældelse på 5 år, regnet fra forfaldstiden) og Danske Lov 5-14-4 (om  

 forældelse på 20 år regnet fra fordringens stiftelse). Efter lovforslagets §  

 14, 2. pkt., finder de foreslåede forældelsesregler for produktskader også  

 anvendelse, når ansvaret gøres gældende efter almindelige regler om  

 erstatning i eller uden for kontrakt, og baggrunden herfor er et retsteknisk  

 hensyn til ikke at gøre forældelsesreglerne på dette område unødigt  

 komplicerede.
 3-årsfristen, jf. lovforslagets § 10, stk. 1, regnes fra det tidspunkt, da  

 skadelidte havde eller burde have fået kendskab til skaden, defekten, og hvem  

 der er producent.
 I overensstemmelse med EF-direktivets artikel 10, stk. 2, er det i  

 lovforslagets § 10, stk. 1, 2. pkt., bestemt, at 1908-lovens regler om  

 suspension og afbrydelse af forældelsen finder anvendelse.
10-årsfristen, jf. § 10, stk. 2, regnes fra den dag, da det skadevoldende  

 produkt blev bragt i omsætning, og fristen kan i overensstemmelse med  

 EF-direktivets indhold ikke suspenderes i tilfælde af utilregnelig  

 (undskyldelig) uvidenhed hos skadelidte om skaden, defekten, eller hvem der  

 er producent.
Om, hvad der skal til for at undgå bortfald af skadelidtes  

 rettigheder efter 10-årsreglen, bestemmer direktivets artikel 11, at  

 afbrydelse sker ved anlæg af retssag mod den pågældende producent.
Som  

 fremhævet i de specielle bemærkninger til § 10, stk. 2 må også producentens  

 anerkendelse af gælden tillægges afbrydende virkning, og afbrydelsesreglen er  

 derfor udformet som en henvisning til 1908-lovens § 2, 2. pkt., der lader  

 både anerkendelse og sagsanlæg afbryde forældelse.
3.12. Ansvar efter almindelige erstatningsregler Efter lovforslagets § 14 begrænser den foreslåede lov ikke skadelidtes  

 adgang til erstatning efter dansk rets almindelige regler om erstatning i  

 eller uden for kontrakt eller i medfør af regler, som er fastsat i eller i  

 medfør af anden lovgivning.
Herved klargøres det - i forhold til de  

 lovforslag, som har været fremsat i tidligere folketingssamlinger - at der  

 ikke ved lovforslaget tilsigtes nogen begrænsning i de skadelidtes  

 erstatningsmuligheder, men alene en forbedring.
I § 14, 2. pkt., er der medtaget en bestemmelse om, at de specielle  

 forældelsesregler i lovforslagets § 10 også finder anvendelse i de tilfælde,  

 hvor skadelidte påberåber sig almindelige erstatningsregler frem for de  

 foreslåede lovregler.
Der henvises til nr. 3.11.
3.13. Ufravigelighed Direktivets og dermed lovens formål er at beskytte skadelidte, som i denne  

 relation i almindelighed er den svageste part.
Dette formål ville ikke kunne  

 opnås, såfremt skadelidte på forhånd gyldigt kunne fraskrive sig den  

 beskyttelse, som loven sikrer.
Det ville også være uheldigt, såfremt der  

 f.eks. ved anvendelse af standardkontrakter var muligt for producenter at  

 opnå forhåndstilsagn fra mellemhandlere om, at de gav afkald på muligheden  

 for at gøre regres mod tidligere led i produktions- og omsætningskæden.
Det  

 bestemmes derfor i lovforslagets § 13, at ansvar efter loven ikke ved  

 forudgående aftale kan fraskrives eller indskrænkes til skade for skadelidte  

 eller den, som indtræder i skadelidtes krav f.eks. efter § 12, stk. 3.
4. Arbejdsskadeforsikring I det oprindelige lovforslag var der i § 18 medtaget en bestemmelse til  

 ændring af arbejdsskadeforsikringslovens § 55. Ændringsforslaget indebar, at  

 der indførtes adgang til regres mod skadevolder - typisk producenten -  

 såfremt arbejdsskaden skyldtes en produktskade.
Advokatrådet, Industrirådet og Assurandør-Societetet har peget på, at det  

 ville være uheldigt, hvis den regresadgang, der blev ophævet i forbindelse  

 med gennemførelsen af erstatningsansvarsloven, nu blev genindført for  

 produktskaders vedkommende.
Det er i den forbindelse blevet fremhævet, at man  

 ikke finder, at direktivet tvinger Danmark til at genindføre regresadgangen.  

 Forbrugernes interesser er sikret fuldt ud, idet producentens ansvarsgrundlag  

 ikke berøres af arbejdsskadeforsikringsloven.
Reglen i denne lov har efter  

 disse organisationers opfattelse således alene indflydelse på udmålingen af  

 den erstatning, som producenten skal betale, hvilket spørgsmål ikke er  

 omfattet af direktivet.
 Industrirådet og Assurandør-Societetet har endvidere peget på, at  

 indførelsen af en regresordning vil belaste de implicerede  

 forsikringsordninger med meget betydelige procesudgifter, idet udsigten til  

 at kunne gennemføre et større krav mod producentens ansvarsforsikring efter  

 al sandsyndlighed i en række sager vil få arbejdsskadeselskaberne til at  

 satse endog betydelige sagsomkostninger til processer.
 Uanset at det kan give anledning til en vis tvivl, om bestemmelsen i  

 arbejdsskadeforsikringslovens § 55 alene kan opfattes som en udmålingsregel,  

 har Justitsministeriet på baggrund af de synspunkter, der er fremført, ikke  

 medtaget en bestemmelse om ændring af § 55. Socialministeriet er enig heri.
5. International privatret Den harmonisering, der følger af direktivet, er ikke fuldstændig.
Visse  

 spørgsmål overlades til national lovgivning, ligesom medlemslandene på  

 enkelte punkter kan vælge en af to løsningsmuligheder, jf. ovenfor under nr.  

 1.3.
 Spørgsmålet om, hvilket lands lov der skal anvendes ved afgørelsen af en  

 given sag om produktansvar, har derfor fortsat betydning.
Når det drejer sig om lovvalg i forbindelse med erstatning uden for  

 kontraktsforhold, har det traditionelt være antaget, at det var skadestedets  

 lov, der fandt anvendelse.
I nyere tid har der imidlertid vist sig en tendens  

 til at smidiggøre dette princip, således at andre momenter også kan tillægges  

 betydning.
Der kan i denne forbindelse bl.a. anføres skadelidtes bopæl,  

 skadevolders forretningssted, og stedet, hvor den skadevoldende genstand er  

 købt.
Haagerkonferencen udarbejdede i 1972 en konvention om lovvalg ved  

 produktansvar.
Denne konvention er endnu kun ratificeret af få lande.  

 Justitsministeriet overvejer for tiden en eventuel dansk ratifikation af  

 konventionen.
6. Værnetingsregler og EF-domskonventionen De almindelige værnetingsregler i retsplejelovens kapitel 22, indeholder  

 ikke udtrykkelige bestemmelser om værneting i sager om produktansvar.
 Ved lov nr. 324 og nr. 325 af 4. juni 1986, der er sat i kraft ved  

 bekendtgørelse nr. 724 af 22. oktober 1986, blev der gennemført en  

 fuldstændig revision og modernisering af de nationale og internationale  

 værnetingsregler.
Efter lov nr. 324 af 4. juni 1986 om ændring af retsplejeloven vil en  

 skadelidt som hidtil kunne anlægge sag om produktansvar mod en producent  

 eller importør med hjemting i Danmark ved dennes hjemting.
Efter den ny § 243  

 i retsplejeloven kan sager, hvorunder der påstås straf, erstatning eller  

 oprejsning i anledning af retskrænkelser, anlægges ved retten på det sted,  

 hvor retskrænkelsen er foregået.
Det fremgår af bemærkningerne til den  

 pågældende bestemmelse, at bestemmelsen medfører, at sag om produktansvar kan  

 anlægges, hvor skaden er sket.
Den skadelidte vil således også kunne anlægge  

 sagen på skadesstedet, som ofte vil være det sted, hvor skadelidte har bopæl.
 Har den ansvarlige producent m.v. ikke hjemting i Danmark eller i et  

 EF-land, der har tiltrådt konventionen af 27. september 1968 om retternes  

 kompetence og om fuldbyrdelse af retsafgørelser i borgerlige sager, herunder  

 handelssager, (EF-domskonventionen), vil sagen her i landet alene kunne  

 anlægges på det sted, hvor skaden er sket, jf. § 246 jf. § 243.
Såfremt den ansvarlige producent m.v. ikke har hjemting i Danmark, men i  

 et EF-land, der er omfattet af EF-domskonventionen, skal konventionens  

 værnetingsregler anvendes, jf. lov nr. 325 af 4. juni 1986. Efter  

 konventionens artikel 5, nr. 3, og artikel 53, kan en person eller et selskab  

 m.v. i sager om erstatningsansvar uden for kontrakt sagsøges ved retten på  

 det sted, hvor skadestilføjelsen er foregået.
Det antages, at  

 erstatningsansvar for produktskader er omfattet af denne bestemmelse.  

 EF-konventionen vil derfor gøre det muligt at sagsøge udenlandske producenter  

 af defekte produkter her i landet, dersom det pågældende EF-land har  

 tilsluttet sig domskonventionen.
Hvis skadelidte får medhold, kan dommen  

 efter konventionen derefter fuldbyrdes i den EF-stat, hvor producentens  

 virksomhed befinder sig.
7. Produktansvar i forhold til det køberetlige ansvar Hverken købelovens regler om erstatningsansvar for mangler i almindelige  

 køb (§§ 42 og 43) eller reglen om erstatningsansvar i forbrugerkøb (§ 80)  

 omhandler spørgsmålet om, i hvilket omfang køber kan kræve erstatning for  

 produktskader.
 Købelovens regler om erstatningsansvar vedrører i første række sælgers  

 ansvar for mangler, som selve produktet (salgsgenstanden) er behæftet med.  

 Herudover vil sælgeren kunne blive ansvarlig for visse følgeskader, som er  

 forårsaget af mangler ved salgsgenstanden f.eks. driftstab.
 Købelovens regler antages imidlertid ikke i almindelighed at finde  

 anvendelse på fysiske skader, som salgsgenstanden volder på andre ting, eller  

 på personskader, som forvoldes af salgsgenstanden (produktskader).
I tilfælde af produktskader vil der ofte være tale om, at salgsgenstanden  

 (produktet) ud over at lide af en defekt tillige er mangelfuld i køberetlig  

 forstand.
Det forhold, at produktansvaret ikke bedømmes efter købeloven,  

 udelukker imidlertid ikke, at købelovens øvrige misligholdelsesbeføjelser vil  

 kunne finde anvendelse.
Afgrænsningen af, hvilke skader der er omfattet af henholdsvis købeloven  

 og reglerne om produktansvar, vil kunne give anledning til vanskeligheder i  

 praksis, særligt hvis defekten kan lokaliseres til en del af en større enhed,  

 og det er den større enhed, der skades.
Ved vurderingen af spørgsmålet finder  

 Justitsministeriet, at der bør tages udgangspunkt i, om det defekte produkt  

 er en del af et produkt, der er blevet solgt som en enhed.
Som eksempel herpå  

 kan nævnes en privat benyttet bil.
I tilfælde af, at der opstår skade på  

 f.eks. bilens karrosseri som følge af, at bilen ved købet havde defekte  

 bremser, vil skaden skulle betragtes som en skade på selve det defekte  

 produkt, hvorfor skaden ikke omfattes af reglerne om produktansvar.
Hvis  

 bilen senere forsynes med nye bremser, vil en skade på bilen, som følge af,  

 at de nye bremser var defekte, være en skade på en anden genstand end selve  

 det defekte produkt, og skadelidte vil kunne kræve erstatning af producenten  

 af bremserne efter reglerne om produktansvar.
 Afgørelsen af spørgsmålet om, hvorvidt der er tale om en skade på selve  

 det defekte produkt eller på en anden ting end det defekte produkt, vil ofte  

 afhænge af, hvad der nærmere er aftalt mellem køberen og sælgeren.  

 Afgrænsningen vil i øvrigt som hidtil skulle ske gennem domstolenes praksis.
Høringsmyndigheder 8. Forslaget har været til udtalelse hos følgende myndigheder og  

 organisationer:
 Præsidenten for Østre landsret, præsidenten for Vestre landsret,  

 præsidenten for Sø- og Handelsretten, præsidenten for Københavns byret,  

 præsidenten for Århus by- og herredsret, præsidenten for Odense by- og  

 herredsret, præsidenten for Ålborg by- og herredsret, Den danske  

 Dommerforening, Foreningen af dommerfuldmægtige i Danmark, Advokatrådet,  

 Landbrugsministeriet, Landbrugsrådet, De samvirkende danske Landboforeninger,  

 De samvirkende danske Husmandsforeninger, Industriministeriet,  

 Fiskeriministeriet, Dansk Fiskeriforening, Danmarks Havfiskeriforening,  

 Danmarks fiskeindustri- og eksportforening, Dansk Dambrugerforening,  

 Foreningen af Danmarks fiskekonservesindustri, Foreningen for Danmarks  

 fiskemel og fiskeolie industri, Ministeriet for Offentlige Arbejder,  

 elektricitetsrådet, Miljøministeriet, Indenrigsministeriet,  

 Socialministeriet, Energiministeriet, Boligministeriet,  

 Forbrugerombudsmanden, Formanden for Forbrugerklagenævnet, Forbrugerrådet,  

 Statens Husholdningsråd, Dansk Varefakta Nævn, Butikshandelens Fællesråd,  

 Dansk organisation af detailhandelskæder, Fællesforeningen for Danmarks  

 brugsforeninger, Provinshandelskammeret, Grosserer-Societetet,  

 Grossist-Sammenslutningen af 1930, Håndværksrådet, Industrirådet,  

 Entreprenørforeningen, Arbejderbevægelsens Erhvervsråd, Assurandør-Societet,  

 Medicinimportørforeningen (MEDIF), De danske Medicinfabrikker (MEFA),  

 Amtsrådsforeningen, Kommunernes Landsforening, Danmarks Agentforening og  

 Dansk Erhvervsgartnerforening.
Økonomiske og administrative konsekvenser 9. Lovforslaget skønnes ikke at ville få økonomiske eller administrative  

 konsekvenser af væsentlig betydning for det offentlige.
Bemærkninger til lovforslagets enkelte bestemmelser Til kapitel 1 Dette kapitel angiver den foreslåede lovs anvendelsesområde.
Kapitlet har  

 een paragraf.
Til § 1 For at der kan foreligge erstatningsansvar efter loven, skal fire  

 grundbetingelser være opfyldt.
For det første skal der foreligge en  

skade på person eller ting, jf. beskrivelsen i § 2. Denne skade skal  

 være forvoldt af et produkt, jf. beskrivelsen i § 3. Det skadevoldende  

 produkt skal endvidere være defekt, jf. beskrivelsen af dette begreb i  

 § 5, og endelig skal kravet rejses mod den, der har produceret produktet  

(producenten) eller den importør eller leverandør, der ifølge  

 lovforslagets § 4 ifalder ansvar som producent.
 Uden for lovens område falder f.eks. ansvar for erhvervstingsskader og  

 uforarbejdede landbrugs- og fiskeriprodukter, hvor ansvaret som hidtil må  

 afgøres efter de principper, der har udviklet sig i retspraksis.
Til kapitel 2 Kapitlet indeholder definitioner.
Til § 2 Bestemmelsen svarer til direktivets artikel 9 og opregner de  

skader, som producenten er ansvarlig for.
Det drejer sig dels om  

 personskade i vid forstand, dels om skade på visse formuegoder.
Der er ikke herudover i direktivet fastsat regler om, hvilke tabsposter  

 der skal dækkes, og hvorledes erstatningen skal udmåles.
Det er således  

 erstatningsansvarslovens regler om personskadeerstatning og dansk rets  

 almindelige regler om tingsskadeerstatning, der finder anvendelse i  

 forbindelse med en produktskade.
Der henvises til de almindelige bemærkninger  

 nr. 3.8. og 3.9.
Ved tingsskade kan der blive tale om erstatning for totalskade, delskade  

 og afsavn.
Tingsskader omfatter alle formuegoder, herunder skader på fast  

 ejendom, hvilket er i overensstemmelse med gældende ret.
Det er imidlertid  

 kun skade på ting til privat brug - de såkaldte forbrugertingsskader -  

 der er omfattes af lovforslaget.
 Erhvervstingsskade, som f.eks. skade på landmandens besætning,  

 fabrikantens maskiner eller den produktion, som delproduktet eller råvaren  

 indgår i, er som nævnt ikke omfattet af lovforslaget, og disse skader  

 kan derfor fortsat kræves erstattet efter de almindelige erstatningsretlige  

 regler.
 Lovforslaget omfatter endvidere ikke skade på selve det defekte produkt.  

 Der henvises til de almindelige bemærkninger under nr. 7.
Ved bedømmelsen af, om en tingsskade kan kræves erstattet efter  

 lovforslaget, er det afgørende, om det formuegode, som det defekte produkt  

 har forvoldt skade på, opfylder såvel den objektive som den subjektive  

 betingelse, der er nævnt i stk. 2. Efter den objektive betingelse skal  

 det beskadigede formuegode være af en sådan art, at det normalt er beregnet  

 til privat brug eller forbrug.
Visse genstande har en sådan karakter, at de  

 normalt kun er beregnet til erhvervsmæssig anvendelse.
Det gælder f.eks. de  

 fleste større maskiner, og skader på sådanne ting - de såkaldte  

 erhvervstingsskader - er som nævnt ovenfor ikke omfattet af lovforslaget,  

 uanset om skadelidte måtte have anskaffet en sådan genstand til privat brug.  

 Andre genstande er beregnet til såvel erhvervsmæssig som privat benyttelse.  

 Det gælder f.eks. biler og møbler.
I situationer, hvor genstanden efter sin  

 art også er beregnet til privat brug, vil det skulle afgøres efter den  

subjektive betingelse, om skaden er omfattet af lovforslaget.
Efter  

 denne betingelse er det afgørende, hvorledes genstanden hovedsagelig er  

 benyttet af skadelidte.
Er den således hovedsagelig anvendt erhvervsmæssigt,  

 omfattes den ikke af lovforslaget, mens det modsatte er tilfældet, hvis den  

 hovedsagelig er benyttet til privat brug.
 På grund af direktivet er det ikke muligt at formulere begrænsningen til  

 forbrugertingsskader i overensstemmelse med den sædvanlige  

 forbrugerdefinition, jf. f.eks. købelovens § 4a, hvorefter der bl.a. lægges  

 vægt på, om det købte hovedsagelig er bestemt til ikke-erhvervsmæssig  

 anvendelse for køberen, og sælgeren vidste eller burde vide dette.
Til § 3 Bestemmelsen svarer til artikel 2 i direktivet og indeholder en definition  

 af begrebet produkt.
Til stk. 1 Begrebet produkt omfatter enhver løsøregenstand i modsætning  

 til fast ejendom og tjenesteydelser.
En løsøregenstand er ethvert produkt,  

 hvad enten dette er forarbejdet eller er et naturprodukt.
Således er  

 produkter som f.eks. naturgas, fjernvarme, vand og jord omfattet af  

 lovforslaget.
Efter lovforslaget skelnes der ikke mellem industrielt eller  

 håndværksmæssigt fremstillede produkter.
 Om baggrunden for, at fast ejendom og tjenesteydelser ikke omfattes af  

 lovforslaget, henvises til de almindelige bemærkninger nr. 3.6.3. og 3.6.4.
Lovforslaget omfatter ikke kun færdigvarer.
Delprodukter og råvarer, der  

 indføjes i en anden genstand, vedbliver således at være et produkt i  

 lovforslagets forstand.
Dette indebærer, at en producent af et delprodukt kan  

 blive ansvarlig for den skade, som det færdige produkt volder, hvis skaden  

 skyldes en defekt ved delproduktet.
Begrebet produkt omfatter i overensstemmelse med direktivet også  

 elektricitet.
Producenten heraf vil f.eks. kunne blive ansvarlig, hvis den  

 elektricitet, der er kommet ud i forsyningsnettet, har en alt for høj  

 spænding.
Direktivets og dermed lovforslagets løsørebegreb er videre end det  

 løsørebegreb, der sædvanligvis anvendes i dansk ret, idet det også omfatter  

 genstande, som indgår som en bestanddel i en fast ejendom.
Dette indebærer,  

 at skader på f.eks. en forbipasserende, der sker som følge af defekte  

 byggematerialer, vil være omfattet af lovforslaget.
Som nævnt er skader  

 forårsaget af fast ejendom som sådan ikke i øvrigt omfattet af lovforslaget.  

 Undtagelsen af fast ejendom indebærer, at der f.eks. ikke foreligger et  

 produktansvar efter lovforslaget i en situation, hvor en fast ejendom styrter  

 sammen og volder skade på grund af andre omstændigheder end defekt ved de  

 materialer, som er anvendt ved byggeriet.
Er baggrunden for en indtruffen  

 skade særlige forhold ved den grund, hvorpå den faste ejendom er opført, vil  

 forholdet derfor ikke være omfattet af lovforslaget.
Det samme vil være  

 tilfældet, hvis skaden skyldes f.eks. en uheldig konstruktion eller uheldigt  

 valg af materialer.
I disse tilfælde vil erstatningsansvaret imidlertid  

 normalt kunne støttes på de almindelige erstatningsretlige regler.
Tjenesteydelser er som anført ikke omfattet af lovforslaget.
Afgrænsningen  

 mellem tjenesteydelser og produkter vil i visse særlige situationer kunne  

 give anledning til tvivl.
Dette gælder særlig i de situationer, hvor  

 tjenesteydelsen er en del af produktets færdiggørelsesproces.
Ifølge direktivet og lovforslagets § 3 mister løsøregenstande ikke deres  

 karakter af produkt ved at blive indføjet som - eventuelt ubetydelig -  

 bestanddel af en anden løsørgenstand eller en fast ejendom.
Dette må efter  

 Justitsministeriets opfattelse medføre, at den sædvanlige sondring mellem køb  

 og tjenesteydelser ikke kan anvendes som afgrænsning i forbindelse med dette  

 lovforslag, idet der ikke kan lægges vægt på, om den overvejende del af  

 forpligtelsen består i levering af en løsøregenstand eller af en  

 tjenesteydelse.
Ved produktansvar vil det derimod som udgangspunkt være  

 nødvendigt at foretage en opdeling af den samlede præstation i køb af et  

 produkt og i køb af en arbejdspræstation (tjenesteydelse).
I de tilfælde, hvor den erhvervsdrivendes ydelse alene består i en  

 arbejdspræstation, f.eks. rådgivning eller håndværksmæssig bistand i form af  

 eftersyn af et produkt, falder ydelsen som helhed uden for lovforslaget.
I  

 disse tilfælde vil en del af den erhvervsdrivendes ydelse imidlertid falde  

 inden for lovforslaget, idet der vil være ansvar for de produkter, som  

 anvendes i forbindelse med udførelse af tjenesteydelsen.
Som et eksempel kan  

 nævnes udførelse af reparationsarbejde, hvor ydelsen består dels af en  

 arbejdspræstation dels af forbrug af reservedele.
Reparatøren udskifter dele  

 med nye dele, som han typisk selv leverer i forbindelse med reparationen.  

 Viser det sig, at en reservedel, som er anvendt af reparatøren, volder skade  

 på grund af en defekt, vil producenten af den pågældende reservedel være  

 objektivt ansvarlig herfor.
Viser det sig derimod, at de anvendte dele ikke  

 er defekte, men at reparatøren har begået en fejl i forbindelse med  

 udførelsen af arbejdet, vil dennes ansvar ikke skulles bedømmes efter dette  

 lovforslag, men efter de almindelige erstatningsretlige regler, hvor der i  

 praksis i øvrigt har udviklet sig et strengt ansvar for fagfejl.
Til stk. 2 Efter denne bestemmelse omfattes uforarbejdede jordbrugsprodukter,  

 husdyrbrugsprodukter, fiskeriprodukter og uforarbejdede produkter hidrørende  

 fra jagt ikke af lovens anvendelsesområde.
I forhold til de tidligere  

 fremsatte lovforslag er der foretaget en sproglig rettelse i formuleringen af  

 dette stykke.
 Om baggrunden for undtagelsesreglen henvises til de almindelige  

 bemærkninger nr. 3.6.2. Afgrænsningen af, hvilke typer af råvarer der hermed  

 undtages, sker i overensstemmelse med fortolkningen af begrebet  

 »landbrugsvarer« i EF-traktatens art. 38, jf. herved bilag II til  

 traktaten.
Det er kun uforarbejdede produkter, der undtages fra lovens  

 anvendelsesområde.
Der henvises nærmere til de almindelige bemærkninger nr.  

 3.6.2. vedrørende grænsen for, hvornår der er tale om uforarbejdede  

 produkter.
 Når et jordbrugs- eller fiskeriprodukt m.v. har gennemgået første  

 forarbejdning, omfattes det af loven, og den producent, der har foretaget  

 forarbejdningen, bliver ansvarlig for en skade, som følger af defekten ved  

 produktet.
Til § 4 Bestemmelsen svarer til direktivets art. 3 og beskriver den kreds af  

 personer og virksomheder, som er ansvarlige efter lovforslaget.
Til stk. 1 Det er først og fremmest den egentlige producent, der ifalder ansvar.  

 Ifølge bestemmelsens 1. led er producenten beskrevet som den, der  

fremstiller et produkt.
Herved forstås enhver, der har deltaget i  

 produktionsprocessen af et produkt.
Dette gælder, uanset om der er tale om  

 industriel eller håndværksmæssig produktion.
I bestemmelsens 2. led beskrives den situation, hvor der vanskeligt  

 kan tales om fremstilling, som følge af, at produktet helt eller delvis er  

 naturskabt.
Producenten er her beskrevet som den, der indsamler eller  

frembringer et produkt.
 Endelig omfatter bestemmelsens 3. led den situation, hvor den, der  

 ikke har fremstillet et produkt, alligevel bliver ansvarlig, fordi han ved at  

 anbringe sit navn, mærke eller andet kendetegn på produktet udgiver sig for  

 at være dets producent.
Det kan formentlig i visse situationer give anledning til tvivl om den,  

 der f.eks. har anbragt sit navn på produktet, derved kan siges at udgive sig  

 for at være producent.
I de tilfælde, hvor forbrugeren må få den opfattelse,  

 at produktet er produceret af den pågældende, er dette uden videre  

 tilstrækkeligt til, at den pågældende bliver anset som producent.
I  

 modsætning hertil kan nævnes de situationer, hvor et firma f.eks. i  

 reklameøjemed sætter sit navn og adresse på et produkt.
Det er ved afgørelsen  

 af, om den pågældende er producent efter denne særlige bestemmelse, uden  

 betydning, om skadelidte i det konkrete tilfælde rent faktisk vidste, at  

 produktet ikke er produceret af den, der udgiver sig for at være producent.  

 Det må derimod tillægges betydning, om anbringelse af varemærke m.v. generelt  

 er egnet til at give dette indtryk.
 Det er kun de producenter, der for egen regning har deltaget i  

 fremstillingsprocessen af et produkt, der er ansvarlige efter lovforslaget.  

 Herved udelukkes personer, der alene udfører rent lønarbejde, fra at ifalde  

 selvstændigt ansvar.
Det er ikke en betingelse for, at producenten kan ifalde ansvar, at han  

 selv har fremstillet en eller flere dele af det færdige produkt.
En fabrikant  

 af elektronisk materiel, der alene samler komponenter, som han har købt hos  

 forskellige delproducenter, er således producent i lovforslagets forstand.
Om  

 de afgrænsningsproblemer, der vil kunne opstå ved vurderingen af, om den  

 pågældende er producent, eller om hans ydelse alene har karakter af en  

 tjenesteydelse, henvises til bemærkningerne til § 3.
Det er som nævnt ikke kun producenten af det færdige produkt, der kan  

 ifalde ansvar efter lovforslaget.
Råvare- og delproducenter er ligesom  

 færdigvareproducenter objektivt ansvarlige for en defekt ved de pågældendes  

 produkter.
Producenten af det færdige produkt er som udgangspunkt ansvarlig  

 for en defekt ved det færdige produkt, medmindre der foreligger en af de i §  

 7 opregnede særlige omstændigheder.
Dette gælder både en defekt, der er  

 opstået i færdigvareproducentens egen virksomhed og en defekt opstået ved  

 produktionen eller fremstillingen af en delkomponent eller en råvare.
Råvare-  

 og delproducenten er derimod kun ansvarlig for en defekt ved det færdige  

 produkt, hvis denne skyldes en defekt ved det produkt, der er leveret af  

 denne.
Bestemmelsen om delproducentens ansvar skal således bl.a. ses i  

 sammenhæng med de begrænsninger, der følger af lovforslagets § 7, stk. 2 og  

 3. Ifølge § 7, stk. 2, kan delproducenten frigøre sig for ansvar, hvis det må  

 antages, at hans produkt ikke var defekt, da det blev bragt i omsætning,  

 hvilket i denne situation typisk sker i forbindelse med salget til  

 færdigvareproducenten.
Ifølge § 7, stk. 3, bliver delproducenten endvidere  

 fri for ansvar, hvis han kan bevise, at defekten på delproduktet kan  

 tilskrives udformningen af det produkt, i hvilket delproduktet indgår, eller  

 anvisninger, der er givet af fabrikanten af det færdige produkt.
Såfremt flere kan drages til ansvar efter lovforslagets bestemmelser,  

 hæfter disse solidarisk, jf. lovforslagets § 12, der tillige indeholder  

 regler om regres.
Der henvises til bemærkningerne til denne bestemmelse.
Til stk. 2 Ifølge stk. 2 pålægges EF-importøren af et produkt, dvs. den, der  

 indfører produktet fra et ikke EF-land til EF, samme ansvar som producenten.  

 Baggrunden for denne bestemmelse er ligesom bestemmelserne i stk. 3 og 4 at  

 sikre forbrugeren mest muligt.
Bestemmelsen er således med til at sikre, at  

 erstatningskravet altid kan rejses mod en ansvarlig, der har hjemting i EF.  

 Bestemmelsen har fået særlig betydning, efter at EF-domskonventionen er  

 blevet gennemført.
Der henvises til de almindelige bemærkninger nr. 6.
Den pågældende import skal være sket med henblik på salg eller anden  

 form for omsætning, hvorfor indførsel af f.eks. en maskine udelukkende  

 til brug i importørens egen erhvervsvirksomhed ikke medfører, at importøren  

 omfattes af stk. 2. Det er ikke nogen betingelse for, at importøren ifalder  

 ansvar som producent, at overdragelse til forbrugeren er betinget af  

 vederlag.
Ikke-erhvervsmæssig indførsel af produkter f.eks i forbindelse med  

 turistrejser medfører ikke, at den pågældende anses som importør efter stk.  

 2. Det gælder, selv om de pågældende varer købes med henblik på videresalg  

 eller bortgivelse.
Til stk. 3-5 Bestemmelsen definerer, hvem der er mellemhandler.
Det er den, som  

 erhvervsmæssigt bringer et produkt i omsætning uden at anses som producent.
 Mellemhandleren ifalder et særligt hæftelsesansvar over for skadelidte og  

 senere mellemhandlere i omsætningskæden, jf. den foreslåede bestemmelse i §  

 11. Mellemhandlerens stilling kan sammenlignes med selvskyldnerkautionistens.
Enhver form for omsætning omfattes som udgangspunkt af begrebet  

 mellemhandler.
Et produkt er ikke kun bragt i omsætning, når der foreligger  

 videresalg, men også når der foreligger leasing og udlejning.
Der er ingen  

 betingelse for, at produktet er bragt i omsætning, at overdragelsen er sket  

 mod vederlag.
Den, der alene har foretaget transport af produktet eller  

 f.eks. som handelsagent formidlet handlen, er derimod ikke mellemhandler og  

 ifalder derfor ikke mellemhandleransvar.
Det er en betingelse for at blive anset som mellemhandler og således for  

 at ifalde mellemhandleransvar, at den pågældende har bragt produktet i  

 omsætning erhvervsmæssigt.
Begrebet »erhvervsmæssigt« skal forstås  

 på samme måde som begrebet »som led i sin erhvervsvirksomhed«, der  

 anvendes i lovforslagets § 4, stk. 2. Der henvises til bemærkningerne til  

 denne bestemmelse.
Den, der f.eks. sælger sin brugte bil til en bilforhandler  

 eller til en anden privat, hæfter ikke for producentens ansvar.
Dette gælder,  

 selv om den pågældende er erhvervsdrivende, f.eks. håndværker, når blot salg  

 af biler ikke er et led i den pågældendes erhvervsvirksomhed.
Som mellemhandler anses som udgangspunkt ethvert led i omsætningskæden.  

 Dog omfattes producenten ikke af reglen.
Det gælder både de producenter, der  

 har deltaget i selve produktionsprocessen, og de mellemhandlere, der efter §  

 4, anses som producenter.
Den, der har importeret et produkt til EF, ifalder  

 således ikke et hæftelsesansvar som mellemhandler, men bliver efter § 4, stk.  

 2, og § 6 selvstændigt objektivt ansvarlig for skaden.
Ansvar som producent,  

 herunder EF-importør, indebærer imidlertid i realiteten ofte ligeledes en art  

 hæftelsesansvar for tidligere produktions- eller omsætningsled.
Således er  

 EF-importøren selvstændigt ansvarlig på objektivt grundlag for en  

 produktskade, selv om produktet allerede var defekt, da importøren modtog  

 det, og selv om importøren ikke havde mulighed for at konstatere, at  

 produktet var defekt.
Hvis en mellemhandler bringer et såkaldt anonymt produkt i omsætning,  

 anses denne, jf. § 4, stk. 4, som producent, og er som følge heraf objektivt  

 ansvarlig for produktskade.
Hvis mellemhandleren imidlertid inden rimelig tid  

 kan oplyse skadelidte om EF-producentens eller EF-importørens navn og adresse  

 eller navn og adresse på den, der har leveret produktet til mellemhandleren,  

 anses denne efter reglen i § 4, stk. 5, ikke som producent.
Hvis  

 mellemhandleren efter denne regel frigør sig for det objektive ansvar,  

 medfører dette dog ikke, at mellemhandleren herved er ansvarsfri.
I stedet  

 omfattes mellemhandleren af reglen i § 11 om mellemhandleransvar.
De oplysninger om den ansvarliges identitet, som skadelidte skal modtage  

 efter stk. 5, for at mellemhandleren kan slippe for at blive anset som  

 producent, skal være så præcise, at skadelidte på grundlag heraf vil kunne  

 retsforfølge den pågældende.
Han skal derfor både have kendskab til dennes  

 navn og adresse, hvilket er fundet hensigtsmæssigt at præcisere i selve  

 lovteksten.
Leverandøren har ifølge direktivet og lovforslaget rimelig tid til  

 at fremkomme med de nødvendige oplysninger til identifikationen.
Det  

 afgørende er alene den tid, der går, fra skadelidte rejser kravet overfor  

 leverandøren.
Hvad der i øvrigt nærmere ligger i begrebet »rimelig  

 tid« beror på en konkret vurdering.
I denne forbindelse må der tages  

 hensyn til, ikke blot hvilke vanskeligheder der er forbundet med at skaffe  

 oplysningerne, men også til skadelidtes behov for eller ønske om at kunne  

 gennemføre sit erstatningskrav inden for rimelig tid.
 I relation til den, som et eventuelt krav rettes mod, begynder den 3-årige  

 forældelsesfrist i §10, stk. 1, først at løbe fra den dag, da skadelidte  

 havde eller burde have det fornødne kendskab til dennes identitet.
Til § 5 Bestemmelsen svarer til direktivets art. 6 og indeholder en beskrivelse af  

 begrebet defekt.
Som udgangspunkt skal der ved afgørelsen af, om et produkt  

 lider af en defekt, lægges vægt på, om produktet frembyder den sikkerhed, som  

 forbrugeren kan gøre krav på.
Ved vurderingen heraf skal der ses bort fra  

 fejlagtig anvendelse af produktet, der under de angivne omstændigheder må  

 anses for ufornuftig.
Begrebet »sikkerhed« indeholder ikke alene en henvisning til  

 begrebet »fare«.
Produktets manglende anvendelighed eller  

 effektivitet til det forudsatte formål vil således også kunne medføre, at  

 produktet er defekt.
Dette vil f.eks. være tilfældet, hvor en fryser ophører  

 med at fungere på grund af en defekt og herved volder skade på de nedfrosne  

 fødevarer.
At der ikke er tale om en snæver forståelse af begrebet sikkerhed  

 er kommet til udtryk i stk. 1, hvorefter der ved bedømmelsen af, om produktet  

 frembyder den sikkerhed, som med rette kan forventes, skal tages hensyn til  

 alle sagens omstændigheder, herunder bl.a. den anvendelse af produktet som  

 med rimelighed kan forventes.
Justitsministeriet finder ikke, at manglende  

 eller forsinket leverance er en defekt, der medfører produktansvar.
Til stk. 1 Efter stk. 1 lider et produkt af en defekt, når det ikke frembyder den  

 sikkerhed, som med rette kan forventes under hensyntagen til alle  

 omstændigheder.
 En defekt kan således bero på en egenskab, som et produkt ikke har, men  

 som det med rette forventes at have, eller en egenskab, produktet har, men  

 som det med rette forventes ikke at have.
 Hvilken grad af sikkerhed, et produkt bør frembyde for ikke at blive anset  

 som defekt, må afgøres efter generelle objektive kriterier og uafhængig af  

 den konkrete skadelidtes opfattelse af produktets anvendelsesmuligheder.
 Den sikkerhed, som kan forventes, skal vurderes under hensyntagen til alle  

 omstændigheder, navnlig produktets markedsføring, den forventede anvendelse  

 af produktet og det tidspunkt, da produktet blev bragt i omsætning.
For nogle produkters vedkommende har det offentlige udfærdiget  

 sikkerhedsforskrifter eller godkendelseskrav, hvis formål er at yde sikkerhed  

 mod skadeforvoldelse.
Bringes et produkt, der ikke overholder de  

 sikkerhedsforskrifter eller godkendelseskrav, som er opstillet for det  

 pågældende produkt, i omsætning, vil det som udgangspunkt altid blive anset  

 for defekt, idet forbrugeren må være berettiget til at forvente den grad af  

 sikkerhed, som følger af gældende offentlige bestemmelser.
For de produkters vedkommende, hvor der ikke er udstedt offentlige  

 sikkerhedsforskrifter eller godkendelseskrav, må der ved bedømmelsen af  

 ansvarsspørgsmålet tages stilling til, om skadesrisikoen for vedkommende  

 produkt går ud over det, der normalt må kunne forventes af den pågældende  

 produkttype.
Dette betyder imidlertid ikke, at det er tilstrækkeligt for at  

 undgå at ifalde ansvar, at producenten beviser, at hans produkt ikke er værre  

 end de fleste af samme kategori.
Defekt i lovforslagets forstand er forskelligt fra købelovens  

 mangelsbegreb.
Det er derfor ingen betingelse for at pålægge ansvar for en  

 produktskade, at produktet lider af en mangel i købelovens forstand.
 Efter gældende ret antages et produkt at være farligt (defekt), hvis det  

 kan forvolde skade i forbindelse med sædvanlig anvendelse, og denne  

 beskrivelse må antages i det væsentligste at svare til defektdefinitionen i  

 direktivet og dermed lovforslaget.
Til stk. 1, nr. 1 Udtrykket markedsføring dækker alle oplysninger om produktet uanset disses  

 art og form.
Som typiske eksempler kan nævnes omtale af produktet i annoncer  

 samt de brugsanvisninger, advarsler og lignende, som følger med produktet.  

 Ved anvendelsen af begrebet markedsføring er der ikke tilsigtet en henvisning  

 til markedsføringslovens regler, men alene en omskrivning af direktivets  

 udtryk »præsentation«.
Det vil ikke altid kunne lade sig gøre at konstruere et produkt således,  

 at det ikke kan volde skade.
I disse tilfælde vil det ved afgørelsen af, om  

 produktet er defekt, være af afgørende betydning, hvorledes produktet er  

 blevet markedsført for forbrugerne.
En skadesrisiko i forbindelse med brug af  

 et produkt, som forbrugeren kender, og derfor kan tage i betragtning ved  

 anvendelsen af produktet, gør ikke produktet defekt.
Det er imidlertid ikke i alle tilfælde, at en advarsel vil medføre  

 ansvarsfrihed.
Dette må bl.a. afhænge af den personkreds, varen retter sig  

 imod.
Kan en fare uden væsentlige vanskeligheder og fordyrelse af produktet,  

 imødegås ved en konstruktionsmæssig forbedring, vil en advarsel eller  

 instruktion endvidere normalt heller ikke kunne fritage for ansvar.
 Det vil ikke være nødvendigt at advare mod fare ved et produkt, hvis den  

 fare for skade, der er forbundet med almindelig brug, er velkendt for  

 forbrugeren.
Efter lovforslaget stilles der ikke bestemte krav til udformningen af de  

 oplysninger, der følger produktet, idet disse krav fremgår af  

 markedsføringslovens § 3. Herefter skal der gives en efter formuegodets art  

 forsvarlig vejledning, når denne er af betydning for bedømmelsen af godets  

 karakter eller egenskaber, herunder især brugsegenskaber, holdbarhed,  

 farlighed og vedligeholdelsesmuligheder.
Ved fastlæggelsen af, hvad der er en  

 forsvarlig vejledning har forbrugerombudsmanden i sin årsberetning 1977-78,  

 side 101, anført, at vejledninger m.v., bør affattes på dansk, i det mindste  

 når salget sker til almindelige forbruger.
Til stk. 1, nr. 2 Ved vurderingen af, om der foreligger et produktansvar, skal der tillige  

 tages hensyn til produktets påregnelige brug.
En anvendelse af produktet til  

 andre formål end det, som det er fremstillet til, vil kunne pege i retning af  

 ansvarsfrihed for producenten.
I visse tilfælde må producenten imidlertid  

 forvente en vis atypisk brug af produktet, og han må derfor indrette  

 produktet således, at det ikke volder skade i forbindelse hermed.
Til stk. 1, nr. 3 For de fleste produkters vedkommende har der gennem tiderne udviklet sig  

 visse krav til sikkerheden.
Disse kan have form af offentlige  

 godkendelseskrav eller sikkerhedsforskrifter, brancheaftaler eller sædvaner  

 udviklet i retspraksis eller anden praksis.
Disse krav kan være blevet  

 skærpet, i tiden mellem produktet blev sat i omsætning og skadestidspunktet.  

 Dette kan have sammenhæng med ændrede forhold, f.eks. at der i den  

 mellemliggende tid er kommet nye og mindre risikobetonede produkter på  

 markedet eller nye produktionsmetoder, der gør det muligt at mindske risikoen  

 for en defekt.
I disse tilfælde må der ved vurderingen af, om der foreligger  

 et produktansvar, lægges vægt på den sikkerhedsstandard, der var gældende på  

 det tidspunkt, da produktet blev sat i omsætning.
Forbrugeren kan således ikke altid forlange samme grad af sikkerhed ved et  

 ældre produkt, som ved et nyt.
For eksempel kan man ikke forvente, at ældre  

 bilmodeller er forsynet med lige så gode bremser som nye modeller eller i det  

 hele taget er så sikre som nye.
Heri ligger imidlertid ikke, at ældre  

 produkter aldrig kan anses for defekte, idet det afgørende er, om produktet  

 opfylder de krav til sikkerhed, som man er berettiget til at forvente også af  

 det ældre produkt.
Til stk. 2 Det er i stk. 2 præciseret, at alene den omstændighed, at der senere er  

 bragt et bedre og dermed mere sikkert produkt i omsætning, ikke medfører, at  

 det produkt, der tidligere er bragt i omsætning, lider af en defekt.
Dette  

 udelukker naturligvis ikke, at andre omstændigheder medfører, at produktet er  

 defekt.
Til kapitel 3 Kapitlet indeholder relgerne om producentens ansvar og om erstatningen.
Til § 6 Til stk. 1 Bestemmelsen svarer til artikel 1 i direktivet og fastlægger  

 ansvarsgrundlaget for produktskader.
Producenten, således som denne defineres  

 i § 4, er herefter objektivt ansvarlig for skade, der forårsages af en defekt  

 ved det produkt, som han har produceret eller leveret.
Bestemmelsen om objektivt ansvar gælder også, selv om der inden for  

 særlige områder er fastsat særregler om erstatningsansvar.
Det gælder f.eks.  

 stærkstrømslovens § 6, hvorefter den, der driver et elektrisk  

 stærkstrømsanlæg, er pligtig at erstatte den skade på person eller gods, som  

 forvoldes af anlægget, medmindre det f.eks. oplyses, at denne ikke kunne have  

 været afværget ved den agtpågivenhed og omhu, som driften af sådanne anlæg  

 udkræver såvel i henseende til driftsmåden som til materiellet.
En skade, som  

 skyldes en defekt ved elektriciteten, f.eks. fordi denne har forkert eller  

 varierende spænding, omfattes således af reglerne om objektivt ansvar i dette  

 lovforslag.
Skyldes skaden andre omstændigheder i forbindelse med  

 stærkstrømsanlægget m.v., vil ansvaret fortsat skulle bedømmes efter reglen i  

 stærkstrømslovens § 6.
I § 7 er der foretaget en opregning af de omstændigheder, som producenten  

 kan påberåbe sig med henblik på at blive fritaget for det objektive ansvar  

 for skaden.
Der henvises til bemærkningerne til denne bestemmelse.
Til stk. 2 Bestemmelsen svarer til direktivets artikel 4, hvorefter det påhviler  

 skadelidte at bevise, at der er sket en skade, at det skadevoldende produkt  

 er defekt, og at der er årssagssammenhæng mellem defekten og skaden.
Bestemmelsen indebærer, at den påståede skadevolder er fri for ansvar,  

 hvis det ikke findes godtgjort, at skadelidte har lidt en skade, at produktet  

 var defekt, og at der foreligger den fornødne årssagssammenhæng mellem  

 defekten og skaden.
Bestemmelsen tager således stilling til, hvem der har  

 bevisbyrden for disse forhold, men siger ikke noget om, hvordan bevisbyrden  

 løftes.
Herom findes der ikke almindelige regler.
Princippet om den frie  

 bevisbedømmelse indebærer, at domstolene i hver enkelt sag må tage stilling  

 til, hvilken sandsynliggørelse der kræves fra skadelidtes side, for at  

 bevisbyrden kan anses løftet.
Til § 7 Bestemmelsen, der svarer til direktivets artikel 7, indeholder en  

 opregning af de tilfælde, hvor producenten ikke pålægges objektivt ansvar for  

 produktskade.
Det er producenten, der har bevisbyrden for, at der foreligger en af de  

 ansvarsfrihedsgrunde, der er nævnt i bestemmelsen.
Dette er i  

 overensstemmelse med almindelige bevisbyrderegler og fremgår udtrykkeligt af  

 stk. 1 og 3. I stk. 2 siges om beviskravene, at producenten er fri for  

 ansvar, hvis han antageliggør, at produktet ikke var defekt, da producenten  

 bragte det i omsætning.
Til stk. 1 Efter stk. 1, nr. 1, er producenten ikke objektivt ansvarlig, hvis han kan  

 bevise, at han ikke har bragt produktet i omsætning.
Det er ikke muligt  

 generelt at angive, hvornår et produkt må anses for at være bragt i  

 omsætning.
Det må bl.a. afhænge af, på hvilken måde producenten bringer den  

 pågældende vare i omsætning.
Det vil f.eks. typisk være sket, når produktet  

 er overgivet til forhandler eller selvstændig fragtfører.
Producenten er herefter ikke objektivt ansvarlig for skade, som produktet  

 volder, mens det stadig er under produktion.
Hvis produktet f.eks. volder  

 skade på producentens ansatte, kan et eventuelt erstatningskrav således ikke  

 støttes på reglerne i dette lovforslag.
Den ansatte vil derimod som  

 udgangspunkt være berettiget til erstatning i medfør af reglerne i  

 arbejdsskadeforsikringsloven.
I de tilfælde, hvor produktet er bragt i omsætning uden medvirken af  

 producenten eller nogen, som han har ansvar for, vil producenten efter  

 lovforslaget ikke være objektivt ansvarlig for eventuelle produktskader.  

 Dette gælder, uanset om produktet endnu var under bearbejdelse, eller om det  

 ligger på producentens færdigvarelager.
Der sondres således efter direktivet  

 og dermed lovforslaget ikke mellem den situation, hvor et stjålent produkt  

 var klargjort til omsætning og den situation, hvor dette ikke var tilfældet.  

 Producenten kan dog have udvist uforsvarlig adfærd i forbindelse med  

 opbevaringen af et produkt, og på grundlag heraf blive erstatningsansvarlig  

 efter den almindelige erstatningsretlige regel - culpareglen.
Det er ikke kun producenten efter § 4, stk. 1, der kan påberåbe sig denne  

 ansvarsfrihedsgrund.
Også importøren eller leverandøren efter § 4, stk. 2 og  

 3, vil i medfør heraf kunne blive ansvarsfri.
Er produktet f.eks. blevet  

 bragt i omsætning af producenten, men siden stjålet fra importørens  

 varelager, vil importøren ikke være ansvarlig for en eventuel produktskade,  

 og skadelidte må derfor henvises til at drage producenten til ansvar for  

 skaden.
Efter bestemmelsen i stk. 1, nr. 2, er producenten af et  

 ikke-erhvervsmæssigt fremstillet produkt ikke objektivt ansvarlig for en  

 produktskade.
Hvis et sådant produkt imidlertid f.eks. sælges som led i  

 erhvervsmæssig virksomhed, bliver sælgeren objektivt ansvarlig for en  

 eventuel produktskade.
I de typiske situationer giver det ikke anledning til  

 tvivl, om der er tale om erhvervsmæssig omsætning.
Således falder som  

 udgangspunkt enkeltstående salg af hjemmefremstillede produkter uden for  

 lovforslaget, mens regelmæssigt salg som led i en erhvervsvirksomhed omfattes  

 af lovforslaget.
 Skade i forbindelse med et produkt, som er erhvervsmæssigt produceret,  

 omfattes af lovforslaget, uanset produktet ikke er bragt i omsætning  

 erhvervsmæssigt, men f.eks. overdraget som gave.
Efter bestemmelsen i stk. 1, nr. 3, er en producent ansvarsfri i de  

 tilfælde, hvor defekten skyldes, at produktet skal være i overensstemmelse  

 med ufravigelige krav i offentlige forskrifter.
Må det lægges til grund, at  

 det er et ufravigeligt krav fra en offentlig myndighed, at et produkt skal  

 tilsættes et bestemt stof i en vis mængde, vil producenten efter lovforslaget  

 ikke være ansvarlig, hvis netop dette stof er baggrunden for, at produktet  

 volder skade.
I de formentlig sjældne tilfælde, hvor producenten vidste eller  

 burde have vidst, at sådanne ufravigelige krav medfører, at produktet volder  

 skade, vil han efter omstændighederne kunne ifalde ansvar efter den  

 almindelige erstatningsretlige regel - culpareglen.
 Er sikkerhedsforskrifterne udformet således, at producenten selv kan  

 bestemme produktets sammensætning og design inden for grænser, som er  

 offentligt fastsat, vil han blive objektiv ansvarlig for de skader, som  

 produktet måtte forvolde, selv om han har holdt sig inden for de fastsatte  

 rammer.
Stk. 1, nr. 4, vedrører ansvarsfrihed for udviklingsskader.
Det  

 afgørende ved bedømmelsen af, om producenten er ansvarlig efter lovforslaget,  

 er ikke, hvilken viden den pågældende producent faktisk sad inde med, da han  

 bragte produktet i omsætning, men om det efter den tilgængelige  

 videnskabelige og tekniske viden, der forelå på dette tidspunkt, måtte  

 betragtes som fejlfrit.
Hvor dybtgående undersøgelser producenten bør  

 foretage, må antages bl.a. at være afhængig af produktets karakter og  

 egenskaber, herunder hvorledes produktet må forventes at blive anvendt.
Hvis  

 det først på baggrund af udviklingen i den videnskabelige og tekniske viden  

 på et senere tidspunkt bliver muligt at erkende, at det produkt, som blev  

 betragtet som fejlfrit, i virkeligheden er farligt, er der tale om de  

 såkaldte udviklingsskader, for hvilke producenten ikke ifalder ansvar.
Til stk. 2 Efter stk. 2 er producenten ansvarsfri, hvis defekten først er  

 opstået efter, at han har bragt produktet i omsætning.  

 Producenten har ingen indflydelse på, at et produkt bliver defekt på grund af  

 f.eks. slid eller forkert brug.
Det er derfor naturligt, at han ikke bliver  

 ansvarlig herfor.
Om forståelsen af begrebet omsætning henvises til  

 bemærkningerne ovenfor under § 7, stk. 1, nr. 1.
 Opstår defekten efter, at produktet er bragt i omsætning af producenten,  

 men inden importøren eller leverandøren efter § 4 omsætter dette, vil  

 importøren eller leverandøren være ansvarlig herfor.
 Opstår defekten hos en leverandør, der ikke er omfattet af bestemmelsen i  

 § 4, skal dennes ansvar ikke bedømmes efter lovforslaget, men efter  

 almindelige erstatningsretlige regler.
I overensstemmelse med direktivets artikel 7, litra b siges det om  

 beviskravene, at producenten er ansvarsfri, hvis der må antages, at defekten  

 ikke var til stede på det tidspunkt, da producenten bragte produktet i  

 omsætning.
Dette vil typisk kunne ske ved, at producenten antageliggør, at  

 produktet var fejlfrit, da det forlod hans kontrol, eller at det må antages,  

 at defekten først er opstået senere.
I direktivteksten er det udtrykkeligt anført, at producenten er  

 ansvarsfri, hvis det enten må antages, at defekten ikke var til stede på det  

 tidspunkt, da han bragte produktet i omsætning, eller hvis defekten må  

 antages at være opstået senere.
Det er ikke fundet nødvendigt, at medtage  

 ordene » eller at denne defekt er opstået senere«, da dette forhold  

 er dækket af den foreslåede formulering af stk. 2.
Til stk. 3 Ansvarsfrihedsgrunden i § 7, stk. 3, omfatter efter sin ordlyd alene  

 delproducenten, herunder råvareproducenten.
De fleste industriprodukter består af en eller flere komponenter, som  

 færdigvareproducenten ikke har fremstillet.
Det er producenten af sådanne  

 komponenter, der omfattes af stk. 3. Disse producenter bliver herefter ikke  

 objektivt ansvarlige, hvis defekten kan tilskrives udformningen af det  

 færdige produkt eller præcise anvisninger, som færdigvareproducenten har  

 givet delproducenten.
Til § 8 Bestemmelsen i stk. 1 svarer til direktivets artikel 9, litra b.
Ansvaret for forbrugertingsskader er i overensstemmelse med  

 direktivets bindende regel herom begrænset, således at den del af skaden, som  

 ikke overstiger 4.000 kr., ikke erstattes.
Har et defekt produkt ved samme  

 begivenhed voldt skade på flere genstande, fradrages der i den samlede  

 erstatning for tingsskade et beløb på 4.000 kr.
 Om betydningen af egen skyld i forbindelse med tingsskadeerstatning  

 henvises til bemærkningerne til § 9, stk. 2.
Efter artikel 18, stk. 2, kan beløbsangivelsen i stk. 1 ændres hvert 5. år  

 under hensyn til den økonomiske og valutariske udvikling i EF.
På denne  

 baggrund foreslås justitsministeren i stk. 2 bemyndiget til at ændre  

 beløbet i stk. 1, hvis vedtagelsen af EF direktiv efter art. 18, stk. 2, gør  

 dette nødvendigt.
Til § 9 Bestemmelsen i stk. 1 svarer til direktivets artikel 8, stk. 2.
Efter denne bestemmelse kan erstatning nedsættes eller bortfalde, hvis  

 skadelidte på grund af egen skyld har medvirket til skaden.
Ordet erstatning  

 dækker såvel erstatning og godtgørelse for personskade, erstatning for tab af  

 forsørger samt tingsskadeerstatning, jf. lovforslagets § 2. Udtrykket  

 »medvirket til skaden« dækker på samme måde som det tilsvarende  

 udtryk i erstatningsansvarslovens § 24, stk. 2, såvel egen skyld som accept  

 af risiko.
Efter direktivet vil erstatning også kunne nedsættes eller bortfalde, hvis  

 en person, som skadelidte er ansvarlig for, har begået en fejl.
Et sådant  

 princip om såkaldt passiv identifikation gælder allerede i dansk ret.  

 Justitsministeriet har derfor ikke fundet det hensigtsmæssigt udtrykkeligt at  

 nævne det i lovforslaget.
Som eksempel på et tilfælde, hvor fejl hos andre  

 personer end skadelidte får betydning ved erstatningsudmålingen, kan nævnes  

 erstatning for tab af forsørger.
Egen skyld hos afdøde vil således kunne  

 medføre, at erstatningen til de efterladte nedsættes i samme omfang, som  

 erstatningen til afdøde selv ville være nedsat.
Der er ikke ved lovforslaget tilsigtet en ændring af den eksisterende  

 retspraksis vedrørende betydningen af egen skyld.
Der henvises nærmere til de  

 almindelige bemærkninger nr. 3.10.
 Justitsministeriet har fundet anledning til i bestemmelsens stk. 2  

 udtrykkeligt at fastslå, at der ved beregningen af tingsskadeerstatning skal  

 ske fradrag af de i § 8 nævnte 4.000 kr., før erstatningen nedsættes på grund  

 af egen skyld.
Til § 10 Bestemmelsen, der indeholder regler om forældelse og ophør af  

 erstatningskrav efter lovforslaget, svarer til artiklerne 10 og 11 i  

 direktivet.
 Lovforslaget opstiller 2 tidsfrister, der skal overholdes, hvis skadelidte  

 vil bevare sit erstatningskrav, dels en 3 års frist fra skadens indtræden, og  

 dels en frist på 10 år fra det tidspunkt, da produktet blev bragt i  

 omsætning.
Forældelsesreglerne i § 10 gælder direkte skadelidtes krav mod  

 producenten, men vil indirekte også få betydning i forhold til  

 mellemhandleransvar.
Reglen i lovforslagets § 11 indebærer jo, at  

 mellemhandleren hæfter for skadelidtes krav mod producenten.
Er kravet  

 mod producenten forældet, er der imidlertid ikke noget krav at hæfte for.
Har  

 en mellemhandler efter § 11 måttet betale til skadelidte, indtræder  

 mellemhandleren i skadelidtes krav, jf. § 12, stk. 3, og det er derfor også i  

 den situation, hvor det nu er en mellemhandler, der gør kravet gældende (over  

 for en producent eller en tidligere mellemhandler i omsætningskæden),  

 forældelsesreglerne i forholdet mellem producenten og skadelidte, som er  

 afgørende.
Producentens undladelse af at gøre en forældelsesindsigelse gældende er  

 ikke bindende for mellemhandleren.
Denne afskæres således ikke fra at gøre en  

 forældelsesindsigelse gældende ved, at producenten giver afkald på denne  

 indsigelse.
 Også i relation til forældelsesspørgsmål svarer mellemhandlerens stilling  

 således ganske til selvskyldnerkautionistens.
 Det bemærkes, at forældelsesreglerne i lovforslagets § 10 også gælder i de  

 tilfælde, hvor erstatning søges indtalt efter almindelige erstatningsregler,  

 jf. § 14 og bemærkningerne hertil nedenfor.
Til stk. 1 Bestemmelsen svarer til direktivets artikel 10 og opstiller en frist på 3  

 år, inden for hvilken skadelidte skal gøre sit erstatningskrav gældende mod  

 den, der er ansvarlig i medfør af forslagets § 4. Forslaget indebærer en  

 ændring i forhold til dansk rets almindelige forældelsesfrist på 5 år regnet  

 fra det tidspunkt, hvor fordringen af kreditor kunne kræves betalt, jf.  

 1908-lovens § 1, nr. 5.
 Baggrunden for direktivets og dermed lovforslagets regler om forældelse er  

 bl.a. et ønske om at fastsætte ensartede forældelsesfrister for produktskader  

 i samtlige medlemsstater.
Fristen regnes fra det tidspunkt, da skadelidte havde eller burde have  

 kendskab til skaden, defekten og producentens navn og opholdssted.
Det er  

 efter bestemmelsen uden betydning, hvornår den skadevoldende handling  

 foretages.
Går der nogen tid, inden skaden viser sig, regnes fristen først  

 fra dette senere tidspunkt.
I mange tilfælde vil det ikke være muligt at  

 beregne erstatningskravets størrelse før på et senere tidspunkt.
Dette vil  

 f.eks. være tilfældet, hvor skadelidte skal have erstatning for varigt men  

 eller for nedsat eller tabt erhvervsevne.
I sådanne tilfælde skal  

 forældelsesfristen principielt regnes fra det tidspunkt, da skadelidte havde  

 eller burde have kundskab til skaden.
Undertiden er det ikke muligt at  

 fastslå, om og i givet fald i hvilket omfang der opstår personskade i form af  

 varigt meen og tab af erhvervsevne, før der er gået nogen tid, og tilstanden  

 er blevet stationær.
I sådanne tilfælde vil der efter almindelige regler kunne ske en såkaldt  

 suspension af forældelsesfristen på grund af utilregnelig (undskyldelig)  

 uvidenhed.
Reglen herom, der findes i § 3 i loven fra 1908 om forældelse af  

 visse fordringer, er der i det foreliggende lovforslag udtrykkeligt henvist  

 til i 10, stk. 1, 2. pkt., for så vidt angår den 3-årige forældelsesfrist.
Om  

 afbrydelse af forældelsen, se nedenfor.
Henvisningen til 1908-lovens  

 suspensionsregel er i nøje overensstemmelse med EF-direktivet, der i art. 10,  

 stk. 2, fastsætter, at direktivet ikke berører medlemsstaternes bestemmelser  

 om suspension eller afbrydelse af forældelsesfrister.
Skadelidte skal endvidere vide eller burde vide, at der er tale om en  

 produktskade før forældelsesfristen begynder at løbe.
I mange tilfælde vil  

 det være klart for forbrugeren, at skaden skyldes en defekt ved et bestemt  

 produkt.
I andre tilfælde vil det derimod kræve nærmere undersøgelser, før  

 det kan konstateres, om skaden skyldes en defekt ved produktet eller andre  

 omstændigheder.
I disse tilfælde regnes 3 års fristen først fra det  

 tidspunkt, da det er eller bør være klart for skadelidte, at der er tale om  

 en produktskade.
Det er endvidere en betingelse, for at forældelsesfristen begynder at  

 løbe, at skadelidte har fået eller burde have fået kendskab til producentens  

 navn og opholdssted.
Kendskab til mellemhandlerens navn og opholdssted er  

 ikke nok til at få forældelsen til at løbe.
Det er naturligt, at  

 forældelsesfristen først begynder at løbe fra det tidspunkt, da skadelidte  

 havde eller burde have en sådan viden om den ansvarlige producents identitet,  

 at han kunne gøre sit krav gældende.
 Begrebet opholdssted må fortolkes i overensstemmelse med den praksis, der  

 har udviklet sig vedrørende forståelsen af det tilsvarende begreb i  

 1908-lovens § 3.
I det foreliggende lovforslag er der i § 10, stk. 1, 2. pkt., medtaget en  

 regel, der med hensyn til suspension og afbrydelse af den 3-årige forældelse  

 henviser til reglerne i 1908-lovens § 2, 2. pkt., og § 3. Denne henvisning er  

 i nøje overensstemmelse med EF-direktivet, idet dettes artikel 10, stk. 2,  

 fastsætter, at medlemsstaternes bestemmelser om suspension eller afbrydelse  

 af forældelsesfrister ikke berøres af direktivet.
Suspensionsreglen i  

 1908-lovens § 3 er omtalt ovenfor.
Med hensyn til spørgsmålet om afbrydelse  

 af forældelse bestemmer 1908-lovens § 2, 2. pkt., at afbrydelse sker ved, at  

 kreditor opnår skyldnerens erkendelse af gælden eller foretager retslige  

 skridt mod ham og uden ufornødent ophold forfølger disse til erhvervelse af  

 forlig, dom eller anden retsafgørelse.
Det er ved uformningen af det  

 foreliggende lovforslag i stedet for at medtage særlige bestemmelser om  

 afbrydelse af forældelse fundet mest hensigtsmæssigt at henvise til  

 1908-lovens almindelige regler, som er velkendte.
En sådan henvisning har  

 også den fordel, at den praksis, der har udviklet sig efter de nævnte regler  

 i 1908-loven, vil kunne give en god vejledning til retsanvendelsen også i  

 forbindelse med den 3-årige forældelsesregel for produktskader.
Til stk. 2 Bestemmelsen indeholder en tidsmæssig begrænsning af ansvaret til 10 år  

 fra det tidspunkt, da produktet blev bragt i omsætning.
Denne ophørsregel  

 tillægger det i modsætning til reglen i § 10, stk. 1, ikke betydning, om  

 skadelidte har eller burde have kundskab til skaden, defekten og vedkommende  

 producents navn og opholdssted.
Dette er i nøje overensstemmelse med  

 EF-direktivets artikel 11 om den 10-årige forældelsesfrist.
Denne bestemmelse  

 i EF-direktivet indeholder endvidere ikke en til artikel 10, stk. 2, svarende  

 regel, og medlemsstaterne er således afskåret fra i deres lovgivning  

 vedrørende 10-årsfristen at gøre deres almindelige regler om suspension og  

 afbrydelse af forældelsesfrister anvendelige i forhold til 10-årsreglen.  

 Direktivets artikel 11 bestemmer, at fristen afbrydes ved, at skadelidte  

 inden for de 10 år anlægger retssag mod producenten.
Baggrunden for 10-årsfristen er bl.a., at produkter i tidens løb er udsat  

 for slid og ælde.
Det bliver derfor stadig vanskeligere for den ansvarlige at  

 bevise, at den skadevoldende defekt ikke fandtes, da produktet forlod  

 producentens rådighed, eller at den er opstået senere f.eks. på grund af  

 slitage.
10-årsfristen regnes fra den dag, da den, der efter § 4 anses for  

 producenten, bragte det skadevoldende produkt i omsætning.
Der henvises til  

 bemærkningerne til § 7, stk. 1, nr. 1, vedrørende spørgsmålet om, hvornår et  

 produkt er bragt i omsætning.
I de situationer, hvor skaden opstår som følge  

 af længere tids brug af produkter af samme art f.eks. et medicinsk præparat,  

 vil det efter Justitsministeriets opfattelse formentlig være tilstrækkeligt,  

 at det sidste produkt, som skadelidte har anvendt, er bragt i omsætning inden  

 for 10-årsfristen.
Efter EF-direktivets artikel 11 afbrydes 10-årsfristen ved, at skadelidte  

 inden for de 10 år anlægger retssag mod producenten, og lovforslagets § 10,  

 stk. 2, indeholder derfor en tilsvarende regel, som er udformet som en  

 henvisning til 1908-lovens § 2, 2. pkt.
Det behøver ikke være skadelidte  

 selv, der anlægger sagen, det er også tilstrækkeligt at afbryde  

 10-årsfristen, at sag anlægges af en mellemhandler, som efter § 12, stk. 3,  

 er indtrådt i skadelidtes krav.
Til gengæld er det kun sagsanlæg mod  

 producenten, som afbryder forældelsen efter 10 årsreglen, idet EF-direktivets  

 artikel 11 ikke giver medlemsstaterne mulighed for at fastsætte, at sagsanlæg  

 mod en mellemhandler afbryder forældelse efter 10-årsreglen.
EF-direktivets artikel 11 nævner ikke, at afbrydelse også kan ske ved  

 producentens anerkendelse af gælden, og der er heller ikke nogen til artikel  

 10, stk. 2, svarende regel i artikel 11 om 10-årsfristen.
Imidlertid må det  

 være klart, at 10-årsfristen ikke gælder, hvis producenten er indgået på et  

 skriftligt forlig om gælden, således at erstatningskravet har fået et særligt  

 retsgrundlag, der bringer det uden for reglerne om produktansvar, smh.  

 1908-lovens § 1, stk. 2. Men også i andre tilfælde må producentens  

 anerkendelse af gælden være tilstrækkeligt til at afbryde den 10-årige  

 forældelsesfrist.
Det kan jo ikke være meningen, at skadelidte og producenten  

 tvinges til at føre retssag, når de er enige, og der ikke er nogen tvist.
Der  

 er jo heller ikke noget til hinder for, at de i forbindelse med anerkendelsen  

 aftaler at forlænge forældelsesfristen.
Justitsministeriet har derfor  

 udformet afbrydelsesreglen også for 10-årsfristen som en henvisning til  

 1908-lovens § 2, 2. pkt., der ved siden af sagsanlæg også tillægger  

 anerkendelse af gælden afbrydende virkning på forældelsen.
Til kapitel 4 Kapitlet indeholder reglerne om mellemhandlerens hæftelsesansvar for  

 produktskade.
Kapitlet har een paragraf.
Til § 11 Bestemmelsen indebærer, at der påhviler mellemhandleren et objektivt  

 hæftelsesansvar umiddelbart over for skadelidte og senere mellemhandlere i  

 omsætningskæden.
Spørgsmålet om mellemhandleransvaret er særligt omtalt i de  

 almindelige bemærkninger nr. 3.4.
 Om begrebet mellemhandler, se bemærkningerne til § 4, stk. 3-5.
Der har fra flere sider været rejst ønske om, at den foreslåede  

 produktansvarslov udtrykkeligt regulerer mellemhandlerens ansvar.
Baggrunden  

 herfor er navnlig, at direktivets og dermed lovforslagets beskrivelse af,  

 hvem der anses som producent og dermed ansvarlig for produktskader efter de  

 foreslåede regler i en række tilfælde vil medføre, at skadelidte skal sagsøge  

 en udenlandsk producent, hvilket kan medføre forsinkelse og øgede  

 omkostninger.
En regulering af mellemhandleres ansvar for produktskade i  

 produktansvarsloven må også anses hensigtsmæssigt ud fra et retsteknisk  

 synspunkt.
Ellers ville det være vanskeligt at forudsige, hvordan domstolene  

 vil overføre gældende praksis om mellemhandlerens ansvar for produktskade,  

 når der indføres udtrykkelige detaljerede lovregler om produktansvar på  

 objektivt grundlag.
 Det foreslås på den baggrund, at mellemhandleren umiddelbart over for  

 skadelidte og over for senere mellemhandlere objektivt skal hæfte for det  

 ansvar, der påhviler producenten.
 Den, der har importeret et produkt til EF, ifalder således ikke et  

 hæftelsesansvar efter § 11. Derimod er importøren efter § 6 selvstændigt  

 objektivt ansvarlig for skaden som producent.
Skadelidte kan vælge, hvilket led i omsætningskæden, han vil rette kravet  

 mod.
Kravet kan også rettes mod flere led samtidig, f.eks. detailleddet, den  

 danske importør og selvfølgelig producenten efter § 4. Herved forbedres  

 skadelidtes mulighed for faktisk at opnå erstatning i anledning af  

 produktskaden.
Hvis sagen resulterer i, at flere er ansvarlige, jf. § 6,  

 eller hæfter for skaden, jf. § 11, er disse solidarisk ansvarlige i forhold  

 til skadelidte, jf. § 12, stk. 1.
Efter forslaget indestår mellemhandleren for producenten eller tidligere  

 omsætningsleds ansvar for skade forvoldt af et produkt, som mellemhandleren  

 har bragt i omsætning.
Mellemhandlerens ansvar er således afhængig af, om en  

 tilsvarende sag mod f.eks. producenten må antages at kunne føre til  

 domfældelse af denne.
Det er derimod ikke en betingelse for, at ansvaret kan  

 gøres gældende mod mellemhandleren, at producentens eller en tidligere  

 mellemhandlers ansvar er fastslået ved f.eks. dom eller forlig.
Mellemhandleren indestår ikke kun for producentens objektive ansvar efter  

 reglerne i lovens kapitel 2. Lovforslaget tilsigter også at lade  

 mellemhandleren hæfte for producentens og tidligere mellemhandleres  

 produktansvar efter almindelige erstatningsregler.
Efter lovforslagets § 14  

 begrænser den foreslåede lov ikke skadelidtes adgang til at kræve erstatning  

 efter almindelige regler om erstatning i eller uden for kontrakt, og  

 mellemhandleren vil således f.eks. hæfte for producentens ansvar for culpøse  

 skadegørende handlinger, der medfører tingskade på under 4.000 kr. tillige  

 for producentens ansvar efter dansk rets almindelige regler om erstatning i  

 eller uden for kontrakt.
Mellemhandleren hæfter også for det ansvar, som måtte påhvile tidligere  

 omsætningsled efter almindelige erstatningsregler.
Efter retspraksis er (den  

 tidligere) mellemhandler selvstændigt ansvarlig for produktskade, hvis han  

 som sælger har givet en garanti, eller hvis produktet er blevet defekt ved  

 mellemhandlerens eller hans folks fejl eller forsømmelse.
Efter retspraksis  

 antages der at foreligge fejl eller forsømmelse, hvis mellemhandleren har  

 tilsidesat sin undersøgelsespligt eller på anden måde handlet culpøst f.eks.  

 ved at have opbevaret produktet forkert, givet køber en forkert vejledning,  

 udleveret et forkert produkt eller lignende.
Det antages, at mellemhandleren  

 ifalder ansvar efter en streng culpanorm.
Hvis mellemhandleren er  

 erhvervsmæssig forhandler af varer af den pågældende art, vil f.eks.  

 tilsidesættelse af undersøgelsespligten, fejlopbevaring eller fejludlevering  

 normalt blive bedømt som en ansvarspådragende fejl.
Hvis en mellemhandler  

 herefter må antages at være selvstændig ansvarlig for en produktskade, hæfter  

 mellemhandleren i et senere omsætningsled efter forslaget for dette ansvar.
Hvis mellemhandleren efter § 11 har udbetalt erstatning til skadelidte,  

 har denne som udgangspunkt adgang til fuld regres.
Mellemhandleren indtræder  

 således i skadelidtes krav mod tidligere led i produktions- og  

 omsætningskæden.
Der henvises til § 12, stk. 3, og bemærkningerne hertil.
Til kapitel 5 Kapitlet indeholder regler om det indbyrdes forhold mellem flere  

 ansvarlige for produktskader.
Kapitlet har een paragraf.
Til § 12 Bestemmelsen svarer til artikel 5 i direktivet og fastlægger i stk. 1  

 princippet om, at flere skadevoldere hæfter solidarisk.
Bestemmelsen medfører, at skadelidte i visse tilfælde vil kunne gøre  

 ansvaret gældende mod råvareproducenten, delproducenten,  

 færdigvareproducenten og samtlige mellemhandlere.
Skadelidte kan vælge at  

 anlægge sagen mod dem alle på een gang, men kan også vælge at gøre ansvaret  

 gældende mod den producent eller mellemhandler, som på grund af sin  

 økonomiske stilling vil have bedst mulighed for at betale skadeserstatning.
I stk. 2 og 3 reguleres den indbyrdes fordeling af ansvaret mellem  

 flere solidarisk hæftende skadevoldere.
Den endelige fordeling vil normalt  

 ske uafhængigt af, hvem skadelidte har krævet erstatning hos.
Den eller de  

 ansvarlige, der har betalt skadelidte erstatning, kan derfor kræve de andre  

 ansvarlige for deres andel.
 Om lovens ufravigelighed, se § 13 og bemærkningerne hertil.
Stk. 2 indeholder regler om regres mellem flere producenter efter § 4,  

 stk. 1. Det er fundet rigtigt, at lade denne regel omfatte ikke alene  

 forholdet mellem råvareproducent, delproducent og færdigvareproducent, men  

 tillige forholdet mellem producenten og den mellemhandler, der betragtes som  

 producent som følge af, at han har forsynet produktet med et varemærke eller  

 lignende.
Baggrunden herfor er, at mellemhandlere af denne kategori normalt  

 ikke blot er distributører, men ofte også vil have en meget betydelig  

 indflydelse på produktionen.
I bestemmelsen er anført nogle af de momenter, som skal tages i  

 betragtning ved fordelingen af ansvaret.
Opregningen er ikke udtømmende,  

 ligesom det ikke generelt er muligt at angive vægten af de enkelte momenter i  

 forhold til andre.
Når det i bestemmelsen anføres, at et af de momenter, der  

 kan tillægges betydning, er årsagen til defekten, er der herved navnlig tænkt  

 på, om der foreligger fejl eller forsømmelse hos en eller nogen af  

 producenterne.
Endvidere skal der lægges vægt på anledningen til og  

 muligheden for at undgå, at defekten opstår og på foreliggende  

 ansvarsforsikringer.
Stk. 3 giver fuld regresadgang til EF-importører og andre mellemhandlere,  

 som efter forslagets § 4, stk. 2 og 4, anses som producenter, og til alle  

 mellemhandlere i omsætningskæden.
Hvis den regressøgende forsætligt eller  

 uagtsomt har medvirket til skadens indtræden eller forøget dens omfang, kan  

 regreskravet imidlertid nedsættes eller bortfalde.
 Om forældelse af regreskravet, se bemærkningerne til forslagets § 10.
Til kapitel 6 Kapitlet indeholder regler om lovens ufravigelighed og forholdet til andre  

 erstatningsregler.
Til § 13 Bestemmelsen svarer til direktivets artikel 12 og indeholder et forbud mod  

 forudgående aftaler, hvorved ansvaret efter loven fraskrives eller  

 indskrænkes.
 I forhold til direktivets regel er bestemmelsen udvidet, således at den  

 forbyder forudgående fravigelser ikke blot, hvor de er til skade for  

 skadelidte, men også hvor de er til skade for nogen, som indtræder i  

 skadelidtes krav, f.eks. en mellemhandler, der udreder erstatning til  

 skadelidte efter reglen om mellemhandleransvar i § 11, og derfor indtræder  

 skadelidtes krav efter lovforslagets § 12, stk. 3.
Baggrunden for bestemmelsen er bl.a., at det ville stride mod  

 lovforslagets formål, hvis reglerne om produktansvar var undergivet  

 princippet om aftalefrihed.
Ansvaret er derfor gjort ufravigeligt, således at  

 det ikke på forhånd kan fraskrives eller indskrænkes over for skadelidte ved  

 en ansvarsfritagelses- eller ansvarsbegrænsningsklausul eller ved en aftale  

 om, at en mellemhandler ikke kan gøre regres.
Bestemmelsen indeholder alene et forbud mod forudgående aftaler om  

 ansvarsbegrænsning, idet det kun er på forhånd, at en eventuel skadelidt vil  

 have vanskeligt ved at overskue konsekvenserne af en aftale.
Det er derimod  

 ikke hensigten at hindre, at den skadelidte og den ansvarlige indgår aftale  

 om f.eks. erstatningsberegningen eller forlængelse af forældelsesfrister,  

 efter at en konkret skade er indtruffet.
 Der er efter bestemmelsen intet, der hindrer, at skadelidte ved en  

 forudgående aftale tillægges beføjelser, der går videre end lovens regler,  

 f.eks. får ret til fuld erstatning dvs. uden fradrag af 4.000 kr. i  

 forbindelse med en forbrugertingsskade.
Selv om reglerne i loven ikke kan fraviges ved en forudgående aftale  

 mellem parterne, vil de advarsler, instruktioner og informationer, som følger  

 med et produkt kunne få samme virkning som en egentlig  

 »ansvarsfraskrivelse«, idet bedømmelsen af, om et produkt er  

 defekt, påvirkes af disse oplysninger.
Der henvises til bemærkningerne til  

 lovforslagets § 5. En advarsel om, at produktet ikke må benyttes af personer,  

 som lider af visse sygdomme, vil efter denne bestemmelse normalt indebære, at  

 en person, som lider af en af de omtalte sygdomme, ikke vil kunne kræve  

 erstatning, hvis den pågældende desuagtet benytter produktet.
Oplyser  

 producenten derimod i forbindelse med produktets markedsføring, at han  

 fraskriver sig ethvert produktansvar, som følger af anvendelse af produktet,  

 uden at oplyse om bestemte risici, vil en sådan ansvarsfraskrivelse  

 naturligvis ikke få nogen betydning i forbindelse med vurderingen af, om  

 producenten er ansvarlig.
Til § 14 Bestemmelsen svarer til direktivets artikel 13, 2. led og indebærer, at  

 der ikke ved den foreslåede lov gøres nogen begrænsninger i skadelidtes  

 adgang til erstatning efter almindelige regler om erstatning i eller uden for  

 kontrakt eller i medfør af regler, som er fastsat i eller i henhold til anden  

 lovgivning.
 Dette indebærer bl.a., at dansk rets almindelige regler om produktansvar  

 vedbliver at gælde ved siden af reglerne i den foreslåede lov.
 Også regler i anden lovgivning bevarer deres betydning.
Flere steder i lovgivningen findes der sådanne særregler om  

 erstatningsansvar, som også kan omfatte ansvar for produktskader.
Der kan  

 bl.a. nævnes lov om naturgasforsyning, luftfartsloven,  

 arbejdsskadeforsikringsloven, lov om erstatning for vaccinationsskader og lov  

 om erstatning til skadelidte værnepligtige.
I praksis bevarer disse regler deres betydning uanset gennemførelsen af  

 dette lovforslag, i det omfang disse regler er mere gunstige for skadelidte  

 end dem, som foreslås gennemført generelt for produktskader.
Der kan særligt  

 nævnes regler om bevislettelse, om egen skyld, om tingsskadeerstatning og om  

 forældelse.
I de ovennævnte love tillægges egen skyld i modsætning til dette  

 forslags § 9, stk. 1, kun betydning, hvis skadelidte har udvist forsæt eller  

 grov uagtsomhed.
Endvidere findes der ikke i de nævnte love regler svarende  

 til forslagets § 8 om begrænsning af tingsskadeerstatning.
Herudover vil  

 skadelidte normalt have en længere frist til at gøre sit krav gældende efter  

 de nævnte love.
 Arbejdsskadeforsikringsloven, lov om erstatning for vaccinationsskader og  

 lov om erstatning til skadelidte værnepligtige indeholder tillige regler om  

 lettelse af skadelidtes bevis for, at der foreligger henholdsvis en  

 arbejdsskade, en vaccinationsskade eller en skade, som kan henføres til  

 udførelse af de pligter, der er forbundet med værnepligt.
I § 14, 2. pkt., er det bestemt at reglen i den foreslåede lovs § 10 om  

 forældelse også skal gælde i de tilfælde, hvor der kræves erstatning efter  

 almindelige regler om erstatning i eller uden for kontrakt.
Det ville være  

 alt for kompliceret for både producenter, mellemhandlere og skadelidte, hvis  

 man skulle arbejde med forskellige forældelsesregler, alt efter om  

 erstatningskravet blev rejst efter det ene eller det andet sæt regler.
Det er  

 meget enklere at bruge de samme forældelsesregler.
Der henvises til  

 bemærkningerne til lovforslagets § 10.
Til § 15 Denne bestemmelse svarer til EF-direktivets artikel 14, hvorefter  

 direktivet ikke finder anvendelse på skade, som indtræffer ved nukleare  

 ulykker, og som er omfattet af internationale konventioner, der er  

 ratificeret af medlemsstaterne.
Baggrunden for denne specielle undtagelse er  

 medlemsstaternes særlige konventionsbundne forpligtelser ved nukleare  

 ulykker, der tillige måtte være forårsaget af en defekt ved et produkt.
Efter en konvention om ansvar over for tredjemand på den nukleare energis  

 område (Pariserkonventionen med senere tillægskonventioner) vil et  

 erstatningskrav som følge af en nuklear ulykke skulle rettes mod indehaveren  

 af atomanlægget.
Dette gælder også, selv om et uheld skyldes en defekt ved  

 f.eks. en reaktor.
Til kapitel 7 Kapitlet indeholder ikrafttrædelses- og overgangsbestemmelser samt regler  

 om lovens territoriale gyldighed.
Til § 16 Til stk. 1 Da EF-direktivet skulle have været opfyldt af Danmark senest den 30. juli  

 1988, jf. direktivets artikel 19, er det meget vigtigt, at lovforslaget  

 gennemføres hurtigt, og at det kan træde i kraft med det samme.
Derfor  

 foreslås det, at den foreslåede lov skal træde i kraft dagen efter  

 bekendtgørelse i Lovtidende.
Til stk. 2 Loven gælder alene produktskader hidrørende fra produkter, der af en  

 producent, jf. § 4, er bragt i omsætning efter lovens ikrafttræden.  

 Retsvirkningerne af skader indtrådt inden lovens ikrafttræden skal bedømmes  

 efter de hidtil gældende regler.
Det samme gælder skader, der indtræder efter  

 lovens ikrafttræden, men som er forårsaget af produkter, der er bragt i  

 omsætning inden lovens ikrafttræden.
Der henvises til de almindelige  

 bemærkninger punkt 2.
I de tilfælde, hvor et delprodukt er bragt i omsætning inden lovens  

 ikrafttræden, mens det færdige produkt er omsat efter lovens ikrafttræden,  

 vil ansvaret for producenten af delproduktet skulle bedømmes efter de hidtil  

 gældende regler, mens ansvaret for producenten af det færdige produkt skal  

 bedømmes efter lovforslagets regler.
Loven er således ikke tillagt  

 tilbagevirkende kraft.
Om betydningen af begrebet »bragt i  

 omsætning« henvises til bemærkningerne til § 7, stk. 1, nr. 1.
Til § 17 Bestemmelsen vedrører lovforslagets territoriale gyldighed.
Bilag RÅDETS DIREKTIV af 25. juli 1985 om tilnærmelse af medlemsstaternes administrativt eller ved lov fastsatte  

 bestemmelser om produktansvar (85/374/EØF) RÅDET FOR DE EUROPÆISKE FÆLLESSKABER HAR - under henvisning til traktaten om oprettelse af Det europæiske økonomiske  

 fællesskab, særlig artikel 100, under henvisning til forslag fra Kommissionen (* 1), under henvisning til udtalelse fra Europa-Parlamentet (* 2), under henvisning til udtalelse fra Det økonomiske og sociale Udvalg (* 3),  

 og ud fra følgende betragtninger:
Det er nødvendigt at foretage en tilnærmelse af de nationale retsregler om  

 producentens ansvar, for skade forårsaget af en defekt ved hans produkt,  

 fordi uensartede regler kan forvride konkurrencen og berøre de frie  

 varebevægelser inden for det fælles marked samt medføre forskelle i graden af  

 beskyttelse af forbrugerne mod skader på deres helbred eller ejendom, som  

 forårsages af et defekt produkt; kun hvis der pålægges producenten et objektivt ansvar, opnås en  

 hensigtsmæssig løsning på det problem, som er karakteristisk for nutidens  

 stadige tekniske udvikling, og som består i at foretage en rimelig placering  

 af ansvaret for de risici, som den moderne tekniske produktion indebærer; ansvaret omfatter kun industrielt fremstillet løsøre; derfor forekommer  

 det hensigtsmæssigt ikke at medtage ansvar for landbrugsvarer og produkter  

 hidrørende fra jagt, undtagen når sådanne produkter har gennemgået en  

 forarbejdning af industriel karakter, som kan forårsage en defekt ved  

 produkterne; ansvaret i henhold til dette direktiv skal gælde også for  

 produkter, der anvendes ved opførelse af bygninger, eller som indgår i disse; beskyttelsen af forbrugerne gør det nødvendigt at enhver, der har andel i  

 produktionsprocessen, skal kunne gøres ansvarlig, for så vidt som et færdigt  

 produkt eller et delprodukt af et sådant eller et leveret materiale lider af  

 en defekt; af samme grund omfatter ansvaret importører af produkter  

 fremstillet uden for Fællesskabet samt enhver, der præsenterer sig som  

 producent i eget navn eller med sit eget mærke eller kendetegn, samt enhver ,  

 der leverer et produkt, hvis producent ikke kan indentificeres; såfremt flere personer hæfter for den samme skade, er det af hensyn til  

 beskyttelsen af forbrugerne nødvendigt, at skadelidte kan kræve fuld  

 skadeserstatning hos hver enkelt; for at beskytte en person og hans ejendom skal der ved afgørelsen af, om  

 et produkt lider af en defekt, ikke lægges vægt på, om produktet, mangler  

 brugsegnethed, men derimod på, om det ikke frembyder den sikkerhed, som  

 forbrugerne kan gøre krav på; ved vurderingen heraf skal der ses bort fra  

 enhver fejlagtig anvendelse af produktet, der under de givne omstændigheder  

 må anses for ufornuftig; en retfærdig risikofordeling mellem en skadelidt og en producent må  

 indebære, at en producent skal kunne friholde sig for ansvar, såfremt han  

 beviser, at der foreligger forhold, der fritager ham for ansvar; beskyttelsen af forbrugerne gør det nødvendigt, at producentens ansvar  

 ikke berøres af, at andre personer måtte have bidraget til at forårsage  

 skaden; dog kan en medvirkende fejl fra skadelidtes side tages i betragtning  

 med henblik på at nedsætte ansvaret eller at lade dette bortfalde; beskyttelsen af forbrugerne gør det nødvendigt at yde erstatning for  

 personskade, herunder ved død, samt for skader på ting; sidstnævnte form for  

 skade skal imidlertid være begrænset til ting til privat brug eller til  

 privat fortæring, og der skal som selvrisiko fradrages et fast beløb for at  

 undgå et for stort antal tvister; dette direktiv berører ikke erstatning for  

 svie og smerte samt anden ikke-økonomisk skade, der måtte være omfattet af  

 bestemmelser i den for dette område gældende lovgivning; en ensartet forældelsesfrist for krav om skadeserstatning er såvel i den  

 skadelidtes som i producentens interesse; produkter slides i tidens løb; der udvikles strengere  

 sikkerhedsforskrifter og der sker stadig videnskabelige og tekniske  

 fremskridt; det ville derfor ikke være rimeligt at lade en producent hæfte i  

 ubegrænset tidsrum for, at hans produkter er defekte; hans ansvar bør  

 følgelig ophøre efter et rimelig langt tidsrum; idet dog allerede iværksat  

 retsforfølgning ikke skal påvirkes heraf; for at sikre en effektiv beskyttelse af forbrugerne skal producentens  

 ansvar over for den skadelidte ikke kunne indskrænkes ved en kontraktlig  

 klausul; i henhold til medlemsstaternes retsregler kan en skadelidt have ret til  

 erstatning på grundlag af et kontraktligt ansvar eller på et grundlag uden  

 for kontraktsforhold, som er forskelligt fra det i dette direktiv omhandlede;  

 for så vidt sådanne bestemmelser tillige har til formål at virkeliggøre en  

 effektiv beskyttelse af forbrugerne, berøres de ikke af dette direktiv;  

 såfremt der i en medlemsstat ved en særlig ansvarsordning allerede sikres  

 forbrugerne en effektiv beskyttelse på medicinalvareområdet, skal det  

 ligeledes fortsat være muligt at iværksætte retsforfølgning på grundlag af en  

 sådan ordning; i det omfang ansvaret for nukleare skader allerede i tilstrækkeligt omfang  

 er reguleret ved særlige bestemmelser i alle medlemsstaterne kan skader af  

 denne art udelukkes fra direktivet; udelukkelsen af landbrugsråvarer og produkter hidrørende fra jagt fra  

 direktivets anvendelsesområde kan på baggrund af behovet for beskyttelse af  

 forbrugerne i visse medlemsstater opfattes som en ubegrundet indskrænkning i  

 denne beskyttelse; en medlemssat skal derfor kunne udvide ansvaret til disse  

 produkter; af lignende årsager kan adgang for en producent til at afvise et ansvar,  

 hvis han beviser, at det ikke på grundlag af den videnskabelige og tekniske  

 viden på det tidspunkt, da han bragte produktet i omsætning, havde været  

 muligt at opdage defekten, i visse medlemsstater opfattes som en ubegrundet  

 indskrænkning i beskyttelsen af forbrugerne; en medlemsstat skal derfor i sin  

 lovgivning kunne opretholde bestemmelser om eller kunne indføre en ny  

 lovgivning om, at en sådan frigørende bevisførelse ikke skal kunne finde  

 sted; i tilfælde at indførelse af ny lovgivning skal anvendelsen af denne  

 undtagelsesbestemmelse dog være betinget af en standstill-procedure på  

 fællesskabsplan med henblik på, hvis det er muligt, at gennemføre en ensartet  

 forøgelse af beskyttelsesniveauet i Fællesskabet; på baggrund af de retlige traditioner i de fleste medlemsstater er det  

 ikke hensigtsmæssigt at fastsætte en økonomisk overgrænse for en producents  

 objektive ansvar; eftersom der dog findes forskellige traditioner, forekommer  

 det rimeligt at tillade, at en medlemsstat fraviger princippet om ubegrænset  

 ansvar og foreskriver en begrænsning af producentens samlede ansvar for  

 identiske genstande med samme defekt, såfremt denne begrænsning fastsættes på  

 et tilstrækkeligt højt niveau til at sikre beskyttelsen af forbrugerne og det  

 fælles markeds korrekte funktion; den harmonisering, der følger af dette direktiv, kan ikke på indeværende  

 stadium være fuldstændig, men den åbner vejen for en mere vidtgående  

 harmonisering; Rådet skal derfor med regelmæssige mellemrum have forelagt  

 rapporter fra Kommissionen om gennemførelsen af dette direktiv, eventuelt  

 ledsaget af passende forslag; på denne baggrund er det særlig vigtigt at foretage en fornyet gennemgang  

 af de bestemmelser i dette direktiv, der omhandler medlemsstaternes  

 muligheder for at gøre undtagelser, hvilket skal ske efter et tidsrum, som er  

 tilstrækkelig langt til, at der samles praktisk erfaring om virkningerne af  

 disse undtagelser på beskyttelsen af forbrugerne og på det fælles markeds  

 funktion - UDSTEDT FØLGENDE DIREKTIV:
Artikel 1 En producent er ansvarlig for skade, der forårsages af en defekt ved hans  

 produkt.
Artikel 2 Ved gennemførelsen af dette direktiv forstås ved udtrykket  

 »produkt« enhver løsøregenstand med undtagelse af landbrugsråvarer  

 og produkter hidrørende fra jagt, selv om genstanden indgår som en fast  

 bestanddel i en anden løsøregenstand eller i en fast ejendom.
Ved  

 »landbrugsråvarer« forstås jordbrugsprodukter, husdyrbrugsprodukter  

 og fiskeriprodukter med undtagelse af produkter, der har undergået en første  

 forarbejdning.
Udtrykket »produkt« omfatter tillige elektricitet.
Artikel 3 1. Ved »producent« forstås fabrikanten af et færdigt produkt,  

 producenten af en råvare eller fabrikanten af et delprodukt, samt enhver  

 person, der ved at anbringe sit navn, mærke eller andet kendetegn på  

 produktet udgiver sig for at være dets producent.
 2. Uden at producentens ansvar derved berøres, anses den, der med henblik  

 på videresalg, udlejning, leasing eller enhver anden form for distribution  

 som led i sin erhvervsvirksomhed indfører et produkt i Fællesskabet som  

 dettes producent i henhold til dette direktiv, og den pågældende er ansvarlig  

 på samme måde som producenten.
3. Såfremt producenten af produktet ikke kan identificeres, anses enhver  

 leverandør af produktet som dets producent, medmindre leverandøren inden for  

 et rimeligt tidsrum oplyser skadelidte om producentens identitet eller i  

 identiteten af den person, som har leveret produktet til ham.
Det samme  

 gælder, endog selv om producentens navn er angivet, for indførte produkter,  

 der ikke angiver identiteten af den i stk. 2 omhandlede importør.
Artikel 4 Det påhviler skadelidte at føre bevis for skaden, defekten og  

 årsagsforbindelsen mellem defekten og skaden.
Artikel 5 Såfremt flere personer i henhold til bestemmelserne i dette direktiv er  

 ansvarlige for samme skade, hæfter de solidarisk, og uden at nationale  

 bestemmelser om regres berøres.
Artikel 6 1. Et produkt lider af en defekt, når det ikke frembyder den sikkerhed,  

 som med rette kan forventes under hensyntagen til alle omstændigheder,  

 navnlig a) produktets præsentation; b) den anvendelse af produktet, som med rimelighed kan forventes; c) tidspunktet, hvor produktet er bragt i omsætning; 2. Et produkt anses ikke for at lide af en defekt, blot fordi der senere  

 er bragt et bedre produkt i omsætning.
Artikel 7 Producenten er efter dette direktiv ikke ansvarlig, hvis han beviser, a) at det, omstændighederne taget i betragtning, må antages, at den  

 defekt, der har forvoldt skaden, ikke var til stede på det tidspunkt, da han  

 bragte produktet i omsætning, eller at denne defekt er opstået senere, c) at produktet hverken var fremstillet med henblik på salg eller anden  

 for for distribution i et for producenten erhvervsmæssigt øjemed eller  

 fremstillet eller distribueret som led i producentens erhvervsvirksomhed, d) at defekten skyldes, at produktet skal være i overensstemmelse med  

 ufravigelige forskrifter udstedt af de offentlige myndigheder, e) at det på grundlag af den videnskabelige og tekniske viden på det  

 tidspunkt, da han bragte produktet i omsætning, ikke var muligt at opdage  

 defekten, eller f) at defekten, hvor der er tale om en fabrikant af et delprodukt, kan  

 tilskrives udformningen af det produkt, i hvilket delproduktet indgår, eller  

 de af det samlede produkts fabrikant givne anvisninger.
Artikel 8 1. For så vidt andet ikke fremgår af nationale bestemmelser om regres,  

 nedsættes producentens ansvar ikke, når skaden er forårsaget af en defekt ved  

 produktet i forening med en tredjemands adfærd.
 2. Producentens ansvar kan under hensyn til samtlige omstændigheder  

 nedsættes eller bortfalde, når skaden er forårsaget af en defekt ved  

 produktet i forening med fejl udvist af skadelidte eller af en person, for  

 hvem skadelidte er ansvarlig.
Artikel 9 Ved »skade« i artikel 1 forstås; a) personskade, herunder død; b) skade på eller ødelæggelse af en anden ting end selve det defekte  

 produkt, med fradrag af en selvrisiko på 500 ECU, forudsat at den pågældende  

 ting i) er af en art, som sædvanligvis er beregnet til privat brug eller  

 fortæring, og ii)hovedsagelig er anvendt af skadelidte til privat brug eller med henblik  

 på privat fortæring.
 Nationale bestemmelser om ikke-økonomisk skade påvirkes ikke af denne  

 artikel.
Artikel 10 1. Medlemsstaterne fastsætter i deres lovgivning, at erstatningskrav på  

 grundlag af dette direktiv forældes tre år efter den dag, da klageren, har  

 fået eller burde have fået kendskab til skaden, defekten og producentens  

 identitet.
 2. Medlemsstaternes bestemmelser om suspension eller afbrydelse af  

 forældelsesfrister berøres ikke af dette direktiv.
Artikel 11 Medlemsstaterne fastsætter i deres lovgivning, at skadelidtes rettigheder  

 i henhold til bestemmelser i dette direktiv ophører ti år efter den dag, da  

 producenten har bragt det produkt, der har forårsaget skaden, i omsætning,  

 medmindre skadelidte inden for dette tidsrum har anlagt retssag mod denne.
Artikel 12 Producentansvaret i henhold til dette direktiv kan ikke fraskrives eller  

 indskrænkes over for skadelidte ved en ansvarsfritagelses- eller  

 ansvarsbegrænsningsklausul.
Artikel 13 Dette direktiv berører ikke de rettigheder, som skadelidte kan påberåbe  

 sig under henvisning til retsreglerne om ansvar i og uden for kontraktforhold  

 eller under henvisning til særregler om ansvar, der er gældende på  

 tidspunktet for direktivets meddelelse.
Artikel 14 Dette direktiv finder ikke anvendelse på skade, som indtræffer ved  

 nukleare ulykker, og som er omfattet af internationale konventioner, der er  

 ratificeret af medlemsstaterne.
Artikel 15 1. Hver medlemsstat kan a) som en undtagelse fra artikel 2 i sin lovgivning bestemme, at udtrykket  

 »produkt« i artikel 1 tillige betegner landbrugsråvarer og  

 produkter hidrørende fra jagt; b) som en undtagelse fra artikel 7, litra e), i sin lovgivning bevare  

 eller under iagttagelse af den i stk. 2 i nærværende artikel omhandlede  

 procedure indføre bestemmelser om, at producenten er ansvarlig, selv om han  

 beviser, at det på grundlag af den videnskabelige og tekniske viden på det  

 tidspunkt, da han bragte produktet i omsætning, ikke havde været muligt at  

 opdage defekten.
 2. Den medlemsstat, der ønsker at gøre brug af den i stk. 1, litra b),  

 omhandlede foranstaltning, giver Kommissionen meddelelse om teksten til den  

 påtænkte foranstaltning; Kommissionen underretter de øvrige medlemsstater  

 herom.
Den pågældende medlemsstat afstår fra at gennemføre den påtænkte  

 foranstaltning i et tidsrum af ni måneder fra meddelelsen til Kommissionen,  

 for så vidt Kommissionen ikke i mellemtiden har forelagt Rådet forslag til  

 ændring af dette direkte med hensyn til det omhandlede spørgsmål.
Hvis  

 imidlertid Kommissionen ikke inden for et tidsrum af tre måneder fra  

 modtagelsen af ovennævnte meddelelse underretter vedkommende medlemsstat om,  

 at den agter at forelægge et sådant forslag for Rådet kan medlemsstaten  

 straks gennemføre den pågældende foranstaltning.
 Hvis Kommissionen forelægger Rådet et forslag til ændring af dette  

 direktiv inden for ovennævnte tidsrum af ni måneder, skal vedkommende  

 medlemsstat afstå fra at gennemføre den påtænkte foranstaltning i et  

 yderligere tidsrum af atten måneder fra forslagets forelæggelse.
3. Ti år efter datoen for direktivets meddelelse forelægger Kommissionen  

 Rådet en rapport om, hvorledes domstolenes anvendelse af artikel 7, litra e)  

 og af stk. 1, litra b) i nærværende artikel har indvirket på beskyttelsen af  

 forbrugerne og på det fælles markeds funktion.
På baggrund af denne rapport  

 træffer Rådet i henhold til traktatens artikel 100 på forslag af Kommissionen  

 afgørelse om ophævelse af artikel 7, litra e).
Artikel 16 1. Medlemsstaterne kan bestemme, at producentens samlede ansvar for  

 personskade, herunder død, som er forårsaget af identiske genstande med samme  

 defekt, skal være begrænset til et beløb på mindst 70 mio.
ECU.
2. Ti år efter datoen for direktivets meddelelse aflægger Kommissionen  

 rapport til Rådet om, hvorledes anvendelsen af den økonomiske begrænsning af  

 ansvaret i de medlemsstater, der har benyttet sig af den i stk. 1 fastsatte  

 mulighed, har indvirket på beskyttelsen af forbrugerne og på det fælles  

 markeds funktion.
På baggrund af denne rapport træffer Rådet i i henhold til  

 traktatens artikel 100 på forslag af Kommissionens afgørelse om ophævelse af  

 stk. 1.
Artikel 17 Dette direktiv finder ikke anvendelse på produkter, der er bragt i  

 omsætning inden datoen for ikrafttrædelsen af de i artikel 19 omhandlede  

 bestemmelser.
Artikel 18 1. ECUen er ved anvendelsen af dette direktiv den, der er fastsat i  

 forordning (EØF) nr. 3180/78 (* 4), som ændret ved forordning (EØF) nr. 2626  

 (* 5). Modværdien i national valuta er første gang den, der gælder på datoen  

 for udstedelsen af dette direktiv.
 2. Rådet foranstalter på forslag af Kommissionen hvert femte år en  

 undersøgelse og eventuelt en revision af direktivets beløb under hensyn til  

 den økonomiske og valutariske udvikling i Fællesskabet.
Artikel 19 1. Medlemsstaterne ændrer deres nationale administrativt eller ved denne  

 lov fastsatte bestemmelser med henblik på at efterkomme dette direktiv senest  

 tre år efter datoen for direktivets meddelelse (* 6). De underretter straks  

 Kommissionen herom.
 2. Den i artikel 15, stk. 2, omhandlede procedure gælder fra datoen for  

 direktivets meddelelse.
Artikel 20 Medlemsstaterne tilsender Kommissionen teksten til de vigtigste nationale  

 retsregler, som de udsteder på det område, der er omfattet af dette direktiv.
Artikel 21 Kommissionen tilsender hvert femte år Rådet en rapport om gennemførelsen  

 af bestemmelserne i dette direktiv samt forelægger det i givet fald passende  

 forslag.
Artikel 22 Dette direktiv er rettet til medlemsstaterne.
 Udfærdiget i Bruxelles, den 25. juli 1985.
På Rådets vegne J.
POOS Formand (* 1) EFT nr.
C 241 af 14.10.1976 s. 9, og EFT nr.
C 271 af 26.10.1979 s.  

 3.
(* 2) EFT nr.
C 127 af 21.5.1979 s. 61.
(* 3) EFT nr.
C 114 af 7.5.1979 s. 15.
(* 4) EFT nr.
L 379 af 30.12.1978, s. 1.
(* 5) EFT nr.
L. 247 af 16.9.1984, s. 1.
 (* 6) Dette direktiv er meddelt medlemsstaterne den 30. juli 1985.
Efter 2. behandling den 16. maj 1989 Kapitel 1 Lovens anvendelsesområde § 1. Loven gælder for det ansvar, der påhviler en producent og en  

 mellemhandler for skade forårsaget af en defekt ved et produkt, der er  

 produceret eller leveret af denne (produktskade).
Kapitel 2 Definitioner Skade § 2. Loven omfatter erstatning og godtgørelse for personskade og  

 erstatning for tab af forsørger.
Endvidere omfatter loven erstatning for  

 skade på ting i de tilfælde, der er nævnt i stk. 2.
Stk. 2. Skade på ting er omfattet af loven, hvis den pågældende genstand  

 efter sin art sædvanligvis er beregnet til ikke-erhvervsmæssig benyttelse og  

 hovedsagelig er anvendt af skadelidte i overensstemmelse hermed.
Loven  

 omfatter ikke skade på selve det defekte produkt.
Produkt § 3. Ved et produkt forstås enhver løsøregenstand, hvad enten denne er  

 forarbejdet eller er et naturprodukt, og uanset om genstanden er indføjet som  

 en bestanddel af en anden løsøregenstand eller en fast ejendom.
Reglerne om  

 produkter omfatter også elektricitet.
 Stk. 2. Loven omfatter ikke uforarbejdede produkter hidrørende fra  

 jordbrug, husdyrbrug, fiskeri og jagt.
Producent og mellemhandler § 4. Som producent anses den, der fremstiller et færdigt produkt, et  

 delprodukt eller en råvare, den, der frembringer eller indsamler et  

 naturprodukt, samt den, der ved at anbringe sit navn, mærke eller andet  

 kendetegn på produktet udgiver sig for at være dets producent.
 Stk. 2. Som producent anses endvidere den, der som led i sin  

 erhvervsvirksomhed indfører et produkt i EF med henblik på videresalg,  

 udlejning, leasing eller anden form for omsætning.
 Stk. 3. Som mellemhandler anses den, som erhvervsmæssigt bringer et  

 produkt i omsætning uden at anses som producent.
 Stk. 4. Kan skadelidte ved et produkt, der er produceret i EF, ikke  

 konstatere, hvem der har produceret dette, eller kan skadelidte ved et  

 produkt, der er produceret uden for EF, ikke konstatere, hvem der har indført  

 dette i EF, anses enhver mellemhandler af produktet som producent.
Stk. 5. Bestemmelsen i stk. 4 gælder ikke, hvis mellemhandleren inden  

 rimelig tid giver skadelidte oplysninger om producentens eller importørens  

 navn og adresse eller navnet og adressen på den, der har leveret produktet  

 til mellemhandleren.
Mellemhandleren kan ikke henvise skadelidte til en  

 ansvarlig, der har hjemting uden for EF.
Defekt § 5. Et produkt lider af en defekt, når det ik- ke frembyder den sikkerhed, som med rette kan forventes.
Ved bedømmelsen  

 heraf tages hensyn til alle omstændigheder, navnlig til:
1) produktets markedsføring, 2) den anvendelse af produktet, som med rimelighed kan forventes, og 3) tidspunktet, da produktet er bragt i omsætning.
 Stk. 2. Et produkt anses ikke for at være defekt, alene fordi der senere  

 er bragt et bedre produkt i omsætning.
Kapitel 3 Ansvaret og erstatningen Ansvaret § 6. En producent skal erstatte skade, der er forårsaget af en defekt ved  

 et produkt, som er produceret eller leveret af denne.
 Stk. 2. Det påhviler skadelidte at føre bevis for skaden, defekten og  

 årsagsforbindelsen mellem defekten og skaden.
Ansvarsfrihedsgrunde § 7. Producenten er ikke ansvarlig, hvis denne beviser:
1) at denne ikke har bragt produktet i omsætning, 2) at produktet af denne hverken er fremstillet, frembragt, indsamlet  

 eller bragt i omsætning som led i erhvervsvirksomhed, 3) at defekten skyldes, at produktet skal være i overensstemmelse med  

 ufravigelige forskrifter udstedt af offentlig myndighed, eller 4) at det på grundlag af den videnskabelige og tekniske viden på det  

 tidspunkt, da produktet blev bragt i omsætning, ikke var muligt at opdage  

 defekten.
 Stk. 2. Producenten er endvidere ikke ansvarlig, hvis det må antages, at  

 den defekt, der har forvoldt skaden, ikke var til stede på det tidspunkt, da  

 denne bragte produktet i omsætning.
 Stk. 3. Producenten af et delprodukt er ikke ansvarlig, hvis denne  

 beviser, at defekten ved produktet skyldes udformningen af det produkt, i  

 hvilket delproduktet indgår, eller anvisninger, som er givet af den, der har  

 fremstillet det færdige produkt.
Tingsskade § 8. Ved fastsættelse af erstatning for skade på ting fradrages et beløb  

 på 4.000 kr.
 Stk. 2. Justitsministeren kan til gennemførelse af EF-direktiv herom ændre  

 beløbsangivelsen i stk. 1.
Egen skyld § 9. Erstatningen kan nedsættes eller bortfalde, hvis skadelidte har  

 medvirket til skaden ved forsæt eller uagtsomhed.
 Stk. 2. Ved skade på ting skal nedsættelse som følge af egen skyld ske i  

 det beløb, der fremkommer efter fradrag af det i § 8 nævnte beløb.
Kapitel 4 Mellemhandleransvar § 10. En mellemhandler hæfter for produktansvar umiddelbart over for  

 skadelidte og senere mellemhandlere i omsætningskæden.
Kapitel 5 Flere ansvarlige og regres § 11. Er to eller flere ansvarlige efter denne lov for samme skade, hæfter  

 de solidarisk.
 Stk. 2. Er flere ansvarlige som producenter i henhold til § 4, stk. 1,  

 fordeles ansvaret mellem disse i mangel af aftale herom under hensyn til  

 årsagen til defekten, den enkelte producents anledning til og mulighed for at  

 føre kontrol med produktet, foreliggende ansvarsforsikringer og  

 omstændighederne i øvrigt.
Stk. 3. Den, der som mellemhandler eller som producent i henhold til § 4,  

 stk. 2 eller 4, har betalt erstatning til skadelidte eller en senere  

 mellemhandler, indtræder i skadelidtes krav mod tidligere led i produktions-  

 og omsætningskæden.
Regreskravet kan bortfalde eller nedsættes, hvis den  

 regressøgende forsætligt eller uagtsomt har medvirket til skadens indtræden  

 eller forøget dens omfang.
Kapitel 6 Andre bestemmelser Lovens ufravigelighed § 12. Loven kan ikke ved forudgående aftale fraviges til skade for  

 skadelidte eller den, som indtræder i skadelidtes krav.
Forholdet til almindelige erstatningsregler § 13. Loven begrænser ikke skadelidtes adgang til erstatning efter  

 almindelige regler om erstatning i eller uden for kontrakt eller i medfør af  

 regler, som er fastsat i eller i henhold til anden lovgivning.
Forældelse § 14. Erstatningskrav for produktskade efter denne lov eller efter  

 almindelige regler om erstatning i eller uden for kontrakt, jf. § 13,  

 forældes 3 år efter den dag, da skadelidte har fået eller burde have fået  

 kendskab til skaden, defekten og vedkommende producents navn og opholdssted.  

 Med hensyn til suspension og afbrydelse af forældelse efter 1. pkt. gælder  

 bestemmelserne i § 2, 2. pkt., og § 3 i lov nr. 274 af 22. december 1908.
Stk. 2. Er forældelse ikke indtrådt efter reglerne i stk. 1, bortfalder  

 kravet 10 år efter den dag, da producenten bragte det skadevoldende produkt i  

 omsætning.
Med hensyn til afbrydelse af forældelse efter 1. pkt. gælder  

 bestemmelsen i § 2, 2. pkt., i lov nr. 274 af 22. december 1908.  

 Bestemmelserne i 1.-2. pkt. gælder ikke for krav om erstatning for  

 produktskade efter dansk rets almindelige regler om erstatning i eller uden  

 for kontrakt, jf. § 13.
Atomskader § 15. Loven gælder ikke for skader, der er omfattet af lov nr. 332 af 19.  

 juni 1974 om erstatning for atomskader (nukleare skader).
 § 16. Justitsministeren kan fastsætte regler til gennemførelse af  

 mellemfolkelige overenskomster om lovvalget i sager om produktansvar.
Kapitel 7 Ikrafttrædelsesbestemmelser m.v.
 § 17. Loven træder i kraft dagen efter bekendtgørelsen i Lovtidende.
 Stk. 2. Loven gælder ikke, såfremt det produkt, der har forvoldt skade, er  

 bragt i omsætning af producenten inden lovens ikrafttræden.
 § 18. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
