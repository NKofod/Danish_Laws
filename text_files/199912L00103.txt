Fremsat den 25. november 1999 af forskningsministeren  

 (Birte Weiss) Forslag til Lov om ændring af lov om  

 radiokommunikation og tildeling af radiofrekvenser og lov om offentlig  

 mobilkommunikation1) (nye frekvenspolitiske initiativer) § 1 I lov nr. 394 af 10. juni 1997 om radiokommunikation og tildeling af  

 radiofrekvenser, som ændret ved lov nr. 1011 af 23. december 1998,  

 foretages følgende ændringer:
 1. § 1 affattes således:
 »§ 1. Formålet med denne lov er i videst muligt omfang  

 at sikre brugerne adgang til et bredt, varieret og billigt udbud af telenet  

 og teletjenester, herunder telenet og teletjenester der tilgodeser bredere  

 samfundsmæssige behov.
 Stk. 2. Det i stk. 1 nævnte formål skal  

 nås gennem en aktiv, objektiv og ikke-diskriminerende  

 frekvensadministration med henblik på at fremme reel konkurrence og  

 effektiv udnyttelse af de samlede radiofrekvensressourcer.
 Stk. 3. Hvor det er nødvendigt at foretage en indbyrdes  

 prioritering mellem fremme af reel konkurrence og effektiv udnyttelse af  

 frekvensressourcerne, skal der lægges størst vægt på  

 at fremme reel konkurrence, medmindre frekvensressourcerne til den  

 pågældende tjeneste er så begrænsede, at alle  

 interesserede brugere som følge heraf ikke vil kunne få adgang  

 til at benytte denne.
Stk. 4. Hvor bredere samfundsmæssige behov som  

 nævnt i stk. 1 indgår i forbindelse med en  

 frekvenstildeling, skal der til enhver tid vælges den tildelingsmetode,  

 som bedst tilgodeser de pågældende bredere samfundsmæssige  

 behov.
Dette gælder også, hvor der er modstrid mellem dette  

 formål og et eller flere af de i stk. 2 nævnte underordnede  

 målsætninger.
 Stk. 5. Formålet med loven er herudover at sikre  

 afsættelse af tilstrækkelige frekvensressourcer til anden  

 anvendelse end udbud af telenet og teletjenester og regulering heraf.
Stk. 6. Varetagelsen af de i stk. 1-5 nævnte  

 målsætninger og hensyn skal ske inden for rammerne af Danmarks  

 internationale forpligtelser på radiokommunikationsområdet.« 2. Efter § 1 indsættes:
»§ 1a.
Loven finder anvendelse på brug af  

 radiofrekvenser.
Stk. 2. Loven finder endvidere anvendelse på  

 frekvensanvendelsen i faste telenet, i det omfang regulering heraf er  

 nødvendig for at beskytte mod utilsigtet udstråling fra disse  

 anlæg, jf. kapitel 8a.« 3. § 2, stk. 3, nr. 2, affattes  

 således:
»2)	Forslag til frekvensallokerings- og anvendelsesplan (frekvensplan)  

 for de efterfølgende 5 år, herunder forslag om ændring af  

 den hidtidige disponering eller anvendelse af de enkelte frekvensbånd,  

 og forslag om reservering af ikke-anvendte frekvensressourcer til en  

 nærmere angivet fremtidig anvendelse.« 4. § 2, stk. 6, affattes således:
»Stk. 6. Forskningsministeren kan ved fastlæggelsen af  

 rammerne for anvendelse og indbyrdes prioritering af de samlede  

 radiofrekvensressourcer, jf. stk. 1, ud over de i stk. 3  

 nævnte forhold fastsætte nærmere regler om, 1)	inden for hvilke dele af frekvensplanen §§ 12-14b og de heri  

 nævnte tildelingsmetoder og tilladelsestyper skal finde anvendelse,  

 og 5. I § 2 indsættes som stk. 7:
»Stk. 7. Telestyrelsen kan anvende ventelister for at  

 imødegå midlertidig eller mindre omfattende  

 frekvensknaphed.« Stk. 7 og 8 bliver herefter stk. 8 og 9.
 6. Efter § 2 indsættes:
»§ 2a.
Forskningsministeren kan fastsætte regler om, at  

 Telestyrelsen inden for dele af frekvensplanen alene har adgang til at  

 udstede tilladelser i medfør af § 20, stk. 1, og  

 midlertidige tilladelser, der bortfalder automatisk uden mulighed for  

 forlængelse, herunder nærmere regler om rammerne for anvendelse  

 af de nævnte tilladelsestyper.
Stk. 2. Ved midlertidige tilladelser, der bortfalder  

 automatisk uden mulighed for forlængelse, forstås tilladelser,  

 der bortfalder, når der i medfør af regler udstedt med hjemmel i  

 § 2, stk. 1, jf. stk. 3, nr. 2-3, udstedes en ny tilladelse  

 til udnyttelse af den eller de omhandlede frekvenser, til en anden eller  

 samme tilladelsesindehaver.
Bortfaldet sker, uden at den hidtidige  

 tilladelsesindehaver har krav på yderligere forudgående varsling  

 herom, eller adgang til at søge om forlængelse.
Udstedes der  

 ikke en ny tilladelse, bortfalder den midlertidige tilladelse på den i  

 tilladelsen anførte maksimale udløbsdato.
Stk. 3. Regler som nævnt i stk. 1 kan fastsættes  

 for dele af frekvensplanen, hvor der kan forudses behov for inden for et  

 kortere tidsrum, 1)	at gennemføre en ændring af den hidtidige disponering  

 eller anvendelse af de enkelte frekvensbånd, eller en reservering af  

 ikke-anvendte frekvensressourcer til en nærmere angivet fremtidig  

 anvendelse, jf. stk. 1, jf. stk. 3, nr. 2, eller 2)	at iværksætte en eller flere frekvensadministrative  

 metoder, jf. stk. 1, jf. stk. 3, nr. 3.« 7. I § 5, stk. 1, indsættes efter  

 »§ 6«: »og 6a«.
 8. § 6, stk. 3, affattes således:
»Forskningsministeren fastsætter forud for hvert offentligt udbud  

 nærmere regler for Telestyrelsens udbudsforretning, herunder regler om  

 den samlede afvikling af udbudsforretningen, eventuel anvendelse af en  

 interessetilkendegivelsesrunde forud for den endelige udbudsrunde,  

 forudsætninger for deltagelse i den endelige udbudsrunde, en overordnet  

 tidsplan for det enkelte udbud, og regler for i hvilket omfang  

 udbudsbetingelserne skal forelægges ministeren til godkendelse.« 9. § 6, stk. 4, affattes således:
»Forskningsministeren fastsætter i en bekendtgørelse  

 nærmere regler om rammerne for udformning af udbudsmateriale, om  

 grundlæggende minimumskrav til de enkelte tilbud og tilbudsgivere, og  

 om kriterier, der kan tillægges vægt ved vurdering af tilbud.  

 Forskningsministeren kan endvidere fastsætte regler for indbyrdes  

 sammenligning af tilbud og for udvælgelse af tilladelseshavere.
Der kan  

 blandt andet fastsættes regler om følgende:
 1)	Hvilke typer tilladelser der skal være omfattet af  

 udbudsforretningen.
 2)	Det overordnede formål med udbudsforretningen.
 3)	Minimumskrav og kriterier med sigte på at tilgodese hensynet  

 til kommunikation over landegrænser.
 4)	Tilbudsgivers udbud af ydelser til slutbrugere, herunder rammer for  

 sammenligning af kvalitet af og priser for disse ydelser.
 5)	Tilbudsgivers udbud af samtrafik- og roamingprodukter til andre  

 udbydere af telenet og teletjenester, herunder rammer for sammenligning af  

 kvalitet af og priser for disse ydelser.
 6)	Tilbudsgivers udbud af ydelser med sigte på opfyldelse af  

 bredere samfundsmæssige behov.
 7)	Den tekniske indretning og kvalitet af telenet, samt eventuelle krav  

 til disses udbredelse, herunder eventuelle tidsplaner for udbygning.
8)	At tilbudsgiveren har tilstrækkelig økonomisk og  

 teleteknisk grundlag for at drive de pågældende telenet og  

  tjenester, og kan sandsynliggøre, at tilbudet kan  

 efterleves.« 10. Efter § 6 indsættes:
»§ 6a.
Hvor der afholdes en indledende  

 interessetilkendegivelsesrunde, jf. § 6, stk. 3, forelægger  

 Telestyrelsen inden den endelige udbudsrunde eller anvendelse af stk. 3,  

 på grundlag af de afgivne interessetilkendegivelser  

 forskningsministeren en indstilling 1)	om eventuel ændring af de enkelte tilladelsers  

 frekvensmæssige størrelse og dermed det samlede antal  

 tilladelser, som der er mulighed for at udstede, i det omfang  

 interessetilkendegivelserne efter Telestyrelsens vurdering indeholder forslag  

 om ændringer i forhold til det foreløbige udbudsmateriale,  

 og 2)	eventuelle andre overordnede spørgsmål, som  

 interessetilkendegivelsen har givet anledning til.
 Stk. 2. På grundlag af Telestyrelsens indstilling  

 fastsætter forskningsministeren de endelige rammer for  

 udbudsforretningen jf. stk. 1. Forskningsministeren kan ved  

 fastsættelsen af de endelige rammer fravige Telestyrelsens indstilling.  

 På baggrund heraf gennemføres den endelige udbudsrunde, jf. dog  

 stk. 3.
Stk. 3. Konstaterer Telestyrelsen, efter forskningsministerens  

 fastsættelse af de endelige rammer efter stk. 2, at den samlede  

 efterspørgsel på radiofrekvenser til den pågældende  

 tjeneste eller det pågældende system ikke er mere omfattende, end  

 at den kan imødekommes inden for det antal tilladelser, der er afsat  

 til gennemførelse af udbudsforretningen, indstilles denne.
Umiddelbart  

 herefter udstedes tilladelser til den eller de parter, der har afgivet en  

 interessetilkendegivelse eller et tilbud, jf. § 14, stk. 1.
 Stk. 4. Stk. 3 finder tilsvarende anvendelse efter  

 gennemførelse af en endelig udbudsrunde, hvor der ikke forinden har  

 været afholdt en interessetilkendegivelsesrunde og er fastsat endelige  

 rammer, jf. stk. 2.
Stk. 5. En tilladelsesindehaver til en tilladelse udstedt  

 på baggrund af en tidligere afholdt udbudsforretning kan anmode  

 Telestyrelsen om, at vilkår, som går videre end, hvad der kan  

 fastsættes i medfør af § 14, stk. 1, jf. stk. 2  

 og 3, ophæves, hvis Telestyrelsen efterfølgende har udstedt  

 tilladelser til samme tjeneste eller samme system/teknologi på baggrund  

 af en indstillet udbudsforretning, jf. stk. 3-4. Telestyrelsen skal  

 efterkomme en anmodning om ophævelse af vilkår og kan i den  

 forbindelse erstatte de ophævede vilkår med lempeligere  

 vilkår i medfør af § 14, stk. 1, jf. § 14,  

 stk. 2 og 3.« 11. I § 14, stk. 2, indsættes efter nr.  

 7 som nyt nummer:
»8)	Vilkår med sigte på opfyldelse af bredere  

 samfundsmæssige behov.« Nr. 8-10 bliver herefter til nr. 9-11.
 12. § 14, stk. 3, affattes således:
»Ved udstedelse af tilladelser som omfatter frekvensressourcer af et  

 omfang, der tilsigter at gøre det muligt at opbygge  

 landsdækkende radioinfrastruktur, kan der udover de i stk. 2  

 nævnte vilkår fastsættes minimumskrav til nettets  

 udbredelse og udbygningsgrad.« 13. Efter § 14, stk. 4, 1. pkt.,  

 indsættes:
»I disse tilladelser kan der, udover vilkår som nævnt i  

 § 14, stk. 2 og 3, fastsættes vilkår med henblik  

 på at sikre åben og ikke-diskriminerende adgang til de af  

 tilladelsen omfattede frekvenser, herunder også for parter, som ikke  

 på udstedelsestidspunktet indgik i brugergruppen.« 14. Efter § 14 indsættes:
»§ 14a.
Ved udstedelse af tilladelser på baggrund af en  

 gennemført udbudsforretning, jf. § 6 og § 6a, kan afgivne  

 tilbud eller tilkendegivelser fra tilbudsgiveren i forbindelse med  

 udvælgelsen af tilladelsesindehavere på grundlag af det  

 offentlige udbud danne grundlag for Telestyrelsens fastsættelse af  

 vilkår på andre områder end de i § 14, stk. 2 og  

 3, nævnte.
Stk. 2. Vilkår fastsat på grundlag af det tilbudte  

 udbud af tjenester som nævnt i § 6, stk. 4, nr. 4-5, vil som  

 hovedregel maksimalt kunne udstrækkes til at gælde i 1 år  

 efter, at tilladelsesindehaveren har nået den i tilladelsen fastsatte  

 udbredelse eller udbygningsgrad.
Vilkår som nævnt i 1. pkt. skal  

 dog minimum gælde i 2 år efter udstedelsen af tilladelsen.
Stk. 3. Stk. 2 finder ikke anvendelse, hvor det samlede  

 antal tilladelser, som udstedes til en bestemt tjeneste eller et bestemt  

 system, sammen med det øvrige udbud af eventuelle konkurrerende  

 tjenester, ikke efter Telestyrelsens skøn sikrer tilstrækkelig  

 konkurrence på det omhandlede område.
Telestyrelsen kan i disse  

 tilfælde fastsætte vilkår for hele tilladelsesperioden.
Stk. 4. På områder, hvor der er fastsat  

 tilladelsesvilkår for hele tilladelsesperioden i medfør af  

 stk. 3, kan Telestyrelsen i løbet af tilladelsesperioden  

 træffe afgørelse om, at vilkårene ophæves.
En  

 ophævelse af vilkårene forudsætter, at den i stk. 2  

 fastsatte periode er forløbet, og at Telestyrelsen skønner, at  

 udviklingen i den samlede konkurrencesituation berettiger dette.« 15. Efter § 14a indsættes:
»§ 14b.
Telestyrelsen kan ved udstedelse af tilladelser  

 på baggrund af en indstillet udbudsforretning, jf. § 6 og  

 § 6a, hvor det samlede antal tilladelser, som udstedes til en bestemt  

 tjeneste eller et bestemt system, sammen med det øvrige udbud af  

 eventuelle konkurrerende tjenester, ikke efter Telestyrelsens skøn  

 sikrer tilstrækkelig konkurrence på det omhandlede område,  

 fastsætte vilkår på andre områder end de i § 14,  

 stk. 2 og 3, nævnte.
 Stk. 2. Vilkår som nævnt i stk. 1 kan  

 omhandle forhold som nævnt i § 6, stk. 4, nr. 3-7, og kan  

 blandt andet omfatte vilkår om anvendelse af maksimalprisregulering af  

 slutbrugerpriser, jf. stk. 3, eller vilkår om at samtrafiklovens  

 bestemmelser eller dele heraf, herunder en eller flere  

 prisfastsættelsesmetoder, finder tilsvarende anvendelse på  

 tilladelsesindehaveren.
 Stk. 3. Vilkår vedrørende maksimalprisregulering  

 af slutbrugerpriser skal udformes med udgangspunkt i tilladelsesindehaverens  

 forventede fuldt fordelte investerings- og driftsomkostninger tillagt en  

 rimelig fortjeneste, og kan omfatte krav om årlig godkendelse af de  

 omfattede slutbrugerpriser.
Stk. 4. Telestyrelsen fastlægger ved fastsættelsen  

 af vilkår som nævnt i stk. 3 rammerne for, hvordan  

 maksimalpriser beregnes¸ dokumenteres og forelægges Telestyrelsen.« 16. I § 17 indsættes efter stk. 1 som  

 nyt stykke:
»Stk. 2. Individuelle tilladelser udstedt på baggrund af  

 en gennemført udbudsforretning, jf. § 6 og § 6a, udstedes  

 for en tidsbegrænset periode.
Varigheden fastsættes af  

 Telestyrelsen.
Tilladelsen løber uden ansøgning videre i  

 perioder svarende til det antal år, som tilladelsen oprindelig er  

 udstedt til at gælde, med mindre Telestyrelsen tilbagekalder  

 tilladelsen med et varsel på et år før periodens  

 udløb.
En tilladelse kan dog højst løbe videre i  

 perioder af 10 år.« Stk. 2 bliver herefter stk. 3.
 17. I § 28 indsættes efter stk. 1 som nyt  

 stykke:
»Stk. 2. Telestyrelsen kan af parter, der ønsker at  

 få adgang til at benytte en eller flere radiofrekvenser, og af parter  

 der har fået adgang hertil, herunder af individuelle  

 tilladelsesindehavere, kræve alle oplysninger og alt materiale, som  

 skønnes relevant med henblik på administrationen af denne  

 lov.« Stk. 2-7 bliver herefter til stk. 3-8.
 18. I § 37 indsættes som stk. 2:
»Stk. 2. Forskningsministeren fastsætter regler om  

 gebyrer for materiale, der udleveres i forbindelse med  

 interessetilkendegivelsesrunde, materiale som udleveres i forbindelse med den  

 endelige udbudsrunde, samt for indgivelse af selve  

 interessetilkendegivelsen.« 19. § 38 affattes således:
 »§ 38. Telestyrelsen opkræver en frekvensafgift hos  

 indehavere af individuelle frekvenstilladelser for brug af de tildelte  

 frekvenser.
 Stk. 2. Telestyrelsen opkræver hos de personer eller  

 selskaber, der står på venteliste, jf. § 2, stk. 7, en  

 afgift herfor.
 Stk. 3. Størrelse af de i stk. 1 og 2 nævnte  

 afgifter fastsættes årligt i finansloven og bekendtgøres  

 af Telestyrelsen.
Stk. 4. Telestyrelsen forestår opkrævning af de i  

 stk. 1 og 2 nævnte afgifter.« 20. § 39 affattes således:
 »§ 39. Telestyrelsen opkræver hos de  

 tilladelsesindehavere, der har fået udstedt en tilladelse på  

 baggrund af en gennemført udbudsforretning, eller på baggrund af  

 en indstillet udbudsforretning, jf. § 6 og § 6a, betaling for de  

 omkostninger, der er forbundet med Telestyrelsens gennemførelse af  

 interessetilkendegivelsesrunde og eventuelt efterfølgende offentligt  

 udbud, udvælgelse af tilladelsesindehavere, udarbejdelse af tilladelse  

 m.v., med fradrag af gebyr for materiale udleveret i forbindelse med  

 interessetilkendegivelsesrunden, materiale udleveret i forbindelse med den  

 endelige udbudsrunde og indgivelsen af interessetilkendegivelse, jf.  

 § 37, stk. 2.
Stk. 2. Hvis en part der har afgivet en interessetilkendegivelse  

 eller et tilbud, efter udpegningen som tilladelsesindehaver har fundet sted,  

 vælger at trække sin interessetilkendegivelse eller sit tilbud  

 tilbage, inden Telestyrelsen har meddelt individuel tilladelse, kan parten  

 pålægges at medvirke til betaling af de omkostninger, der er  

 forbundet med Telestyrelsens gennemførelse af  

 interessetilkendegivelsesrunde og eventuelt efterfølgende offentligt  

 udbud, udvælgelse af tilladelsesindehavere, udarbejdelse af tilladelse  

 m.v., med fradrag af gebyr for materiale udleveret i forbindelse med  

 interessetilkendegivelsesrunden, materiale udleveret i forbindelse med den  

 endelige udbudsrunde og indgivelsen af interessetilkendegivelse, jf.  

 § 37, stk. 2.« 21. I § 42, stk. 1, indsættes efter  

 »§§ 14, stk. 2 og 3«: »14a-b,« § 2 I lov nr. 468 af 12. juni 1996 om offentlig mobilkommunikation, som  

 ændret ved lov nr. 396 af 10. juni 1997, foretages følgende  

 ændringer:
 1. § 1 affattes således:
 »§ 1. Formålet med denne lov er i videst muligt  

 omfang at sikre brugerne adgang til et bredt, varieret og billigt udbud af  

 telenet og teletjenester, herunder telenet og teletjenester der tilgodeser  

 bredere samfundsmæssige behov.
 Stk. 2. Det i stk. 1 nævnte formål skal  

 nås gennem en aktiv, objektiv og ikke-diskriminerende  

 tilladelsesadministration med henblik på at fremme reel konkurrence og  

 effektiv udnyttelse af de samlede radiofrekvensressourcer.
 Stk. 3. Hvor det er nødvendigt at foretage en indbyrdes  

 prioritering mellem fremme af reel konkurrence og effektiv udnyttelse af  

 frekvensressourcerne, skal der lægges størst vægt på  

 at fremme reel konkurrence, medmindre frekvensressourcerne til den  

 pågældende tjeneste er så begrænsede, at alle  

 interesserede brugere som følge heraf ikke vil kunne få adgang  

 til at benytte denne.
Stk. 4. Hvor bredere samfundsmæssige behov som  

 nævnt i stk. 1 indgår i forbindelse med en tildeling af  

 tilladelser, skal der til enhver tid vælges den tildelingsmetode, som  

 bedst tilgodeser de pågældende bredere samfundsmæssige  

 behov.
Dette gælder også, hvor der er modstrid mellem dette  

 formål og et eller flere af de i stk. 2 nævnte underordnede  

 målsætninger.
Stk. 5. Varetagelsen af de i stk. 1-4 nævnte  

 målsætninger og hensyn skal ske inden for rammerne af Danmarks  

 internationale forpligtelser på radiokommunikationsområdet.« 2. Efter § 1 indsættes:
»§ 1a.
Loven finder anvendelse på offentlige  

 mobilkommunikationsnet med tilhørende basale tjenester, hvor det  

 på grund af frekvensressourcernes omfang er nødvendigt at  

 udstede et begrænset antal tilladelser.
Stk. 2. Forskningsministeren træffer beslutning om,  

 hvilke mobilkommunikationsteknologier og frekvensressourcer der er omfattet  

 af denne lov.
Forskningsministeren kan i den forbindelse beslutte, at en  

 teknologi eller frekvensressource kun delvist skal være omfattet af  

 loven.
Stk. 3. Loven finder endvidere anvendelse på offentlige  

 mobilkommunikationstjenester, der udbydes på grundlag af de i  

 stk. 1 nævnte mobilkommunikationsnet.« 3. § 5 affattes således:
 »§ 5. Telestyrelsen fastsætter regler om  

 varigheden af de enkelte kategorier af tilladelser udstedt i medfør af  

 § 3 eller § 4.
Stk. 2. Tilladelsen løber uden ansøgning videre  

 i perioder svarende til det antal år, som tilladelsen oprindelig er  

 udstedt til at gælde, med mindre Telestyrelsen tilbagekalder  

 tilladelsen et år før periodens udløb.
En tilladelse kan  

 dog højst løbe videre i perioder af 10 år.
Stk. 3. I det omfang tilladelser er gældende for en  

 periode længere end 5 år, kan Telestyrelsen med 1 års  

 varsel fastsætte nye vilkår for tilladelsen, jf. § 11.« 4. § 9 affattes således:
 »§ 9. Forskningsministeren fastsætter forud for hvert  

 offentligt udbud nærmere regler for Telestyrelsens udbudsforretning,  

 herunder regler om den samlede afvikling af udbudsforretningen, eventuel  

 anvendelse af en interessetilkendegivelsesrunde forud for den endelige  

 udbudsrunde, forudsætninger for deltagelse i den endelige udbudsrunde,  

 en overordnet tidsplan for det enkelte udbud, og regler for i hvilket omfang  

 udbudsbetingelserne skal forelægges ministeren til godkendelse.
Stk. 2. Forskningsministeren fastsætter nærmere  

 regler om rammerne for udformning af udbudsmateriale, om grundlæggende  

 minimumskrav til de enkelte tilbud og tilbudsgivere, og om kriterier der kan  

 tillægges vægt ved vurdering af tilbud.
Forskningsministeren kan  

 endvidere fastsætte regler for indbyrdes sammenligning af tilbud og for  

 udvælgelse af tilladelsesindehavere.
Der kan blandt andet  

 fastsættes regler om følgende:
 1)	Hvilke typer tilladelser der skal være omfattet af  

 udbudsforretningen.
 2)	Det overordnede formål med udbudsforretningen.
 3)	Minimumskrav og kriterier med sigte på at tilgodese hensynet  

 til kommunikation over landegrænser.
 4)	Tilbudsgivers udbud af ydelser til slutbrugere, herunder rammer for  

 sammenligning af kvalitet af og priser for disse ydelser.
 5)	Tilbudsgivers udbud af samtrafik- og roamingprodukter til andre  

 udbydere af telenet og teletjenester, herunder rammer for sammenligning af  

 kvalitet af og priser for disse ydelser.
 6)	Tilbudsgivers udbud af ydelser med sigte på opfyldelse af  

 bredere samfundsmæssige behov.
 7)	Den tekniske indretning og kvalitet af telenet, samt eventuelle krav  

 til disses udbredelse, herunder eventuelle tidsplaner for udbygning.
8)	At tilbudsgiveren har tilstrækkelig økonomisk og  

 teleteknisk grundlag for at drive de pågældende telenet og  

 -tjenester, og kan sandsynliggøre, at tilbudet kan  

 efterleves.« 5. Efter § 9 indsættes:
»§ 9a.
Hvor der afholdes en indledende  

 interessetilkendegivelsesrunde, jf. § 9, stk. 1, forelægger  

 Telestyrelsen inden den endelige udbudsrunde eller anvendelse af stk. 3,  

 på grundlag af de afgivne interessetilkendegivelser  

 forskningsministeren en indstilling 1)	om eventuel ændring af de enkelte tilladelsers  

 frekvensmæssige størrelse og dermed det samlede antal  

 tilladelser, som der er mulighed for at udstede, i det omfang  

 interessetilkendegivelserne efter Telestyrelsens vurdering indeholder forslag  

 om ændringer i forhold til det foreløbige udbudsmateriale,  

 og 2)	eventuelle andre overordnede spørgsmål, som  

 interessetilkendegivelsen har givet anledning til.
 Stk. 2. På grundlag af Telestyrelsens indstilling  

 fastsætter forskningsministeren de endelige rammer for  

 udbudsforretningen, jf. stk. 1. Forskningsministeren kan ved  

 fastsættelsen af de endelige rammer fravige Telestyrelsens indstilling.  

 På baggrund heraf gennemføres den endelige udbudsrunde, jf. dog  

 stk. 3.
Stk. 3. Konstaterer Telestyrelsen efter forskningsministerens  

 fastsættelse af de endelige rammer efter stk. 2, at den samlede  

 efterspørgsel på radiofrekvenser til den pågældende  

 tjeneste eller det pågældende system ikke er mere omfattende, end  

 at den kan imødekommes inden for det antal tilladelser, der er afsat  

 til gennemførelse af udbudsforretningen, indstilles denne.
Umiddelbart  

 herefter udstedes tilladelser til den eller de parter, der har afgivet en  

 interessetilkendegivelse eller et tilbud.
 Stk. 4. Stk. 3 finder tilsvarende anvendelse efter  

 gennemførelse af en endelig udbudsrunde, hvor der ikke forinden har  

 været afholdt en interessetilkendegivelsesrunde og er fastsat endelige  

 rammer, jf. stk. 2.
Stk. 5. En tilladelsesindehaver til en tilladelse udstedt  

 på baggrund af afholdt udbudsforretning kan anmode Telestyrelsen om, at  

 vilkår, som går videre end, hvad der kan fastsættes i  

 medfør af § 14, stk. 1, jf. stk. 2 og 3 i lov om  

 radiokommunikation og tildeling af radiofrekvenser, ophæves, hvis  

 Telestyrelsen efterfølgende har udstedt tilladelser til samme tjeneste  

 eller samme system/teknologi på baggrund af en indstillet  

 udbudsforretning, jf. stk. 3-4. Telestyrelsen skal efterkomme en  

 anmodning om ophævelse af vilkår og kan i den forbindelse  

 erstatte de ophævede vilkår med lempeligere vilkår i  

 henhold til § 14, stk. 2 og 3 i lov om radiokommunikation og  

 tildeling af radiofrekvenser.« 6. § 11, stk. 2, 2. pkt., affattes  

 således:
»Vilkår fastsat på grundlag af det tilbudte udbud af tjenester  

 som nævnt i § 9, stk. 2, nr. 4-5, vil som hovedregel  

 maksimalt kunne udstrækkes til at gælde i 1 år efter, at  

 tilladelsesindehaveren har nået den i tilladelsen fastsatte udbredelse  

 eller udbygningsgrad.
Vilkår som nævnt i 1. pkt. skal dog minimum  

 gælde i 2 år efter udstedelsen af tilladelsen.« 7. I § 11 indsættes som nye stykker:
»Stk. 3. Stk. 2 finder ikke anvendelse, hvor det samlede  

 antal tilladelser, som udstedes til en bestemt tjeneste eller et bestemt  

 system, sammen med det øvrige udbud af eventuelle konkurrerende  

 tjenester, ikke efter Telestyrelsens skøn sikrer tilstrækkelig  

 konkurrence på det omhandlede område.
Telestyrelsen kan i disse  

 tilfælde fastsætte vilkår for hele tilladelsesperioden.
Stk. 4. På områder, hvor der er fastsat  

 tilladelsesvilkår for hele tilladelsesperioden i medfør af  

 stk. 3, kan Telestyrelsen i løbet af tilladelsesperioden  

 træffe afgørelse om, at vilkårene ophæves.
En  

 ophævelse af vilkårene forudsætter, at den i stk. 3  

 fastsatte periode er forløbet, og at Telestyrelsen skønner, at  

 udviklingen i den samlede konkurrencesituation berettiger dette.« 8. § 18 affattes således:
 »§ 18. Telestyrelsen opkræver hos de  

 tilladelsesindehavere, der har fået udstedt en tilladelse på  

 baggrund af en gennemført udbudsforretning eller på baggrund af  

 en indstillet udbudsforretning, jf. § 9 og § 9a, betaling til  

 dækning af de omkostninger, der er forbundet med Telestyrelsens  

 gennemførelse af interessetilkendegivelsesrunde og eventuelt  

 efterfølgende offentligt udbud, udvælgelse af  

 tilladelsesindehavere, udarbejdelse af tilladelse m.v., med fradrag af gebyr  

 for materiale udleveret i forbindelse med interessetilkendegivelsesrunden,  

 materiale udleveret i forbindelse med den endelige udbudsrunde og indgivelsen  

 af interessetilkendegivelse, jf. § 18a.
Stk. 2. Hvis en part der har afgivet en interessetilkendegivelse  

 eller et tilbud, efter udpegningen som tilladelsesindehaver har fundet sted,  

 vælger at trække sin interessetilkendegivelse eller sit tilbud  

 tilbage, inden Telestyrelsen har meddelt individuel tilladelse, kan parten  

 pålægges at medvirke til betaling af de omkostninger, der er  

 forbundet med Telestyrelsens gennemførelse af  

 interessetilkendegivelsesrunde og eventuelt efterfølgende offentligt  

 udbud, udvælgelse af tilladelsesindehavere, udarbejdelse af tilladelse  

 m.v., med fradrag af gebyr for materiale udleveret i forbindelse med  

 interessetilkendegivelsesrunden, materiale udleveret i forbindelse med den  

 endelige udbudsrunde og indgivelsen af interessetilkendegivelse, jf.  

 § 18a.« 9. Efter § 18 indsættes:
»§ 18a.
Forskningsministeren fastsætter regler om  

 gebyrer for materiale, der udleveres i forbindelse med  

 interessetilkendegivelsesrunde, materiale som udleveres i forbindelse med den  

 endelige udbudsrunde, samt for indgivelse af selve  

 interessetilkendegivelsen.« § 3 Loven træder i kraft den 1. januar 2000.
Bemærkninger til lovforslaget Almindelige bemærkninger Den 8. september 1999 indgik Socialdemokratiet, Det  

 Radikale Venstre, Centrum-Demokraterne, Venstre, Det Konservative Folkeparti  

 og Socialistisk Folkeparti en ny principaftale om de fremtidige sigtelinier  

 for telepolitikken danskernes adgangsbillet til netværkssamfundet.
Det  

 er hensigten, at den nye principaftale skal udgøre grundlaget for en  

 samlet revision af telelovgivningen, der består af en række love  

 af betydning for teleselskabernes udbud af tjenester, indbyrdes  

 samhandelsbetingelser, adgang til at udnytte begrænsede ressourcer som  

 f.eks. telefonnumre og radiofrekvenser, m.v.
Lovrevisionen forudsættes gennemført i denne  

 og den kommende Folketingssamling.
Den første del af lovgivningen med  

 sigte herpå forventes fremsat i februar 2000, anden del i den  

 følgende Folketingssamling.
Som en del af lovrevisionen skal der  

 foretages en grundlæggende gennemskrivning af lov om offentlig  

 mobilkommunikation og lov om radiokommunikation og tildeling af  

 radiofrekvenser.
 Med udgangspunkt i den telepolitiske principaftale blev  

 den samme kreds af forligspartier den 7. oktober 1999 enige om meget hurtigt  

 at iværksætte en række nye frekvensinitiativer.
 Nærværende lovforslag tilsigter, forud for den  

 egentlige lovrevision af de to omhandlede love, gennem en række  

 konkrete ændringer af bestemmelserne i disse, at skabe det  

 regulatoriske grundlag for gennemførelse af disse initiativer.
Den politiske aftale om nye frekvenspolitiske initiativer  

 har som overordnet målsætning at stimulere udbudet af  

 bredbåndstjenester til slutbrugerne, at få skabt reel konkurrence  

 på markedet for abonnentnet (accessnet), og yderligere at stimulere  

 konkurrencen på mobilmarkedet.
Aftalen omfatter tildeling af  

 radiofrekvenser, primært gennem et offentligt udbud af de  

 pågældende frekvensressourcer, til fire konkrete  

 formål.
 De fire offentlige udbud, og de øvrige omhandlede  

 frekvenstildelinger, skal gennemføres på grundlag af  

 bestemmelserne i lov om radiokommunikation og tildeling af radiofrekvenser og  

 lov om offentlig mobilkommunikation.
En gennemførelse af udbudene og de øvrige  

 frekvenstildelinger, i overensstemmelse med den indgåede politiske  

 aftale, forudsætter imidlertid en række ændringer i  

 henholdsvis lov om offentlig mobilkommunikation og lov om radiokommunikation  

 og tildeling af radiofrekvenser.
Baggrunden for lovforslaget, herunder den  

 nuværende markedssituation på telemarkedet, de to telepolitiske  

 aftaler som er omtalt ovenfor, hvordan udbud og frekvenstildelinger i praksis  

 påtænkes gennemført m.v., gennemgås i afsnit B  

 nedenfor.
 På grundlag heraf indeholder afsnit C en samlet  

 oversigt over de konkrete ændringer i de to love, sammenholdt med de  

 nuværende bestemmelser.
 Lovforslaget forudsættes vedtaget til  

 ikrafttræden den 1. januar 2000.
Gældende regler Lovgrundlaget på radiokommunikationsområdet og  

 mobilområdet består af lov nr. 394 af 10. juni 1997 om  

 radiokommunikation og tildeling af radiofrekvenser (frekvensloven), som  

 ændret ved lov nr. 1011 af 23. december 1998, og lov nr. 468 af 12.  

 juni 1996 om offentlig mobilkommunikation (mobilloven), som ændret ved  

 lov nr. 396 af 10. juni 1997. Se nedenfor under afsnit C om indholdet af de  

 bestemmelser i de to love, der konkret berøres af dette  

 lovforslag.
Baggrunden for lovforslaget 1. Markedssituationen i dag En af de afgørende barrierer for udvikling af en  

 sund og selvbærende konkurrencesituation på telemarkedet er det  

 faktum, at ejerskabet over dele af teleinfrastrukturen er stærkt ulige  

 fordelt mellem markedsaktørerne.
 Dette er ikke i sig selv et problem, medmindre der er tale  

 om en ubalance af et omfang, der indebærer, at én udbyder har  

 kontrollen over en afgørende flaskehals-ressource, dvs. over en del af  

 nettet, som er afgørende for muligheden for overhovedet at udbyde  

 tjenester til slutbrugerne, og dermed har mulighed for at hindre konkurrence,  

 eller at dele af markedet er præget af de facto monopol- eller  

 duopol-tendenser.
 Det er en del af den langsigtede målsætning  

 for telepolitikken at søge at minimere sådanne tendenser.
Fastnetmarkedet Som markedssituationen er i dag, er  

 flaskehals-problemstillingen navnlig relevant i forhold til de faste  

 abonnentledninger ud til den enkelte slutbruger (accessnettet), hvor Tele  

 Danmark fortsat har et de facto monopol på ejerskab af infrastrukturen.  

 Det gælder uanset at der eksisterer flere mobilnet, som principielt  

 også kan fungere som accessnet, dog ikke med samme funktionalitet som  

 de faste net, når det gælder f.eks. transport af stærkt  

 båndbredde-krævende tjenester og faciliteter.
Samtidig er det meget omkostningskrævende for en  

 udbyder af telenet eller teletjenester at investere i nedgravning af nye  

 kabelbaserede abonnentnet (f.eks. fiberkabler), og det er derfor generelt  

 ikke for indeværende økonomisk hensigtsmæssigt for  

 selskaberne på markedet at investere heri.
Investeringslysten har  

 også sammenhæng med, hvilke tjenester man kan forvente at  

 sælge til en eller flere slutbrugere på grundlag heraf, og  

 hvilken pris man kan forvente, at slutbrugeren vil betale for de  

 pågældende tjenester.
Muligheden for, på grundlag af en tildeling af  

 radiofrekvenser, at etablere trådløse, frekvensbaserede  

 abonnentnet, der også kan håndtere stærkt  

 båndbredde-krævende tjenester, vil derimod allerede på  

 langt kortere sigt være en hensigtsmæssig løsning for  

 teleselskaberne, idet der vil være tale om en billigere teknologisk  

 løsning, end egentlig nedgravning af nye kabler.
Der er da også  

 allerede betydelig markedsmæssig interesse herfor.
Mobilmarkedet På mobilmarkedet er der allerede i dag en betydelig  

 konkurrence.
Mobilselskaberne (mobilnetselskaber eller  

 tjenesteudbydere) er imidlertid i dag kun i begrænset omfang fokuseret  

 på og i stand til, på grundlag af de eksisterende mobilnet, at  

 levere nye multimedieprodukter, der kræver stor båndbredde og  

 høje hastigheder, til slutbrugerne.
De tidligere gennemførte  

 frekvensudbud (GSM900 og GSM1800), der er grundlaget for de mobilnet, der  

 findes i Danmark i dag, og de udbudskriterier der har været fastsat  

 herfor, har da også kun i begrænset omfang været  

 målrettet mod at sikre et sådant udbud.
Samtidig er der for indeværende en række nye  

 3. generations mobilkommunikationsteknologier på vej, som kan bruges  

 til at udbyde tjenester som nævnt til slutbrugerne.
Det drejer sig om  

 UMTS og andre tilsvarende teknologier, opdatering af GSM-teknologien og andre  

 løsninger.
Udnyttelse af de nye 3. generations mobilteknologier  

 forudsætter, at der tildeles nye frekvenser, der kan bruges til at  

 udnytte disse, til en række mobilnet-selskaber (nye eller allerede  

 eksisterende).
På det eksisterende mobilmarked har det vist sig, at  

 det at kunne tilbyde landsdækning til slutbrugerne, er en  

 væsentlig konkurrenceparameter.
Landsdækning kan opnås  

 enten gennem opbygning af egne net eller gennem roaming-aftaler (aftaler om  

 leje af kapacitet i mobilnet).
Samtidig er det, med den i dag kendte trafikmængde,  

 ikke rentabelt for et mobilnetselskab at udbygge et mobilnet til fuld  

 landsdækning alene med 1800 MHz-frekvenser.
Dette ville bedre kunne  

 betale sig, hvis udbygningen kunne ske på 900 MHz-frekvenser (som  

 kræver færre sendepositioner).
Som nævnt ovenfor kan anvendelse af roaming-aftaler,  

 der giver mulighed for at udnytte kapaciteten og udbygningen i et andet  

 mobilnetselskabs net, for et mobilnetselskab være et alternativ til at  

 udbygge selskabets eget net.
Det faktum, at nogle markedsaktører  

 anvender roaming-aftaler som grundlag for deres tjenesteudbud, giver  

 imidlertid ulige muligheder for at tilbyde landsdækning til en rimelig  

 pris (omkostningerne for de selskaber, der baserer sig på roaming, er  

 for høje, sammenholdt med omkostningerne for de selskaber der anvender  

 eget net). Hertil kommer, at roaming-platformen gør det sværere  

 hurtigt at introducere nye og avancerede produkter og faciliteter, fordi man  

 ikke selv råder over det relevante net og bestemmer, hvordan den  

 teknologiske videreudvikling af dette skal ske.
Der er således i  

 realiteten for indeværende alene to mobilnetselskaber på markedet  

 (nemlig de selskaber, der er tildelt 900 MHz frekvenser), der har optimale  

 muligheder herfor.
 Det vil derfor være relevant, gennem udbud af  

 yderligere 900 MHz frekvenser, at søge at stimulere konkurrencen  

 på det eksisterende mobilmarked yderligere og dermed sætte  

 yderligere pres på prisudviklingen på dette marked.
Mobile tjenester til nød- og beredskabsformål og andre  

 former for specifikke kommunikationsbehov På dette område er situationen i dag den, at  

 der anvendes en række forskellige radiosystemer af de forskellige  

 nød-, sikkerheds- og beredskabsbrugere, transport-selskaber,  

 taxi-selskaber, vognmænd m.v.
Disse radiosystemer, der er opbygget som  

 små adskilte net, er oftest ejet af brugerne selv, har vanskeligt ved  

 at kommunikere indbyrdes, og er ikke digitale.
De kan derfor ikke  

 håndtere en række af de moderne faciliteter, som er relevante,  

 når man anvender informationsteknologi til f.eks. at styre samlede  

 skadesteds-operationer, hvor flere myndigheder er involveret, til at styre en  

 større transportvirksomhed eller lignende.
 Også på dette område er der nye digitale  

 teknologier, som vil kunne løse ovennævnte brugerbehov langt  

 bedre end de nuværende.
2. Den nye telepolitiske principaftale Den nye, generelle telepolitiske principaftale indeholder  

 som nævnt ovenfor en række politisk aftalte sigtelinier for den  

 samlede revision af telelovgivningen.
Dele af aftalen, herunder dels  

 elementer af afsnittet om effektiv udnyttelse af frekvensressourcer, dels de  

 indledende afsnit om det overordnede sigte for, hvordan telereguleringen  

 bør udformes, hvilken udstrækning den bør have og  

 hvornår den bør afvikles, har imidlertid også haft direkte  

 betydning for udformningen af nærværende lovforslag.
Nedenfor  

 gennemgås de punkter i den generelle telepolitiske aftale, der har haft  

 betydning for udformningen af nærværende lovforslag.
2.1. De overordnede telepolitiske målsætninger for  

 frekvenspolitikken (radiokommunikations- og mobillovgivningen) Det konstateres i den telepolitiske principaftale, at der  

 er behov for en justering og udbygning af den overordnede  

 målsætning for frekvenspolitikken og  lovgivningen.
Det er i forlængelse heraf aftalt, at  

 frekvenspolitikken fremover »som overordnet mål (bør) have at  

 sikre det billigste, mest varierede og bredest mulige udbud af  

 kommunikationsmuligheder til flest mulige brugere.
Hvis der er modstrid  

 mellem bredere samfundsmæssige målsætninger som for  

 eksempel sikring af nød- og sikkerhedstjenester, public service m.v.,  

 og fremme af konkurrence, frekvenseffektivitet m.v., bør de  

 overordnede samfundsmæssige mål have forrang.
Hvor der er behov  

 for en indbyrdes prioritering af fremme af reel konkurrence og  

 frekvenseffektivitet, skal der lægges størst vægt på  

 at fremme konkurrence, medmindre frekvensressourcerne til den  

 pågældende type af tjenester er så begrænsede, at  

 tjenesten ikke kan udbydes til alle interesserede brugere.
Heri ligger  

 også, at tjenesten skal kunne udbydes med de funktionaliteter, som  

 brugerne efterspørger, og at en prioritering af konkurrencehensynet  

 ikke må føre til en væsentlig fordyrelse af tjenesten, som  

 ikke er i brugernes interesse.« Det er desuden politisk aftalt, at frekvenspolitikken og  

  lovgivningen skal målrettes med sigte på at »understøtte  

 vækst og innovation og fremme en hurtig udnyttelse af nye teknologiske  

 muligheder«.
Endelig fremgår det af aftalen, at »effektiv  

 konkurrence på mobilmarkedet (skal) gøres til en integreret del  

 af formålet i udbud af frekvenser til etablering af mobilnet.
På  

 kort sigt vil det få betydning for et eventuelt nyt udbud af NMT900  

 frekvenser, og på længere sigt vil det være relevant ved et  

 kommende udbud af frekvenser til UMTS.« 2.2. Adgang for alle til at deltage i udbudsforretninger om  

 frekvensressourcer Af aftaleteksten fremgår endvidere, at det hidtidige  

 princip om, »at alle selskaber vil kunne byde på ledige frekvenser,  

 opretholdes.« Formuleringen skal navnlig ses i sammenhæng med  

 afholdelse af udbudsforretninger vedrørende frekvensressourcer til  

 opbygning af mobilnet, og med eventuelle overvejelser om at udelukke et eller  

 flere selskaber fra at deltage i udbudsforretninger herom, f.eks. med  

 henvisning til, at disse allerede har en stærk markedsposition på  

 mobilmarkedet.
Aftaleteksten udgør således en afvisning af  

 sådanne udbuds-modeller, og en fastholdelse af at alle bør have  

 adgang til på lige fod at deltage i et udbud.
 Dette princip har været styrende for udformningen af  

 de frekvensudbud, som det er hensigten nu at foretage, og for de fremtidige  

 frekvensudbud, der vil kunne gennemføres inden for den nye  

 telepolitiske principaftales rammer.
 Princippet indebærer også, at en udbyder af  

 telenet eller teletjenester, der allerede har tilladelse til en bestemt type  

 frekvensanvendelse, kan deltage i fremtidige udbud af frekvenser til samme  

 type anvendelse.
 Se også nedenfor under gennemgangen af de enkelte  

 frekvensinitiativer, med henblik på en nærmere uddybning af, hvad  

 dette udgangspunkt i praksis indebærer.
2.3. Skærpet pris- og samtrafikregulering, hvor der trods  

 gennemførelse af udbud ikke kan etableres reel konkurrence Endelig fremgår det af aftaleteksten, at »der  

 desuden (bør) sikres mulighed for (pris- og samtrafik-)regulering af  

 den udbyder, der får en de facto monopolstatus inden for  

 frekvensbånd, hvor det på grund af frekvensknaphed ikke er muligt  

 via regulatoriske tiltag at skabe reel konkurrence.« 2.4. Vigtigheden af at få gennemført et FWA-udbud Aftalen siger herom, at »der er enighed om, at det er  

 væsentligt, at både privat- og erhvervsforbrugerne allerede  

 på kort sigt sikres bedre adgang til højhastighedsnet.
Det  

 forudsætter bl.a., at ........, og at der allokeres de  

 nødvendige frekvenser til de trådløse  

 FWA-teknologier.« 2.4. Sigtelinier for, hvornår og i hvilket omfang der bør  

 gennemføres en sektorspecifik regulering af telesektoren Den nye telepolitiske principaftale indeholder endvidere  

 en række sigtelinier for, hvornår og i hvilket omfang der  

 bør ske en sektorspecifik regulering af telemarkedet, henholdsvis  

 hvornår og på hvilke betingelser denne regulering bør  

 afvikles.
Aftalen fastslår, at »parterne er ........  

 enige om, at den sektorspecifikke teleregulering bør afvikles i  

 takt med, at den bliver overflødiggjort af telemarkedets  

 normalisering.
På et telemarked, hvor en sund og afbalanceret  

 konkurrence er slået afgørende igennem, vil der som udgangspunkt  

 alene være behov for regulering, der vedrører sikringen af  

 forsyningspligten og adgangen til begrænsede ressourcer m.v.« Forudsætningerne for en afvikling af den  

 sektorspecifikke regulering vil i henhold til aftalen være:
 1)	At der ikke på nogen del af markedet er tale om, at én  

 udbyder har kontrollen over en afgørende flaskehals-ressource og  

 dermed har mulighed for at hindre konkurrence.
 2)	At ingen dele af markedet er præget af de facto monopol- eller  

 duopol-tendenser.
 3)	At der er en sund og effektiv konkurrence på alle dele af  

 markedet og overfor alle brugergrupper.
 4)	At der til stadighed er så lave og så få  

 adgangsbarrierer som muligt for nye aktører, der ønsker at  

 etablere sig på det danske telemarked.
Aftalen fastslår desuden, at  

 »spørgsmålet om, hvornår det er muligt at fjerne den  

 gældende lovgivnings reguleringer af samtrafik m.v. ikke er en  

 »alt-eller-intet« problemstilling.
Konkurrencen får gradvis mere og  

 mere fodfæste.
Følgelig kan reguleringen på nogle  

 områder lempes eller afvikles, mens udviklingen går mere  

 trægt på andre områder.
To eksempler herpå er i den  

 ene ende af spektret den stadigt mere effektive konkurrence på  

 mobilmarkedet og i den anden ende den fortsat stort set totale mangel  

 på konkurrence på etablering af accessnet.« 3. De konkrete frekvensinitiativer Som nævnt ovenfor, indgik kredsen af forligspartier  

 bag telelovgivningen 7. oktober 1999 en supplerende aftale om en række  

 konkrete frekvensinitiativer.
Aftalen omhandler afsættelse og tildeling  

 af frekvenser på fire konkrete områder.
Hovedparten af de  

 omhandlede frekvenser forudsættes tildelt gennem offentlige udbud, hvor  

 potentielle udbydere vil kunne afgive tilbud om at etablere og drive de  

 pågældende net, og på grundlag heraf udbyde enten  

 teletjenester til slutbrugere, samtrafik- og roamingprodukter til andre  

 udbydere, eller et miks heraf.
 De konkrete frekvensressourcer til de fire initiativer  

 afsættes gennem en række ændringer af frekvensplanen,  

 foretaget efter frekvenslovens procedurer herfor.
 Selve udbudene forudsættes gennemført efter  

 mobil- og frekvenslovens gældende model for sådanne udbud, dvs.  

 såkaldt »beauty contest« regulering, hvor frekvenserne tildeles til de  

 parter, der kommer med det mest attraktive bindende tilbud om, hvordan de  

 efterfølgende vil udnytte de pågældende  

 frekvensressourcer.
 For så vidt angår de dele af  

 frekvensressourcerne, der forudsættes tildelt på andre  

 måder end gennem afholdelse af offentlige udbud, vil tildeling ske  

 på grundlag af frekvenslovens generelle bestemmelser om tildeling af  

 frekvenser og udstedelse af frekvenstilladelser.
På alle de tre ovenfor nævnte punkter  

 (afsættelse af frekvensressourcer, afholdelse af offentlige udbud, og  

 tildeling af konkrete enkelttilladelser), er der dog behov for visse  

 tilpasninger af det gældende lovgrundlag, for at de fire  

 frekvensinitiativer kan gennemføres som beskrevet i den politiske  

 aftale om disse.
Nedenfor gennemgås de fire frekvensinitiativer, og det  

 beskrives hvordan disse i praksis forudsættes gennemført.
I det  

 efterfølgende afsnit C gennemgås de konkrete ændringer i  

 det gældende lovgrundlag, som er en forudsætning herfor.
Det er i gennemgangen af de fire frekvensinitiativer  

 nedenfor kun helt overordnet angivet, hvilke konkrete frekvensressourcer, der  

 vil blive anvendt til de enkelte initiativer.
Der er således også  

 en række konkrete frekvensmæssige forudsætninger for og  

 overvejelser i relation til de enkelte udbud, som ikke er beskrevet i  

 lovbemærkningerne.
Disse er detaljeret beskrevet i de underliggende  

 udredninger og redegørelser om de fire initiativer, som er udarbejdet  

 af Telestyrelsen.
Når disse konkrete forudsætninger og  

 overvejelser ikke er nævnt i lovbemærkningerne, ligger der ikke  

 heri, at der ikke, så vidt det er muligt, vil blive taget hensyn til de  

 pågældende forhold.
Når det i lovbemærkningerne kun helt  

 overordnet er angivet, hvilke frekvensressourcer der er tale om, skyldes det  

 derimod, at den konkrete afsættelse af de pågældende  

 frekvensressourcer ikke sker gennem lovforslaget og dettes  

 bemærkninger, men via de efterfølgende konkrete ændringer  

 af frekvensplanen, som skal ske på grundlag af lovbestemmelserne om,  

 hvordan dette kan ske.
Se også afsnit C om lovbestemmelserne herfor, og  

 de begrænsede ændringer det er hensigten at foretage i disse.
3.1. Etablering af trådløse abonnentnet Det første af de fire frekvensinitiativer handler  

 om iværksættelse af et offentligt udbud af radiofrekvenser, der  

 kan anvendes til etablering af trådløse abonnentnet (accessnet).  

 Dette kaldes også FWA (FWA: Fixed Wireless  

Access). Udbudet skal stimulere etableringen af et konkurrencedrevet  

 marked for abonnentforbindelser, hvor flere udbydere af telenet eller  

 teletjenester, baseret på en tildeling af frekvenser som nævnt,  

 etablerer og udbyder trådløse abonnentnet, der kan  

 håndtere nye og avancerede tjenester og faciliteter, der kræver  

 stor båndbredde og høj hastighed.
Sigtet hermed er at sikre slutbrugerne ægte  

 valgfrihed mellem flere udbydere af adgangsvejen til nettet   og dermed til  

 netværkssamfundet.
Det indebærer samtidig, at det er en  

 integreret del af formålet med dette frekvensudbud at bryde op på  

 den nuværende markedssituation, hvor der alene er ét  

 teleselskab, der ejer abonnentnet   og dermed én udbyder af  

 infrastruktur på delmarkedet for accessnet, der kan fungere som  

 transportinfrastruktur for bredbåndstjenester.
Ønsket er at få etableret en eller flere  

 udbydere af infrastruktur-ydelser på dette specielle område.  

 Hvorvidt de pågældende samtidig ønsker selv at fungere som  

 udbydere af teletjenester til slutbrugerne, eller alene som  

 infrastrukturudbydere til andre teleselskaber, er i den forbindelse af mindre  

 betydning.
Det afgørende er at få etableret en eller flere  

 åbne infrastruktur-platforme, der kan bruges af flere udbydere af  

 telenet eller teletjenester parallelt.
 Ønsket er samtidig at få skabt en række  

 infrastruktur-platforme med en båndbredde og en hastighed, der  

 gør, at de er velegnede som grundlag for udbud ikke blot af de i dag  

 kendte teletjenester, men også for et øget udbud af nye  

 datatjenester til f.eks. hurtigt internet, hjemmearbejdspladser og  

 multimedietjenester.
Det planlagte udbud af frekvenser til FWA skal  

 således både styrke mulighederne for at sikre ægte  

 valgfrihed for slutbrugerne mellem flere forskellige udbydere af  

 abonnementsløsninger/adgangsveje til nettet, og øge  

 mulighederne for at imødekomme en voksende efterspørgsel efter  

 højhastighedsforbindelser og bredbåndstjenester.
Der er en klar  

 markedsmæssig efterspørgsel efter at få frekvenser, der  

 kan anvendes til FWA, bragt i spil.
Der er i dag en række ledige frekvenser, der kan  

 anvendes til etablering af trådløse abonnentnet (FWA). Hensigten  

 er at udbyde disse frekvenser i et åbent og ikke-diskriminerende udbud,  

 hvor alle (både eksisterende og potentielle markedsaktører  

 på telemarkedet) har adgang til på lige fod at afgive tilbud.
Der  

 vil herunder også blive mulighed for, at konsortier af flere selskaber  

 kan byde.
 Udbudet forudsættes afviklet over to runder  

 (indledende interessetilkendegivelsesrunde og endelig udbudsrunde), på  

 samme måde som f.eks. det tidligere DCS1800 udbud.
 Med sigte på opfyldelse af de ovenfor nævnte  

 telepolitiske målsætninger for dette udbud, vil følgende  

 kriterier være centrale for udvælgelsen af de tilbudsgivere, som  

 tildeles frekvensressourcer:
 Den samlede samfundsnytte af det enkelte tilbud vurderet  

 med udgangspunkt i:
 1)	Det tilbudte nets udbredelse inden for tilladelsens område  

 (kan være landsdækkende eller regional).
 2)	Hvilke infrastrukturydelser   og dermed samtrafikplatforme - det er  

 hensigten at tilbyde på telemarkedet (tilbud udover hvad man  

 måtte være forpligtet til efter gældende  

 samtrafiklovgivning). Dette element omfatter bl.a.:
 Priser for de pågældende »samtrafik-produkter«.
 Den tekniske platform der tilbydes (med vægt på bl.a.  

 åbenhed, robusthed, åbne grænseflader over for andre net og  

 ud imod slutbrugeren samt nettets evne til at fungere som bæretjeneste  

 for en lang række avancerede tjenester og faciliteter, som udbydes af  

 flere udbydere (f.eks. tilgængelig IN-platform)).
 Der vil derimod som udgangspunkt ikke blive lagt  

 vægt på, hvilke slutbrugerprodukter infrastruktur-ejeren  

 eventuelt måtte ønske selv at udbyde.
 Med hensyn til nye og innovative tjenester, herunder  

 især bredbåndstjenester, vil der i udbudet blive lagt vægt  

 på at sikre en samlet infrastrukturplatform, der muliggør udbud  

 af en række nye og avancerede bredbåndstjenester.
 Den endelige regulering af udbuds- og  

 udvælgelseskriterier, inklusive minimumskrav til de tilbud der afgives,  

 vil ske i den bekendtgørelsesproces, som ligger efter vedtagelsen af  

 lovforslaget, samt i forbindelse med udformningen af selve udbudsmaterialet.  

 I bekendtgørelsesreguleringen af udbuds- og  

 udvælgelseskriterierne vil bl.a. indgå en række lavere  

 prioriterede kriterier, svarende til de i DCS1800 udbudet anvendte (m.h.p.  

 sikring af økonomisk formåen, teknisk kompetence m.v.) og en  

 række minimumskrav til f.eks. udbredelse/udbygning og økonomisk  

 soliditet.
Udbudet vil som nævnt ovenfor komme til at  

 foregå i to runder.
Interessetilkendegivelsesrunden vil bl.a. sigte  

 på at få afdækket, hvor store frekvensressourcer der er  

 behov for at afsætte til hver enkelt tilladelse, og om der er  

 størst interesse for landsdækkende eller regionale tilladelser.  

 Udgangspunktet for interessetilkendegivelsesrunden vil være en  

 frekvensfordeling, der muliggør tildeling af i alt 8  

 landsdækkende eller et større antal regionalt opdelte  

 FWA-tilladelser.
Interessetilkendegivelsesrunden vil også vise, om der  

 er et så stort behov for tilladelser, at der i sidste ende skal  

 gennemføres et udbud.
Hvis efterspørgslen efter frekvenser til FWA ikke  

 kan dækkes i de umiddelbart anvendelige frekvensbånd, kan der ske  

 inddragelse af yderligere frekvensressourcer jf. § 10 i den  

 gældende frekvenslov.
Dette vil indebære, at anden udnyttelse af  

 båndene skal fjernes/omlægges, og at der senere skal  

 gennemføres endnu en udbudsrunde.
I 10 GHz-båndet er der tale om  

 eksisterende frekvenstilladelser til mobile videoforbindelser, og i 40 GHz  

 båndet er der i dag afsat frekvenser til broadcast-formål.
3.2. Nye bredbåndstjenester på mobilmarkedet Det andet af de aftalte frekvensinitiativer handler om  

 iværksættelse af et offentligt udbud af radiofrekvenser med sigte  

 på at stimulere udnyttelsen af nye teknologier på mobilmarkedet  

 (de nye 3. generations mobilsystemer, som f.eks.
UMTS, Universal  

Mobile Telecommunications System). Dette skal bl.a.  

 fremme et bredt, avanceret og billigt udbud af mobile bredbånds- og  

 højhastighedstjenester til slutbrugere.
Det skal forud for gennemførelsen af udbudet  

 afklares endeligt, hvilke frekvensressourcer der skal indgå heri.
Dette  

 vil ske med udgangspunkt i Telestyrelsens redegørelse om 3.  

 generations mobilsystemer.
Det skal i den forbindelse også afklares, om  

 det alene er de umiddelbart tilgængelige (ledige) frekvensressourcer,  

 der skal indgå heri, eller om der tillige skal indgå  

 frekvensressourcer, som inden for en nærmere angivet tidsramme kan  

 forventes frigivet til 3. generations mobilsystemer.
En mindre del af de  

 mulige frekvenser forudses anvendt til DECT-lignende systemer, hvortil der  

 vil være generel adgang (dvs. at denne del af frekvensressourcerne kan  

 anvendes, uden at dette kræver forudgående tildeling af en  

 individuel tilladelse).
Hensigten er dog at udbyde langt størsteparten af  

 de pågældende frekvenser i et åbent og ikke-diskriminerende  

 udbud, hvor alle (både eksisterende og potentielle  

 markedsaktører på mobilmarkedet) har adgang til på lige  

 fod at afgive tilbud.
Der vil herunder også blive mulighed for, at  

 konsortier af flere selskaber kan byde.
 Udbudet forudsættes afviklet over to runder  

 (indledende interessetilkendegivelsesrunde og endelig udbudsrunde), på  

 samme måde som f.eks. det tidligere DCS1800 udbud.
 Med sigte på opfyldelse af de ovenfor nævnte  

 telepolitiske målsætninger for dette udbud, vil følgende  

 kriterier være centrale for udvælgelsen af de tilbudsgivere, som  

 tildeles frekvensressourcer:
 Den samlede samfundsnytte af de enkelte tilbud, vurderet  

 med udgangspunkt i hvilke fordele disse giver slutbrugerne m.h.t.:
 1)	Udbud af nye og avancerede tjenester/faciliteter (de tilbudte  

bredbånds- og højhastighedstjenester og prisen herfor  

 (slutbrugerprodukter)).
 2)	Forøget konkurrencedrevet pres på det samlede  

 mobilmarked (kan bl.a. omfatte eventuelle tilbud om frivillig  

 sikring af samtrafik- og roaming-adgang for andre udbydere, herunder  

 attraktiv adgang for et bredt udbud af tjenesteudbydere, samt prisen herfor  

 (tilbud ud over, hvad man måtte være forpligtet til efter  

 gældende samtrafiklovgivning), samt andre faktorer, der samlet styrker  

 det konkurrencedrevne pres på mobilmarkedet.
Udbudsforretningen vil blive udformet, så det er  

 muligt at afgive flere former for tilbud.
Man kan vælge at afgive et  

 tilbud alene baseret på slutbrugerprodukter og  priser (punkt 1  

 ovenfor), baseret på en kombination af slutbruger- og  

 samtrafikprodukter og  priser (punkt 1 og 2 ovenfor), eller baseret alene  

 på samtrafikprodukter og  priser (punkt 2 ovenfor).
Dette nødvendiggør, at der etableres en  

 gennemsigtig mekanisme for sammenligning af de ovenfor nævnte tilbud.  

 Telestyrelsen vil med sigte herpå blive pålagt at udarbejde og i  

 udbudsmaterialet offentliggøre en omregningsfaktor mellem de to typer  

 priser.
Dvs. at en tilbudt samtrafikpris skal være xx % lavere end en  

 tilbudt slutbrugerpris, for at det anses for sandsynliggjort, at denne  

 samtrafikpris vil være fordelagtig for slutbrugerne.
Differencen (de xx  

 %) skal sikre en margin, som tjenesteudbyderne (der også kan være  

 andre mobilnetselskaber) kan bruge til at bygge et produkt op over  

 »ovenpå samtrafikprisen«.
 Det overordnede og styrende kriterium, herunder også  

 for den indbyrdes prioritering af de to ovenfor nævnte punkter, vil  

 være slutbrugernes interesser.
 Kriterierne for evalueringen af de indkomne tilbud vil med  

 andre ord blive målrettet på at sikre slutbrugerne adgang til et  

 bredt og varieret udbud af bredbånds- og højhastighedstjenester,  

 leveret af et effektivt, konkurrencedrevet marked.
3. generations mobilsystemerne rummer langt bedre  

 muligheder for en klar teknisk og driftsmæssig adskillelse mellem selve  

 net-ydelsen, og de tjenester til slutbrugere, der tilvejebringes på  

 grundlag heraf, end 2. generations mobilsystemerne.
Det betyder også  

 langt bedre muligheder for at etablere klare og operationelle  

 grænseflader mellem de aktører, der både driver net og  

 udbyder tjenester til slutbrugere, og de aktører, der alene  

 ønsker at udbyde tjenester, men ikke selv ønsker at opbygge et  

 mobilnet.
Det faktum, at den tekniske udformning af 3. generations systemerne  

 i langt højere grad er målrettet imod at give adgang også  

 for »rene« tjenesteudbydere, vil give disse styrkede muligheder for at  

 udvikle egne tjenester og produkter, sammenholdt med, hvad der er muligt i 2.  

 generationssystemerne.
 Dette tekniske særpræg ved 3.  

 generationsteknologierne kan anvendes som et middel til at fremme en mere  

 bredt funderet konkurrence på markedet for bredbåndstjenester med  

 heraf følgende øget valgfrihed for slutbrugeren samt  

 øget incitament til udvikling af innovative produkter til lave priser  

 til gavn for slutbrugerne.
Også for så vidt angår dette udbud vil  

 den endelige regulering af udbuds- og udvælgelseskriterier, inklusive  

 minimumskrav til de tilbud der afgives, ske i den  

 bekendtgørelsesproces, som ligger efter vedtagelsen af lovforslaget,  

 samt i forbindelse med udformningen af selve udbudsmaterialet.
Se i  

 øvrigt beskrivelsen ovenfor i afsnit 3.1.
Udbudet vil som nævnt ovenfor komme til at  

 foregå i to runder.
Udgangspunktet for interessetilkendegivelsen vil  

 være 4 landsdækkende tilladelser.
Interessetilkendegivelsesrunden vil bl.a. sigte på  

 at få afdækket interessen for at få tildelt frekvenser til  

 etablering af 3. generations mobilsystemer, og dermed endelig  

 fastlæggelse af antal og den frekvensmæssige størrelse af  

 de enkelte tildelinger.
Heri vil også indgå en afdækning  

 af, hvordan antallet af tilladelser påvirker prisniveau, produktudbud  

 m.v. overfor slutbrugerne.
Samtidig vil interessetilkendegivelsesrunden vise,  

 om der er interesse for regionale tilladelser.
 3.3. Umiddelbar styrkelse af konkurrencen på mobilmarkedet:
Det tredje af de aftalte frekvensinitiativer har til  

 formål allerede på kort sigt at styrke konkurrencen på  

 mobilmarkedet og herigennem sikre slutbrugerne et forbedret udbud af  

 mobiltjenester både m.h.t. pris og kvalitet.
Dette skal ske gennem et  

 offentligt udbud af yderligere radiofrekvenser til etablering af GSM900 og  

 GSM1800 mobilinfrastruktur (GSM: Global System for  

Mobile Communications).
Der er her tale om et udbud af frekvenser på to  

 områder, hvor der allerede tidligere er afholdt offentligt udbud og  

 tildelt radiofrekvenser til etablering af henholdsvis 2 GSM900 mobilnet og 4  

 GSM1800 mobilnet.
Disse net er i dag etableret.
GSM900 nettene er fuldt ud  

 udbyggede, mens GSM1800 nettene er under opbygning.
Alle de  

 pågældende mobilnetselskaber udbyder i dag mobiltjenester til  

 slutbrugerne, og har gjort det i nogen tid.
Hensigten er at udbyde de pågældende  

 frekvenser i et åbent og ikke-diskriminerende udbud, hvor alle  

 (eksisterende GSM-tilladelsesindehavere, GSM1800 tilladelsesindehavere eller  

 selskaber, der ikke i dag har en tilladelse til opbygning af mobilnet) har  

 adgang til på lige fod at afgive tilbud.
Der vil herunder også  

 blive mulighed for, at konsortier af flere selskaber kan byde.
 Af bemærkningerne til forslaget til lov om offentlig  

 mobilkommunikation (fra 1996), der dannede grundlaget for udbud af  

 radiofrekvenser til de 4 eksisterende GSM1800 mobilnet, fremgik, at  

 »frekvensknaphed for NMT, ...... og GSM(900) medfører, at yderligere  

 udstedelse af tilladelser (til opbygning af GSM900 net) ville være i  

 modstrid med opfyldelse af den overordnede målsætning om at sikre  

 brugerne billige mobiltjenester af høj kvalitet, blandt andet fordi  

 der herved ville være forringede muligheder for en effektiv  

 frekvensudnyttelse.« Det fremgår endvidere af lovbemærkningerne,  

 at »På grund af frekvensknaphed vil det stride mod princippet om  

 sikring af så effektiv frekvensudnyttelse som muligt at foretage  

 offentligt udbud af yderligere tilladelser til GSM-net«, end de to GSM900  

 tilladelser, der blev udstedt i 1991.
Med hensyn til GSM1800 radiofrekvenserne blev der i 1996  

 gennemført et udbud af 4 »frekvens-portioner«.
Der er ikke i  

 lovbemærkningerne angivet nogen nærmere vurdering af, om dette  

 antal tilladelser, set udfra mobilmarkedets samlede forretningsmæssige  

 potentiale, anses for det optimale på kort eller langt sigt.
Der er siden 1996 sket en betydelig markedsmæssig og  

 teknologisk udvikling på mobilområdet, som har ændret en  

 række af de forudsætninger, der lå til grund for den  

 vurdering, som dengang fremgik af lovbemærkningerne vedr.
GSM900.  

 Hertil kommer, at der i dag foreligger en række erfaringer med  

 konkurrenceudviklingen på mobilmarkedet i den situation, hvor flere  

 markedsaktører kommer ind på markedet successivt.
 Erfaringerne, såvel fra det danske marked som fra en  

 række udenlandske markeder, hvor der er sket tildeling af frekvenser  

 til mobilnet i flere tempi, viser klart at de selskaber, der kommer sidst ind  

 på markedet, som udgangspunkt har et konkurrencemæssigt  

 handicap.
Om det danske marked »kan bære« endnu et  

 mobilnetselskab vil således i praksis kunne afklares gennem et udbud af  

 supplerende 900 og 1800 MHz frekvenser.
Det kan således vise sig, at  

 ingen selskaber byder på at blive »5. mobilnetselskab«, fordi man ikke  

 er i stand til at opstille en fornuftig forretningsstrategi for et  

 sådant selskab.
Det kan også tænkes, at der indkommer  

 tilbud fra en potentiel 5. tilladelsesindehaver, men at tilbud, afgivet af et  

 eller flere af de bestående selskaber, om udnyttelse af de samme  

 frekvensressourcer, er mere attraktive.
 Det forekommer derfor både hensigtsmæssigt og  

 fuldt forsvarligt  uanset lovbemærkningerne fra 1996 - at anvende netop  

 udbudsinstrumentet til bl.a. at få afprøvet, hvorvidt der er  

 markedsmæssig interesse for som en eventuel 5. markedsdeltager at komme  

 ind på det danske mobilmarked, med de konkurrencemæssige handicap  

 og muligheder, dette vil indebære, eller om de pågældende  

 frekvensressourcer udnyttes bedre, ved at tildele disse til flere af de  

 eksisterende mobilnetselskaber.
Allerede den i 1996 vedtagne mobillov giver i  

 øvrigt en potentiel yderligere udbyder af mobilkommunikationsnet  

 på det danske marked ret til, til enhver tid at anmode Telestyrelsen om  

 at igangsætte et fornyet udbud af frekvenser til en tidligere udbudt  

 teknologi, hvor der fortsat er tilstrækkelige ledige frekvensressourcer  

 til etablering af yderligere net.
Muligheden for at bringe ledige frekvenser  

 i spil, og derved få introduceret et 5. mobilnet, har således  

 foreligget siden 1996. Også frekvensloven bygger på den  

 grundlæggende forudsætning, at alle frekvensressourcer bør  

 udnyttes.
Heraf følger også, at der ikke for nogen  

 tilladelsesindehaver   på mobilområdet eller andre områder,  

 hvor man har fået tilladelse til at udnytte en frekvensressource - er  

 sikkerhed for, at der ikke efterfølgende gennemføres yderligere  

 udbud og udstedes yderligere tilladelser inden for den pågældende  

 teknologi.
Dette kan også ske i selve tilladelsesperioden.
Navnlig dette udbud illustrerer også, at uanset at  

 alle har mulighed for på lige fod at deltage i et udbud, kan  

 mulighederne for at vinde dette være forskellige, afhængigt at  

 den enkelte bydendes udgangspunkt.
Nogle selskaber kan have den fordel, at de  

 allerede ejer mobilinfrastruktur, evt. inden for samme teknologi, og dermed  

 har forøgede muligheder for at afgive attraktive tilbud baseret  

 på stordriftsfordele, andre kan have den fordel, at tildeling af en  

 tilladelse til den pågældende styrker den langsigtede  

 konkurrenceudvikling og spreder ejerskabet til mobilnettene på  

 markedet, og dermed gavner forbrugerne m.h.t. konkurrencedrevet pres på  

 det samlede mobilmarked m.v.
 Med hensyn til de frekvensressourcer, der danner grundlag  

 for udbudet, har Tele Danmark for det første givet tilsagn om, efter  

 en nærmere fastlagt køreplan, frivilligt at afgive de 900  

 MHz-frekvenser, der i dag anvendes til det analoge 1. generations mobilsystem  

 NMT900. Køreplanen indebærer, at der kan afgives 2x2,4 MHz pr.  

 1. juli 2000, at der ikke afgives yderligere frekvenser før 1. marts  

 2002, og at de resterende 2x3,2 MHz afgives 1. marts 2002, idet selskabet dog  

 har mulighed for at bevare 2x2,0 MHz til 31. oktober 2002, såfremt der  

 er kundegrundlag herfor.
Hertil kommer en række frekvenser i det  

 såkaldte E-GSM-bånd.
Dette frekvensbånd ligger i umiddelbar  

 forlængelse af P-GSM-båndet, som danner grundlag for bl.a. de  

 nuværende GSM900 tilladelser.
Disse frekvenser er internationalt  

 tildelt til anvendelse af E-GSM, og frekvenserne er i overensstemmelse hermed  

 i den danske allokeringstabel afsat til samme formål.
Hovedparten af  

 disse frekvenser er i dag ikke bragt i anvendelse og vil kunne bringes i spil  

 i samspil med de frigjorte NMT900-frekvenser.
 Hertil kommer, at der er tilstrækkelige ledige 1800  

 MHz frekvenser til at udbyde endnu en tilladelse til opbygning af et GSM  

 mobilnet baseret på 1800 MHz frekvenser.
 Udbudet vil blive gennemført over to runder  

 (indledende interessetilkendegivelser og endelig udbudsrunde) på samme  

 måde som f.eks. det tidligere DCS1800 udbud.
 Med sigte på opfyldelse af de ovenfor nævnte  

 telepolitiske målsætninger med udbudet vil følgende  

 udbuds- og udvælgelseskriterier være centrale:
 Den samlede samfundsnytte af de enkelte tilbud vurderet  

 med udgangspunkt i, hvilke fordele disse giver slutbrugerne m.h.t.:
 1)	Udbud af tjenester/faciliteter (de tilbudte tjenester og prisen  

 herfor (slutbruger-produkter)).
 2)	Forøget konkurrencedrevet pres på det samlede  

 mobilmarked (kan bl.a. omfatte eventuelle tilbud om frivillig sikring af  

 samtrafik- og roaming-adgang for andre udbydere, herunder attraktiv adgang  

 for et bredt udbud af tjenesteudbydere, samt prisen herfor (tilbud ud over,  

 hvad man måtte være forpligtet til efter gældende  

 samtrafiklovgivning) samt andre faktorer, der samlet styrker det  

 konkurrencedrevne pres på mobilmarkedet).
 Udbudsforretningen vil i lighed med den ovenfor beskrevne  

 udbudsforretning vedrørende frekvenser til 3. generations mobilnet  

 blive udformet, så det er muligt at afgive flere former for tilbud  

 (tilbud alene baseret på slutbrugerprodukter og  priser, baseret  

 på en kombination af slutbruger- og samtrafikprodukter og  priser eller  

 baseret alene på samtrafikprodukter og  priser). Se ovenfor i afsnit  

 3.2. for så vidt angår den nærmere beskrivelse af, hvordan  

 de respektive tilbud forudsættes sammenlignet.
M.h.t. udbudet af GSM1800 og GSM900 frekvenser  

 gælder som beskrevet ovenfor desuden, at dette udbud sker på et  

 marked, hvor der allerede tidligere er tildelt tilladelser til udnyttelse af  

 frekvenser til opbygning af sådanne net.
Det rejser det  

 spørgsmål, om de tilladelsesindehavere, der råder over  

 sådanne net, bør have mulighed for at inddrage disse i  

 udbudsforretningen, og hvilken vægt tilbud herom i givet fald  

 bør have.
Der kan være tale herom, dels i forbindelse med tilbud  

 om et bestemt udbud af produkter og priser til slutbrugere, dels i  

 forbindelse med tilbud om et bestemt udbud af samtrafikprodukter og priser  

 herfor.
I den førstnævnte situation, dvs. hvor der er  

 tale om tilbud om et bestemt udbud af produkter til slutbrugere og en bestemt  

 pris herfor, er der ikke telepolitisk nogen begrundelse for at tillægge  

 det vægt, at en udbyder eventuelt tilbyder at give adgang til samme  

 produktudbud og prisniveau på sit eksisterende net.
Det samlede  

 konkurrencepres på markedet vil således under alle  

 omstændigheder indeholde stærke incitamenter til, at dette sker,  

 idet udbyderen alternativt vil opleve, at eksisterende kunder insisterer  

 på at blive overflyttet til det nye tjenesteudbud på det nye  

 net.
I den anden situation, hvor der er tale om tilbud om et  

 bestemt udbud af roaming- og samtrafikprodukter og priser herfor, kan det  

 derimod være meget relevant at give tilbudsgiverne mulighed for at  

 tilbyde, at disse vilkår også kommer til at gælde for  

 eksisterende, veludbygget infrastruktur.
Det vil således gøre  

 tilbud herom langt mere attraktive, hvis de ikke alene omfatter den nye  

 infrastruktur, som det er hensigten at opbygge, hvis et selskab får  

 tildelt de omhandlede frekvenser, men tillige omfatter den eksisterende  

 mobilinfrastruktur, som selskabet råder over.
Samtidig kan det ikke,  

 som for slutbrugerpriserne, forventes at markedsudvikling og konkurrencepres  

 automatisk vil sikre en sådan afsmitning af de tilbudte vilkår og  

 priser på den eksisterende infrastruktur.
Udbudsmaterialet og  

 bekendtgørelserne herom bør derfor give mulighed for at afgive  

 tilbud herom, såfremt man ønsker dette.
Ved sammenligning af forskellige tilbud om samtrafik, der  

 omhandler net med umiddelbart forskellig fysisk udstrækning, bør  

 prisen uanset ovennævnte være den væsentligste parameter  

 for indbyrdes sammenligning af tilbudene.
Det vil dog også være  

 nødvendigt at se på den udbygning, som de omfattede net har.
En  

 lav roaming/samtrafikpris, kombineret med ringe eller ingen umiddelbar  

 dækning og langsom udbygning, er således ikke nødvendigvis  

 bedre end en lidt højere pris kombineret med fuld dækning  

 umiddelbart.
Afvejningen heraf vil skulle indgå i den samlede vurdering  

 af, hvilken effekt tilbudene hver især har på  

 konkurrenceudviklingen på mobilmarkedet på kort og langt sigt.  

 Heri vil også som et delelement indgå, hvilken spredning af  

 ejerskabet til infrastrukturen på mobilområdet, som samlet vil  

 være resultatet af udbudsforretningen.
Retningslinier for den indbyrdes  

 sammenligning at forskellige typer tilbud skal fastsættes i  

 udbudsbekendtgørelsen for de pågældende udbud.
Også for så vidt angår dette udbud vil  

 den endelige regulering af udbuds- og udvælgelseskriterier, inklusive  

 minimumskrav til de tilbud der afgives, ske i den  

 bekendtgørelsesproces, som ligger efter vedtagelsen af lovforslaget,  

 samt i forbindelse med udformningen af selve udbudsmaterialet.
Se i  

 øvrigt beskrivelsen ovenfor i afsnit 3.1.
Udbudet vil som nævnt ovenfor komme til at  

 foregå i to runder.
Udgangspunktet for interessetilkendegivelsen vil  

 være 3 landsdækkende tilladelser, heraf 2 inden for 900 MHz  

 frekvenserne, og 1 inden for 1800 MHz frekvenserne.
Interessetilkendegivelsesrunden vil bl.a. sigte på  

 at få afdækket interessen for at få tildelt frekvenser i  

 henholdsvis 1800 MHz-, P-GSM og E-GSM frekvensbåndet og dermed endeligt  

 fastlægge antal og den frekvensmæssige størrelse af de  

 enkelte tildelinger.
Heri vil også indgå en afdækning af,  

 hvordan antallet af tilladelser påvirker prisniveau, produktudbud m.v.  

 overfor slutbrugerne.
Der vil som nævnt blive tale om et kombineret udbud  

 af 900 MHz og 1800 MHz frekvenser, dog således at der som udgangspunkt  

 udbydes 2 tilladelser inden for det førstnævnte  

 frekvensbånd, og 1 tilladelse inden for det sidstnævnte.
Udbudet  

 vil blive udformet sådan, at der er mulighed for at byde på den  

 ene eller den anden type frekvenser eller på begge typer med angivelse  

 af prioritering af, hvad der primært ønskes tildelt.
Vurderingen  

 af tilbudene vil ske uafhængigt, således at tilbudene til 900 MHz  

 vurderes for sig, og tilbudene til 1800 MHz vurderes for sig.
3.4. Mobile tjenester til nød- og beredskabsformål og  

 andre former for specifikke kommunikationsbehov Som det fjerde frekvenspolitiske initiativ er det  

 hensigten gennem tildeling af radiofrekvenser til etablering af digitale,  

 mobile tjenester, der er skræddersyet til nød- og  

 beredskabskommunikation og andre former for specifikke kommunikationsbehov,  

 at sikre forbedrede kommunikationsmuligheder for bl.a. beredskabsmyndigheder  

 i nød- og krisesituationer, men også for f.eks.  

 transportvirksomheder, forsyningsvirksomheder m.v.
En af de relevante teknologier med sigte herpå er  

 den såkaldte TETRA-teknologi (TErrestrial Trunked  

RAdio). Sigtet med det fjerde frekvenspolitiske initiativ er at sikre  

 mulighed for, at denne teknologi kan tages i brug i Danmark.
Der vil dog  

 samtidig være tale om en række teknologineutrale  

 frekvenstildelinger, hvor frekvenserne både vil kunne udnyttes ved  

 hjælp af TETRA-teknologi, og ved hjælp af andre teknologier med  

 tilsvarende funktionaliteter og faciliteter.
De fremtidige brugere af radiosystemer baseret på  

 TETRA-teknologien og de tilsvarende teknologier anvender i dag radiosystemer  

 baseret på analog teknologi.
Der er desuden tale om mindre, brugerejede  

 radiosystemer baseret på forskellige radioteknologier, som kun i  

 begrænset omfang kan kommunikere indbyrdes.
 Et skift til TETRA-teknologien og de tilsvarende  

 teknologier skaber bl.a. mulighed for opbygning af én  

 landsdækkende nød- og beredskabsinfrastruktur, for at alle  

 beredskabsorganisationer i Danmark kan tale med hinanden på et  

 ulykkessted (baseret på samme radioteknologi), og for anvendelse af  

 forskellige former for IT-redskaber ved styring af større nød-  

 og beredskabsopgaver.
 TETRA-teknologien og de tilsvarende teknologier vil  

 desuden kunne anvendes til at sikre forbedrede kommunikationsmuligheder for  

 en række erhvervsmæssige brugere som f.eks.  

 transportvirksomheder, vognmænd og taxiselskaber.
Der er i dag en række frekvenser til rådighed,  

 der vil kunne anvendes til udnyttelse af TETRA-teknologien og de tilsvarende  

 teknologier, herunder bl.a. et frekvensbånd til nød- og  

 beredskabsformål, som forventes at blive fælleseuropæisk  

 (dvs. at samme frekvensbånd afsættes til samme formål i  

 hele Europa). Til andre formål end nød og beredskab (civile) er  

 der på nuværende tidspunkt ledige frekvenser i to  

 frekvensbånd.
Der vil desuden kunne frigøres yderligere  

 frekvenser hertil, herunder i 450 - 470 MHz frekvensbåndet.
 Sigtet er, gennem en række forskellige former for  

 frekvenstildeling, at tilgodese flest mulige af de forskellige  

 brugerinteresser, der knytter sig til udnyttelse af TETRA-teknologien og de  

 tilsvarende teknologier (forskellige ønsker m.h.t. landsdækning,  

 prisstruktur, fremme af et konkurrencedrevet pres på etableringspris og  

 slutbrugerpriser, tjenester og faciliteter der udbydes, mulighed for at  

 fungere som egen tjenesteudbyder (med brug for særlige faciliteter),  

 rådighed over eget net, tidsmæssige ønsker til, hvor  

 hurtigt nettene ønskes etableret m.v.).
Flertallet af nød- og beredskabsbrugere (bredt  

 defineret) har især lagt vægt på, at der forholdsvis  

 hurtigt opbygges et landsdækkende net i beredskabsbåndet, som  

 opfylder de særlige beredskabsmæssige krav.
Disse indebærer  

 krav om redundans (dobbeltdækning og reservekapacitet), roaming og  

 eventuelt prioritetsstyring.
Især kravet om dobbeltdækning  

 gør et sådant net relativt dyrt at opbygge.
 For en række mindre og mellemstore virksomheder er  

 adgangen til trådløs kommunikation, herunder  

 dataoverførsel, på rimelige vilkår endvidere af stor  

 konkurrencemæssig betydning.
 Nogle civile brugere har udtrykt interesse i at kunne  

 koble sig på et operatørdrevet landsdækkende net, mens  

 andre brugere foretrækker egne brugerstyrede net, også selvom  

 dette eventuelt kan forringe grundlaget for en landsdækkende  

 løsning.
Især de civile brugere har stor interesse i en  

 løsning, der indebærer stor konkurrence på priser og  

 tjenesteudbud.
Der er derfor kun interesse i et landsdækkende net, hvis  

 det ud fra konkurrencehensyn er rentabelt.
Der er ved det samlede valg af, hvordan TETRA-teknologien  

 og andre parallelle teknologier implementeres i Danmark, lagt vægt  

 på i videst muligt omfang at tilgodese de forholdsvis forskellige  

 brugerinteresser, som er beskrevet ovenfor.
Der vil derfor ikke kun blive  

 benyttet én tildelingsmetode.
I stedet vil frekvenserne samlet blive  

 tildelt efter følgende model:
 a) Frekvenser afsat primært til nød- og  

 beredskabsformål (380 - 400 MHz):
Der gennemføres et offentligt udbud af en samlet portion  

 frekvenser (2x4,25 MHz) til opbygning af et landsdækkende net med  

 blandet trafik (nød- og beredskabstrafik og kommerciel trafik).  

 Også konsortier, herunder brugergrupper, vil have adgang til at afgive  

 tilbud.
Tilladelsen vil give adgang til kommercielt videresalg.
Nød- og beredskabsmyndighederne inddrages direkte i  

 udformningen af udbudsmaterialet for dette udbud med henblik på at  

 sikre, at denne brugergruppes behov tilgodeses.
Opfyldelse af de basale krav  

 hertil vil være en forudsætning for deltagelse i udbudet.
 Med sigte på opfyldelse af brugernes ønsker til  

 ovennævnte landsdækkende net vil bl.a. følgende udbuds- og  

 udvælgelseskriterier derudover være centrale: Et bredt udbud af  

 tjenester/faciliteter, herunder særligt tjenester og faciliteter, der  

 tilgodeser nød- og beredskabsbrugernes behov, samt priser herfor (se  

 også ovenfor). Heri skal også indgå tilbud (vilkår og  

 priser) for tjenesteudbyderadgang (tilbud ud over hvad man måtte  

 være forpligtet til efter gældende samtrafiklovgivning).
 Der afsættes og tildeles efter først-til-mølle  

 princippet en mindre portion frekvenser (2x0,50 MHz) til opbygning af flere,  

 geografisk afgrænsede net (dvs. at den pågældende  

 frekvensressource opdeles i en række tilladelser). Tilladelser vil  

 kunne tildeles til brugere, der af beredskabsmyndighederne kan forpligtes til  

 at indgå i nød- eller beredskabsopgaver (dvs. myndigheder og  

 organisationer, der falder ind under det af beredskabsmyndighederne  

 definerede »totalforsvarsbegreb«). Tilladelserne vil ikke give adgang til  

 kommercielt videresalg.
 Der afsættes og tildeles 2x0,25 MHz til beredskabstjenesterne  

 til brug for »direct mode«.
 b) Frekvenser til civile/kommercielle formål (410 - 430  

 MHz:
Der gennemføres et offentligt udbud af en samlet portion  

 frekvenser (2x3 MHz) til opbygning af et landsdækkende net.
Der  

 tildeles først 2x1,750 MHz, som er ledige nu, og derefter 2x1,250 MHz  

 efterhånden som frekvenserne bliver ledige.
Også konsortier,  

 herunder brugergrupper, vil have adgang til at afgive tilbud.
Tilladelsen vil  

 give adgang til kommercielt videresalg.
Med sigte på opfyldelse af brugernes ønsker til  

 ovennævnte landsdækkende net vil bl.a. følgende udbuds- og  

 udvælgelseskriterier derudover være centrale: Et bredt udbud af  

 tjenester/faciliteter samt priser herfor.
Heri skal også indgå  

 tilbud (vilkår og priser) for tjenesteudbyderadgang (tilbud ud over  

 hvad man måtte være forpligtet til efter gældende  

 samtrafiklovgivning).
 c) Civilbåndet 450 - 470 MHz:
Op til 2x4,5 MHz afsættes til tildeling af tilladelser til  

 geografisk afgrænsede net efter først-til-mølle  

 princippet.
Disse frekvenser vil kunne tildeles i takt med, at frekvenserne  

 bliver ledige.
Tilladelserne vil give adgang til kommercielt  

 videresalg.
 Der er med ovennævnte tilstræbt en  

 løsning, der i videst muligt omfang kan tilgodese de interesser, som  

 er blevet udtrykt fra forskellige brugeres side, uden at der derved  

 opstår uhensigtsmæssige konsekvenser for andre brugergrupper for  

 så vidt angår de aspekter, som for dem er væsentlige.
Også for så vidt angår disse udbud vil  

 den endelige regulering af udbuds- og udvælgelseskriterier, inklusive  

 minimumskrav til de tilbud der afgives, ske i den  

 bekendtgørelsesproces, som ligger efter vedtagelsen af lovforslaget,  

 samt i forbindelse med udformningen af selve udbudsmaterialet.
I  

 bekendtgørelsesreguleringen af udbuds- og udvælgelseskriterierne  

 vil bl.a. indgå en række lavere prioriterede kriterier, svarende  

 til de i DCS1800 udbudet anvendte (m.h.p. sikring af økonomisk  

 formåen, teknisk kompetence m.v.) og en række minimumskrav til  

 f.eks. udbredelse/udbygning og økonomisk soliditet.
 Hertil kommer minimumskrav der tilgodeser nød- og  

 beredskabsformål, som vil blive fastsat for de frekvensressourcer, hvor  

 dette er relevant.
 Også de ovenfor nævnte udbud vil blive  

 gennemført over to runder (indledende interessetilkendegivelser og  

 endelig udbudsrunde), på samme måde som f.eks. det tidligere  

 DCS1800 udbud.
Sigtet med at foretage en interessetilkendegivelsesrunde  

 vil bl.a. være at opnå tilkendegivelser om interessen for den  

 valgte løsning for implementering af TETRA-teknologien eller andre,  

 parallelle teknologier i Danmark.
Det vil i den forbindelse også kunne  

 afdækkes, om der evt. måtte være et af de  

 landsdækkende net, som der ikke er reel interesse for at byde på.  

 I det omfang, det er tilfældet for det landsdækkende net, der  

 skal tilgodese nød- og beredskabsbrugernes behov, vil det være  

 nødvendigt at overveje andre modeller for etablering af en sådan  

 infrastruktur, herunder at overveje om en eller flere offentlige myndigheder  

 på nød- og beredskabsområdet skal gå sammen om et  

 etablere en sådan infrastruktur på ikke-kommercielt grundlag.
 Der er politisk enighed om, at det er vanskeligt på  

 forhånd at vurdere, i hvilket omfang ovennævnte udbud og  

 tildelinger også vil sikre et tilstrækkeligt effektivt  

 konkurrencedrevet pres på markedet for TETRA-tjenester og tilsvarende  

 tjenester baseret på parallelle teknologier, og dermed på  

 priserne på dette marked.
I henhold til den gældende mobil- og  

 frekvenslovgivning kan tilladelsesvilkår vedrørende det tilbudte  

 prisniveau, tjenesteudbud m.v. maksimalt fastsættes for en  

 afgrænset periode, afhængigt af udbygningsgrad.
Det er, på  

 grund af de usikre konkurrencemæssige udsigter for dette marked i  

 Danmark, hensigten at sikre mulighed for at gennemføre en  

 forlænget prisregulering af de to landsdækkende net (hvoraf alene  

 ét net vil tilgodese beredskabsbrugernes behov) med mulighed for, at  

 Telestyrelsen kan ophæve denne, når og hvis konkurrencen  

 skønnes tilstrækkelig til at berettige dette.
 Det har været overvejet og undersøgt, om det  

 allerede i første fase ville være muligt   og om der fra  

 brugerside ville være interesse for   at etablere en samlet,  

 landsdækkende, ikke-kommerciel, brugerejet TETRA-infrastruktur som et  

 alternativ til et net, der etableres og drives af en operatør, som  

 udnytter de således tildelte frekvenser kommercielt, og derigennem  

 giver brugerne adgang til det ønskede produktudbud.
Forskningsministeriet har i den forbindelse bl.a. i  

 samarbejde med Beredskabsstyrelsen afholdt et særskilt seminar for en  

 række af de større nød- og beredskabsbrugere, med sigte  

 på at få afklaret, om denne gruppe eventuelt ville være  

 interesseret i en sådan alternativ model for indførelse af  

 TETRA, baseret på at de pågældende selv fik frekvenserne  

 overdraget, og herefter selv kunne opbygge og drive et ikke-kommercielt eget  

 radionet.
Seminaret indikerede klart, at der ikke er interesse for at  

 gå aktivt og økonomisk forpligtende ind i en sådan  

 konstruktion, sammenholdt med alternativet, som er et offentligt udbud med  

 sigte på udpegning af en kommerciel operatør for et sådant  

 net.
 Den manglende interesse skyldes formentlig følgende  

 fordele ved en model baseret på offentligt udbud med sigte på  

 udpegning af en privat operatør/driftsherre: At operatøren  

 bærer etableringsomkostningen og  risikoen, at operatøren hermed  

 også har ansvaret for at »hverve kunder« og dermed få  

 tilstrækkelig trafik på nettet til at forrente investeringen, at  

 denne model kan sættes hurtigere i værk, end hvis man  

 først skulle etablere enighed om en fælles  

 investeringsbeslutning på tværs af en række statslige,  

 amtskommunale og kommunale nød- og beredskabsbrugere, og at man derved  

 køber sig til den bedste tekniske ekspertise til at drive nettet  

 teknisk og økonomisk optimalt.
M.h.t. prisaspektet, dvs. hvad man løbende  

 skal betale for at bruge nettet til driftsherren, vil denne pris blive  

 undergivet regulering fra Telestyrelsens side, netop fordi der vil blive  

 begrænset konkurrence på markedet.
Hermed kan risikoen for »for  

 høje priser« håndteres.
 Forskningsministeriet har endvidere forelagt  

 Europa-Kommissionen en række spørgsmål om mulighederne  

 for, inden for rammerne af den gældende EU-regulering om udstedelse af  

 tilladelser bl.a. til udnyttelse af frekvensressourcer, at vælge denne  

 model frem for et offentligt udbud.
Af Europa-Kommissionens svar fremgår, at  

 Kommissionen lægger vægt på at der gives adgang til at byde  

 på og få tildelt radiofrekvenser, hvor en potentiel  

 operatør måtte ønske dette, navnlig fordi det fremmer  

 udviklingen af et konkurrencedrevet marked, og at den primære metode  

 til tildeling af frekvenser i denne situation er gennem et offentligt udbud,  

 hvor alle potentielle bydende har samme muligheder for at afgive tilbud.  

 Direkte tildeling af en frekvenstilladelse til f.eks. en brugergruppe  

 må således ses som et alternativ, der primært bringes i  

 anvendelse hvor der ikke er efterspørgsel efter at få tildelt  

 frekvenser til et operatørdrevet net, eller hvor denne  

 efterspørgsel også tilgodeses som en del af den samlede »pakke«.  

 Dette er også baggrunden for, at Forskningsministeriet vurderer, at det  

 ikke vil være muligt inden for rammerne af den gældende  

 EU-regulering af tildele tilladelser til mindre, og herunder  

 ikke-kommercielle net, inden for de samlede frekvensressourcer, førend  

 det offentlige udbud har været afholdt og tilladelserne på  

 grundlag heraf er klar til udstedelse.
I modsat fald kunne en potentiel  

 operatør efter Forskningsministeriets opfattelse anmode om, at de  

 frekvensressourcer som først blev stillet til rådighed for  

 markedet, blev gjort til genstand for offentligt udbud.
Europa-Kommissionen understreger samtidig i sin udtalelse,  

 at betænkelighederne ved at anvende en model baseret på direkte  

 tildeling af frekvenserne til en brugergruppe uden forudgående udbud  

 øges, såfremt brugergruppen ikke alene består af  

 nød- og beredskabsbrugere, men tillige omfatter private brugere, idet  

 dette forøger risikoen for konkurrenceforvridende statsstøtte  

 på det samlede marked for infrastruktur til mobile tjenester til  

 specifikke kommunikationsbehov.
Dette er baggrunden for, at der er valgt en  

 model, hvor visse af frekvensressourcerne forudsættes tildelt uden  

 mulighed for kommercielt videresalg, idet dette klart mindsker risikoen for  

 konkurrenceforvridning af det samlede marked.
3.5. Roaming-problemstillinger I høringen over lovforslaget er der blevet gjort  

 opmærksom på på en uløst problemstilling i relation  

 til de nye net, som forudsættes opbygget som led i realiseringen af de  

 fire frkevensinitiativer.
I henhold til den gældende mobillov skal en  

 indehaver af en tilladelse udstedt i medfør af mobilloven give »andre  

 tilladelsesindehavere« adgang til at indgå aftaler om national roaming,  

 i det omfang roaming er teknisk og økonomisk mulig, jf. § 12 i  

 den gældende mobillov.
Forskningsministeren fastsætter  

 nærmere regler om hvilke former for roaming, der anses for teknisk og  

 økonomisk mulig.
 Af lovbemærkningerne til den pågældende  

 bestemmelse fremgår, at »mobilselskaber (tilladelsesindehavere) skal  

 sikre roamingmuligheder på kommercielle vilkår mellem forskellige  

 typer mobilnet, f.eks. mellem GSM-net og DCS1800-net, ....«.
Lovbemærkningerne siger intet eksplicit om, at der  

 skal være tale om tilladelsesindehavere, som har fået udstedt en  

 tilladelse i medfør at mobilloven, men synes at forudsætte  

 dette.
Hverken lovbestemmelsen eller lovbemærkningerne indeholder  

 nærmere regler om, at den der anmoder om roaming, skal være et  

 selskab der udbyder slutbruger-tjenester der er offentligt  

 tilgængelige, eller om reglen også giver rettigheder til udbydere  

 der sælger tjenester i form af lukkede net, herunder virtuelle lukkede  

 net, til flere slutbrugere.
 Navnlig TETRA-frekvenstildelingen, der indebærer at  

 der etableres både større og mindre net, herunder net baseret  

 henholdsvis på en frekvenstildeling i henhold til mobilloven, og eller  

 frekvenstildeling i henhold til frekvensloven, gør det klart, at der  

 er behov for nærmere at præcisere roaming-reglernes  

 rækkevidde.
 Dette aktualiseres yderligere af, at det i den overordnede  

 telepolitiske principaftale fra september 1999 er aftalt, ikke alene  

 tilladelsesindehavere, men f.eks. også virtuelle netoperatører  

 (dvs. selskaber uden eget net, men med numre tildelt inden for den samlede  

 danske nummerplan), der udbyder mobiltjenester, skal have adgang til  

 roaming.
Afgrænsningen af den berettigede kreds må  

 endelig ses i sammenhæng med den generelle afgrænsning af  

 samtrafikberettigede, som anvendes f.eks. i forbindelse med  

 tjenesteudbyderaftaler m.v.
Denne regel slår fast, at man som udbyder  

 af teletjenester er berettiget til samtrafik, hvis man »offentligt udbyder  

 telenet eller teletjenester til flere (slut)brugere af offentlige (offentligt  

 tilgængelige) telenet eller teletjenester, eller til flere  

 (slut)brugere af lukkede telenet eller teletjenester«, men derimod ikke er  

 berettiget hertil, hvis man f.eks. alene har etableret et telenet til eget  

 brug (storkunder m.v.).
 Uanset at problemstillingen umiddelbart er rejst i  

 relation til TETRA, er den også relevant i forhold til de øvrige  

 net, som forudsættes etableret på med sigte på  

 udmøntning af de fire frekvensinitiativer.
 Den endelige regulering af ovennævnte  

 problemstilling vil ske i det kommende lovforslag med sigte på revision  

 af telelovgivningen (herunder bl.a. samtrafik- og roamingbestemmelserne).
 Denne vil blive udsendt til høring og fremsat  

 så betids (fremsættelse forventes februar 2000), at det  

 fremtidige lovgrundlag vil stå klart for de potentielle  

 tilladelsesindehavere på det tidspunkt, hvor interessetilkendegivelser  

 og tilbud skal afgives, og hvor det er afgørende for de  

 pågældende at have overblik over rettigheder og pligter i  

 relation til national roaming.
3.6. Den politisk aftalte køreplan for de 4  

 frekvensinitiativer Som en del af den politiske aftale om de 4  

 frekvensinitiativer, er der aftalt en samlet køreplan for de fire  

 udbud og for den øvrige tildeling af frekvenser til udnyttelse af  

 TETRA-teknologien og tilsvarende teknologier.
Denne fremgår af bilag II  

 til lovforslaget.
Køreplanen afspejler dels den politisk aftalte  

 rækkefølge af udbudene, dels den samlede maksimale tidsramme for  

 gennemførelse af de enkelte udbud, forudsat at disse  

 gennemføres fuldt ud.
 Eventuelle tidsbesparelser undervejs, herunder besparelser  

 som følge af, at et eller flere udbud kan afsluttes uden  

 gennemførelse af den endelige udbudsrunde, vil blive udnyttet til at  

 fremskynde den samlede tidsplan for alle udbud.
 For så vidt angår den tildeling af frekvenser  

 til TETRA eller tilsvarende teknologier, som ikke sker via offentligt udbud,  

 men gennem udstedelse af tilladelser efter først-til-mølle  

 princippet, fremgår det af køreplanen, at udstedelse af disse  

 tilladelser vil ske tidsmæssigt parallelt med den øvrige  

 udstedelse af frekvenstilladelser på dette område, dvs. efter at  

 udbudene er afsluttet og parallelt med, at der udstedes tilladelser til de  

 landsdækkende net.
Forskellige parter har særinteresser i en eller  

 flere af de afsatte frekvensressourcer til TETRA eller lignende teknologier,  

 herunder interesse i, at én mulighed for tildeling af frekvenser  

 sættes i gang før de øvrige, for at fremme den type  

 net-udbygning, som den pågældende type tilladelse giver adgang  

 til.
Nogle af disse særinteresser kommer til udtryk gennem  

 høringssvarene til lovforslaget, mens andre har været udtrykt  

 under de seminarer og høringer, som er indgået i de den samlede  

 TETRA-beslutningsproces.
Der er tale om en afvejning, hvor der på den ene  

 side bør lægges vægt på, at etableringen af et  

 landsdækkende system ikke må blokere for muligheden for, at  

 enkeltbrugere kan etablere lokale TETRA-løsninger, der kan indgå  

 i et kommende landsdækkende system, men hvor det på den anden  

 side også er vigtigt, at sådanne lokale løsninger ikke  

 virker blokerende for etableringen af et landsdækkende system, som  

 realiseres i takt med at de økonomiske muligheder herfor  

 tilvejebringes.
Af denne grund er der i køreplanen lagt vægt  

 på, at samtlige frekvenser på dette område som udgangspunkt  

 stilles til rådighed for markedet parallelt.
 Se i øvrigt også bemærkningerne ovenfor  

 om Europa-Kommissionens udtalelse om mulighederne for at anvende direkte  

 tildeling af frekvensressourcerne til brugerne på områder, hvor  

 der samtidig er fremsat ønske om at få frekvenserne i offentligt  

 udbud med henblik på udpegning af en kommerciel operatør.
Der er dog en enkelt undtagelse fra ovennævnte  

 hovedregel om at frekvensressourcerne stilles til rådighed parallelt.  

 Det kan således tænkes, at 450-470 MHz frekvenserne ikke er  

 frigivet fra den nuværende anvendelse på det tidspunkt, hvor de  

 øvrige TETRA-tilladelser er klar til udstedelse.
Dette vil ikke  

 indebære, at udstedelsen af øvrige tilladelser udskydes.
Dette  

 fremgår også af den politiske aftale om frekvensinitiativerne,  

 hvor der om disse frekvenser står, at de tildeles »i takt med, at de  

 bliver ledige«.
Det kan således ikke udelukkes, at disse TETRA  

 frekvenser ikke stilles til rådighed samtidig med de øvrige, men  

 først på et senere tidspunkt.
Det må imidlertid forventes,  

 at en eventuel forsinkelse af frigivelsen af de resterende 450 MHz-frekvenser  

 vil være af beskedent omfang, idet forhandlingerne med Tele Danmark med  

 sigte på frivillig afgive frekvenserne fra den nuværende  

 anvendelse (NMT450 mobilnettet) forventes at kunne afsluttes med et  

 konstruktivt resultat.
Hertil kommer, at Tele Danmarks tilladelsesforhold for  

 så vidt angår NMT450 mobilnettet under alle omstændigheder  

 vil skulle revurderes i 2001, idet den nuværende tilladelse  

 løber ud marts 2002. Det skal således under alle  

 omstændigheder på dette tidspunkt, på basis af  

 bestemmelserne i den gældende frekvenslov, skulle afklares, om NMT450  

 systemet skal videreføres (helt eller delvist).
3.7. Teknologineutralitet De enkelte frekvensinitiativer beskrevet ovenfor, og de  

 udbud der indgår heri, vil alle blive gennemført under respekt  

 af det overordnede EU-krav og WTO krav om, at der gennemføres  

 teknologineutrale frekvensudbud.
Henvisninger til bestemte radioteknologier  

 og  systemer i forbindelse med beskrivelsen af de konkret planlagte udbud,  

 skal derfor alene ses som eksemplificeringer.
Der vil således  

 være mulighed for at afgive tilbud, baseret på andre  

 radioteknologier end de nævnte.
Fastlæggelsen af minimumskrav til  

 funktionalitet m.v. af de teknologier, der kan komme i betragtning, vil dog  

 ske med udgangspunkt i de som eksempler anførte teknologier eller  

 systemer.
C.
Indholdet af lovforslaget Nedenfor gennemgås de ændringer af henholdsvis  

 lov om radiokommunikation og tildeling af radiofrekvenser og lov om offentlig  

 mobilkommunikation, som er nødvendige for at kunne gennemføre  

 de ovenfor beskrevne frekvensinitiativer.
1. Nye formålsbestemmelser Den gældende formålsbestemmelse i  

 frekvensloven fokuserer primært på frekvenseffektivitet, det vil  

 sige på gennem en aktiv frekvensadministration, at sikre en effektiv  

 udnyttelse af de samlede radiofrekvensressourcer.
Det fremgår desuden  

 af formålsbestemmelsen, at formålet er at fremme brugernes adgang  

 til et bredt, varieret og billigt udbud af telenet og teletjenester samt  

 radio- og tv-ydelser, og at medvirke til at sikre klare, objektive og  

 ikke-diskriminerende rammer for konkurrencen i telesektoren.
 Den gældende mobillov indeholder ingen  

 formålsbestemmelse.
Der foreslås med nærværende lovforslag  

 indsat nye formålsbestemmelse i de to love.
Disse  

 formålsbestemmelser er i vidt omfang parallelle, hvilket afspejler det  

 betydelige overlap mellem de to regelsæt.
De foreslåede nye formålsbestemmelser  

 fastslår først og fremmest, at det overordnede og styrende  

 formål med de to love er at sikre brugerne adgang til et bredt,  

 varieret og billigt udbud af telenet og teletjenester, herunder at sikre et  

 udbud af telenet og teletjenester, der tilgodeser bredere  

 samfundsmæssige behov.
Første del heraf svarer til den  

 gældende fomålsformulering i frekvensloven.
Anden del  

 præciserer, at sigtet ikke alene er at sikre den enkelte slutbruger et  

 bredt, varieret og billigt udbud af tjenester, men at det tillige er en  

 integreret del af de to loves overordnede formål at sikre, at der  

 allokeres og udnyttes frekvensressourcer, som kan sikre bredere  

 samfundsmæssige behov for, at der eksempelvis er velfungerende og  

 tidssvarende radiokommunikationssystemer til rådighed for nød-  

 og beredskabssystemet, at der med udgangspunkt i kulturpolitiske  

 målsætninger afsættes frekvenser til radio- og  

 tv-formål m.v.
Dernæst foreslås det præciseret, at det  

 overordnede formål, som beskrevet ovenfor, skal nås gennem en  

 aktiv, objektiv og ikke-diskriminerende frekvensadministration med henblik  

 på dels at fremme reel konkurrence, dels at sikre en effektiv  

 udnyttelse af de samlede radiofrekvensressourcer.
Disse to elementer har  

 således dels karakter af instrumenter til at realisere lovenes  

 overordnede og styrende formål, dels karakter af delmål, som  

 bør tilgodeses gennem den samlede frekvensadministration og  

 tilladelsesudstedelse.
 Ingen af de to love indeholder i dag  

 formålsbestemmelser, der inddrager det som en del af sigtet med den  

 pågældende lovgivning at fremme konkurrence i telesektoren, til  

 fordel for slutbrugerne.
 Med hensyn til mobilloven ligger dette sigte dog i et vist  

 omfang implicit i hele lovens sigte og anvendelsesområde, idet denne  

 lov handler om iværksættelse af offentlige udbud af  

 mobiltilladelser og frekvensressourcer med sigte på udpegning af en  

 flerhed af markedsaktører inden for samme delmarked.
Navnlig frekvenslovens formålsbestemmelse savner  

 imidlertid som supplement til målsætningen om at sikre  

 frekvenseffektivitet, en inddragelse af de konkurrenceorienterede  

 målsætninger, som i øvrigt er bærende for hele  

 telepolitikken.
Dette er bl.a. nødvendigt, fordi der i en række  

 situationer vil være modstrid mellem på den ene side  

 målsætningen om at sikre maksimal frekvenseffektivitet, som vil  

 trække i retning af at tildele de omhandlede frekvensressourcer til  

 forholdsvis få tilladelsesindehavere, med sigte på at opnå  

 en effektiv udnyttelse af disse, opnåelse af stordriftsfordele m.v., og  

 på den anden side målsætningen om at fremme etableringen af  

 et konkurrencedrevet telemarked med en række konkurrerende udbydere af  

 samme type net eller tjenester, således at konkurrencefaktoren kan  

 medvirke til at sikre slutbrugerne et stadig bredere udbud af tjenester af  

 høj kvalitet og til billige priser.
 Mobilloven inddrager i dag slet ikke problemstillinger  

 vedrørende frekvenseffektivitet.
 Den ovenfor beskrevne angivelse af formålet med de  

 to love, hvori der indgår flere delelementer, som i en række  

 situationer kræver indbyrdes afvejning, foreslås suppleret med en  

 række operationelle bestemmelser om den indbyrdes afvejning af  

 henholdsvis hensynet til at sikre frekvenseffektivitet, og hensynet til at  

 fremme en konkurrencedrevet markedsudvikling, og disse to delmåls  

 sammenhæng med den overordnede og styrende formålsbestemmelse for  

 de to love.
Det foreslås, i overensstemmelse med den politiske  

 principaftale, at fremme af reel konkurrence som delmål gives forrang  

 frem for effektiv udnyttelse af frekvensressourcerne, medmindre  

 frekvensressourcerne til den pågældende tjeneste eller anvendelse  

 er så begrænsede, at alle interesserede brugere som følge  

 heraf ikke vil kunne få adgang til at benytte denne, eller dette vil  

 begrænse mulighederne for at tilgodese de ovenfor nævnte bredere  

 samfundsmæssige behov.
Kolliderer ønsket om at fremme en  

 konkurrencedrevet markedsudvikling med bredere samfundsmæssige behov,  

 vil de sidstnævnte således have forrang.
 De nye formålsbestemmelser har direkte betydning for  

 mulighederne for at gennemføre de fire frekvensinitiativer, som er  

 omtalt ovenfor, idet der i flere af disse netop indgår afvejninger  

 mellem de ovenfor nævnte hensyn, når der skal afsættes  

 frekvensressourcer til de pågældende formål, når der  

 skal gennemføres udbud og tildeles enkelttilladelser m.v.
2. Nye rammer for afvikling af udbudsforretninger og tildeling af  

 tilladelser I forbindelse med udarbejdelsen af lovforslaget har det  

 været overvejet, om der var behov for at ændre de gældende  

 lovgivningsmæssige rammer for, hvordan offentlige udbud af  

 frekvensressourcer og mobiltilladelser gennemføres.
Det gældende lovgrundlag for afholdelse af  

 offentlige udbud i frekvenslovens kapitel 6 og mobillovens kapitel 3 bygger  

 som udgangspunkt på en model, der indebærer at der indledningsvis  

 af ministeren, efter indstilling fra Telestyrelsen, træffes en  

 beslutning om at iværksætte et offentligt udbud med henblik  

 på tildeling af tilladelser til at udnytte en given frekvensressource  

 til en given type net og tjeneste (i praksis en given teknologi). Ministeren  

 udstikker herefter i en bekendtgørelse rammerne for  

 udbudsforretningen, og kan herunder bl.a. fastsætte, at udbud skal ske  

 over to runder, dvs. med en indledende interessetilkendegivelsesrunde og en  

 endelig udbudsrunde, hvor der afgives bindende tilbud.
Ministeren kan  

 også fastsætte, at eventuelle nøglespørgsmål  

 af telepolitisk karakter, som opstår på grundlag af  

 interessetilkendegivelsesrunden, skal forelægges ministeren inden den  

 endelige udbudsrunde, med henblik på eventuel udstikning af supplerende  

 rammer for den endelige udbudsrunde.
Denne model har været anvendt i  

 forbindelse med de tidligere gennemførte udbud af 4 frekvensportioner  

 til GSM1800 mobilnet.
Den gældende lovgivning bygger implicit på en  

 forudsætning om, at udbudsforretninger altid fuldføres,  

 når de er igangsat, og på at der altid fastsættes en  

 række vilkår i forbindelse med den endelige udstedelse af  

 tilladelser, vedrørende tilladelsesindehaverens forpligtelse til at  

 udbyde de i tilbudet angivne tjenester og faciliteter, at anvende de angivne  

 priser og den angivne kvalitet, at foretage den angivne udbygning af det  

 pågældende net i det tilbudte tempo, m.v.
Dette gælder  

 uanset om det undervejs i udbudsforretningen bliver klart, at der reelt ikke  

 er større efterspørgsel efter de pågældende  

 frekvenstilladelser, end der kan imødekommes (antallet at  

 interessetilkendegivelser/tilbud overstiger ikke det antal tilladelser, der  

 potentielt kan udstedes).
Den gældende lovgivning bygger således  

 også på en forudsætning om, at der i forbindelse med hvert  

 enkelt udbud træffes en politisk beslutning om, hvor stor en del af de  

 samlede frekvensressourcer til den pågældende teknologi, der  

 umiddelbart ønskes sendt i offentligt udbud.
Mobilloven indeholder dog  

 på dette punkt den »sikkerhedsventil«, at en part, der ønsker at  

 få adgang til en ledig frekvensressource, der ikke har været  

 tildelt i forbindelse med eller omfattet af et tidligere udbud, kan anmode om  

 at få gennemført et offentligt udbud af denne.
Som beskrevet ovenfor i afsnit 2.4. indeholder den nye  

 telepolitiske principaftale en række sigtelinier for, hvornår og  

 i hvilket omfang der bør gennemføres en sektorspecifik og  

 skærpet regulering af telemarkedet.
Den langsigtede  

 målsætning er en normalisering af reguleringen af telesektoren,  

 og dermed også en minimering eller afvikling af den sektorspecifikke  

 regulering på alle områder, hvor denne er overflødig.  

 Denne del af aftalegrundlaget har været styrende for udformningen af  

 lovforslagets konkrete bestemmelser om afvikling af offentligt udbud og  

 afgivelse af interessetilkendegivelser, og for den betydelige deregulering,  

 som foreslås, sammenholdt med det hidtidige regelsæt.
 Der foreslås således gennemført en  

 række ændringer af de to loves bestemmelser om afholdelse og  

 gennemførelse af udbudsforretninger, med det formål at slå  

 fast, at der alene bør anvendes og gennemføres offentligt udbud  

 - som alt andet lige udgør en skærpet regulering af det  

 pågældende delmarked - på områder, hvor der er reel  

 frekvensknaphed (dvs. at interessetilkendegivelsesrunden eller den endelige  

 udbudsrunde viser, at der også i praksis er tale om en begrænset  

 ressource, som der er større efterspørgsel efter, end det er  

 muligt at imødekomme), og hvor de potentielle tilladelsesindehavere  

 derfor bør »betale« for tilladelsen med et attraktivt tilbud.
Konkret indebærer den foreslåede model, at  

 udbudsproceduren bortfalder (ikke fuldføres), hvis det undervejs i  

 udbudsprocessen viser sig, at der ikke er frekvensknaphed.
I stedet udsteder  

 Telestyrelsen umiddelbart tilladelser til udnyttelse af de omhandlede  

 frekvensressourcer til de parter, der i interessetilkendegivelsesrunden eller  

 i den endelige udbudsrunde har ytret interesse for at få udstedt  

 sådanne tilladelser.
Udstedelse sker på de almindelige  

 vilkår for frekvenstilladelser.
Dvs. at tilladelserne udstedes, uden at  

 der stilles særlige krav til udbygning/udbredelse, tjenesteudbud,  

 samtrafikydelser eller priser.
Eventuelle overskydende frekvenstilladelser  

 tildeles ikke, men vil kunne tildeles af Telestyrelsen til den eller de, der  

 anmoder herom efter »først-til-mølle« princippet.
I de tilfælde, hvor de enkelte tilladelsers  

 størrelse er fastsat med sigte på tildeling af en  

 frekvensressource, som størrelsesmæssigt er beregnet til  

 opbygning af en landsdækkende infrastruktur, vil det dog fortsat  

 være relevant at opretholde et begrænset, grundlæggende  

 krav om udbredelse/udbygning (minimumsniveau herfor), alene med henvisning  

 til den tildelte ressources størrelse og formålet med denne  

 størrelse frekvenstildeling.
I modsat fald indebærer den valgte  

 udbudsmodel en risiko for, at der på skrømt gives  

 interessetilkendegivelser og tilbud.
Det kan føre til, at en  

 tilladelse udstedes, og herefter ligger ubenyttet hen.
Der vil alene  

 være tale om et begrænset udbygningskrav, med sigte på at  

 hindre chikane af udbudsprocessen.
 Hertil kommer behovet for skærpet regulering af  

 områder, hvor det på grund af frekvensressourcernes eller  

 markedets meget begrænsede størrelse ikke er muligt at skabe  

 reel konkurrence (fortsat duopol eller monopol).
 Om der foreligger en situation som beskrevet ovenfor, har  

 også sammenhæng med hvilke udsagn, der fremkommer i en eventuel  

 interessetilkendegivelsesrunde om de enkelte tilladelsers størrelse.  

 Afgives der f.eks. fire interessetilkendegivelser vedr. 3. generations  

 mobiltelefoni (hvor det er forudsat, at der er plads til 4 tilladelser), og  

 peger disse samtidig på, at de enkelte tilladelser hver især  

 bør have tildelt en større frekvensressource, således at  

 der i alt kun er plads til tre tilladelser, er der reelt fortsat tale om  

 flere interessetilkendegivelser, end det er muligt at udstede tilladelser  

 til.
 Den valgte model fremmer samtidig en hurtig afvikling af  

 de samlede frekvensinitiativer, idet de enkelte udbudsprocesser vil kunne  

 afsluttes forholdsvis hurtigt, hvis der viser sig ikke reelt at foreligge  

 frekvensknaphed.
Modellen bygger desuden på den grundlæggende  

 forudsætning, at der i et udbud som minimum altid indgår samtlige  

 de frekvenser, der egner sig til den pågældende type anvendelse,  

 forudsat at disse er ledige på udbudstidspunktet og ikke er planlagt  

 tildelt på anden vis.
Der kan desuden i udbudet indgå yderligere  

 frekvenser, som kan forventes frigjort til den pågældende type  

 anvendelse inden for en nærmere afgrænset fremtid.
Herved  

 undgås det, at et udbud fører til en »falsk« konstatering af,  

 hvorvidt der foreligger frekvensknaphed.
Uanset dette udgangspunkt kan der opstå situationer,  

 hvor der efterfølgende bliver mulighed for at udbyde yderligere  

 frekvensressourcer.
Der er således ikke - i nogen udbud  sikkerhed for,  

 at der ikke efterfølgende gennemføres yderligere udbud og  

 udstedes yderligere tilladelser inden for den pågældende  

 teknologi.
Med sigte på gennemførelse af  

 ovennævnte foreslås begge de to loves bestemmelser om anvendelse  

 og afvikling af udbudsforretninger udbygget og præciseret på en  

 række punkter.
De foreslåede ændringer omfatter:
 En ny bestemmelse, der fastslår, at  

 udbudsforretninger skal afbrydes (efter interessetilkendegivelsesrunden eller  

 efter, at de endelige tilbud er indkommet), hvis Telestyrelsen konstaterer,  

 at der ikke er tale om en efterspørgsel, der overstiger det antal  

 tilladelser, det i praksis er muligt at tildele.
En bestemmelse om, at de parter, der har afgivet en  

 interessetilkendegivelse eller et endeligt tibud, i ovennævnte  

 situation har ret til at kræve, at Telestyrelsen i stedet udsteder  

 tilladelser til udnyttelse af de pågældende frekvensressourcer  

 som almindelige frekvenstilladelser efter lov om radiokommunikation og  

 tildeling af radiofrekvenser, dvs. uden skærpede vilkår om  

 udbredelse, produktudbud (til slutbrugere eller samtrafikparter) og priser  

 herfor.
I de tilfælde, hvor der tildeles en større  

 frekvensressource, som størrelsesmæssigt er beregnet til  

 opbygning af en landsdækkende infrastruktur, har Telestyrelsen dog  

 adgang til under alle omstændigheder at fastsætte vilkår  

 indeholdende et grundlæggende krav om udbredelse/udbygning  

 (minimumsniveau herfor), med henvisning til den tildelte ressources  

 størrelse og formålet med denne størrelse  

 frekvenstildeling.
Parterne har krav på, at tilladelserne udstedes  

 umiddelbart efter at det er konstateret, at der ikke er reel  

 frekvensknaphed.
 Bestemmelser der sikrer, at der i forbindelse med  

 udbudsforretninger, hvor der anvendes en indledende  

 interessetilkendegivelsesrunde, efter at denne er afsluttet og inden at  

 udbudsforretningen går videre, sker en afklaring af det endelige antal  

 tilladelser, som den samlede frekvensressource skal opdeles i, og af andre  

 telepolitiske nøglespørgsmål.
Bestemmelserne herom forpligter Telestyrelsen til at  

 inddrage forskningsministeren og forelægge denne en indstilling om  

 fastsættelse af supplerende regler for udbudsforretningen, bl.a. hvis  

 der foreligger interessetilkendegivelser om, at størrelsen af de  

 enkelte tilladelser og dermed antallet af tilladelser, bør  

 ændres forud for det endelige udbud.
Også andre væsentlige  

 spørgsmål skal forelægges for ministeren til  

 beslutning.
 Forskningsministeren udstikker, på grundlag af  

 Telestyrelsens indstilling, i en bekendtgørelse de endelige rammer  

 for, hvor mange tilladelser der skal tildeles, og om eventuelle andre  

 overordnede telepolitiske spørgsmål, der er forelagt af  

 Telestyrelsen.
 Efter at ministeren har udstukket de ovenfor nævnte  

 rammer, konstaterer Telestyrelsen om der foreligger reel frekvensknaphed, som  

 beskrevet ovenfor, og dermed om udbudsforretningen skal gå videre,  

 foreløbig til den endelige udbudsrunde.
3. Ens regulering af konkurrerende tilladelser inden for samme  

 teknologi eller system Som en konsekvens af den ovenfor foreslåede model  

 for regulering af fremtidige udbudsforretninger, kan der opstå  

 situationer, hvor der tidligere er udstedt tilladelser inden for en given  

 teknologi på basis af et fuldt ud gennemført udbud, dvs. med en  

 række skærpede vilkår om tjenesteudbud, priser, udbygning  

 m.v. (f.eks. de nuværende GSM900 og GSM1800 tilladelsesindehavere), men  

 hvor det i forbindelse med et efterfølgende supplerende udbud af  

 frekvenser konstateres, at der ikke er reel frekvensknaphed, og der derfor  

 udstedes en række nye tilladelser, som dels indeholder de vilkår,  

 der generelt er adgang til at stille i forbindelse med tildeling af  

 frekvenser, dels indeholder et grundlæggende, begrænset krav om  

 udbygning.
 Med sigte på håndtering af denne situation  

 foreslås der indført en bestemmelse, der indebærer at  

 sådanne tilladelseshavere kan anmode om at få ophævet den  

 hidtidige vilkårsregulering af deres tilladelse og i stedet få  

 denne erstattet med en lempeligere vilkårsregulering, svarende til den  

 de seneste tilladelser er udstedt med.
De eksisterende udbydere kan være i den situation,  

 at de allerede har opfyldt dele af deres vilkår, for eksempel om  

 udbygning af nettet.
Den udbyder, som efterfølgende får tildelt  

 en tilladelse med begrænsede krav om udbygning, vil set i forhold  

 hertil være gunstigere stillet.
Det potentielle nye selskab på markedet, f.eks. et  

 5. mobilnet, vil imidlertid skulle konkurrere med de øvrige net.
Dette  

 selskab vil derfor, alene på grund af konkurrencepresset på  

 markedet, være nødt til forholdsvis hurtigt at bygge ud til  

 samme niveau som de øvrige mobilnet.
Alternativt er selskabet  

 nødt til at basere sin forretning på roamingaftaler (som ikke er  

 prisregulerede, og derfor kan være bekostelige).
 Det må på den baggrund anses for  

 unødvendigt, og ville dermed være et udtryk for overregulering,  

 eventuelt at stille videregående krav om udbygning af nettet og det  

 tempo, hvori dette skal ske, f.eks. til et sådant potentielt 5.  

 mobilnet.
 Hertil kommer at et sådant krav ville bryde  

 grundlæggende med lovforslagets og udbudsmodellens systematik, som  

 netop indebærer at der kun stilles begrænsede krav hvor der ikke  

 er reel frekvensknaphed.
 Også de eksisterende tilladelsesindehavere er  

 undergivet forskellige krav m.h.t. udbygningsgrad og udbygningstakt, baseret  

 på de tilbud de hver især har afgivet herom.
Da der i dag er ledige frekvensressourcer til ERMES,  

European Radio Messaging System, er det   set i  

 lyset af det ovenfor skitserede generelle principskifte for hvordan udbud  

 afvikles og tilladelser udformes - relevant via en  

 interessetilkendegivelsesrunde at få afprøvet, om der er reel  

 knaphed på frekvenser til denne tjeneste.
Er dette ikke  

 tilfældet, vil det følge heraf, at den nuværende  

 tilladelsesindehaver kan anmode om, at vilkår i den eksisterende  

 tilladelse, der rækker ud over, hvad der kan fastsættes i henhold  

 til § 14, stk. 2 og 3 i frekvensloven, ophæves og eventuelt  

 erstattes med mindre omfattende vilkår i henhold til § 14,  

 stk. 2 og 3.
4. Skærpet regulering af de facto duo- eller monopolmarkeder Der kan være områder (delmarkeder), hvor  

 frekvensressourcerne er så begrænsede, at der ikke er  

 tilstrækkelige frekvensressourcer til at skabe et effektivt,  

 konkurrencedrevet marked, fordi der kun er frekvensressourcer til at udstede  

 1-2 tilladelser til opbygning af større (navnlig landsdækkende)  

 net, med sigte på kommercielt udbud af tjenester.
I denne situation vil  

 slutresultatet af et fuldt ud gennemført udbud, hvor der har  

 været konkurrence om at få adgang til de pågældende  

 frekvensressourcer, fortsat være et de facto monopol- eller  

 duopolmarked.
Der kan også være tale om, at kundeunderlaget  

 er så spinkelt og de økonomiske omkostninger ved at investere i  

 nye trådløse net af større omfang er så omfattende,  

 at der, uanset at der frekvensmæssigt er mulighed for at tildele  

 yderligere tilladelser, ikke kan forventes, at der opstår et effektivt  

 konkurrencedrevet marked.
I denne situation vil der være tale om, at  

 udbudsforretningen afbrydes undervejs, idet der ikke er tilstrækkelig  

 efterspørgsel efter frekvenser.
Også i denne situation kan der  

 opstå et de facto monopol- eller duopolmarked.
 Der er i disse situationer et særligt behov for en  

 regulatorisk beskyttelse af de slutbrugere og/eller tjenesteudbydere, der  

 ønsker at benytte sådanne net.
Lovforslaget indeholder forslag om, for så vidt  

 angår den førstnævnte situation, at udvide den  

 gældende hjemmel til at fastsætte vilkår om selve  

 produktudbudet, kvaliteten heraf, de priser, som udbyderen  

 påtænker at anvende, og den tilbudte udbygningshastighed og  

 udbygningsgrad, således at vilkår herom kan fastsættes med  

 en tidsmæssig udstrækning svarende til hele tilladelsesperiodens  

 længde.
Som reglerne er i dag kan der kun fastsættes vilkår  

 med en maksimal varighed på 1 år efter at den  

 vilkårsfastsattte udbygning er fuldført (idet de dog minimum  

 skal gælde 2 år). Dette vil stadigvæk være  

 udgangspunktet efter de nye regler.
Med hensyn til den anden af de nævnte situationer,  

 vil der efter den ovenfor beskrevne generelle udbudsmodel slet ikke  

 være adgang til at fastsætte vilkår vedrørende om  

 selve produktudbudet, kvaliteten heraf de priser, som udbyderen  

 påtænker at anvende, og den tilbudte udbygningshastighed og  

 udbygningsgrad, idet der ikke er reel frekvensknaphed.
Det foreslås at  

 der indføres hjemmel hertil, ligeledes med en tidsmæssig  

 udstrækning svarende til den samlede tilladelsesperiode.
 Det er Telestyrelsen, som baseret på et skøn  

 over, hvorvidt der foreligger tilstrækkelig konkurrence, træffer  

 afgørelse om hvorvidt der er grundlag og behov for at anvende de  

 pågældende bestemmelser om skærpet vilkårsregulering.  

 Det foreslås derfor også, at Telestyrelsen får hjemmel til,  

 i løbet af tilladelsesperioden, at ophæve vilkår som  

 nævnt, hvis man skønner at konkurrencesituationen har  

 ændret sig, så der foreligger tilstrækkelig  

 konkurrence.
 For indeværende skønnes det alene at blive  

 relevant at anvende de ovenfor beskrevne bestemmelser i forbindelse med  

 udstedelse af tilladelser til de landsdækkende net baseret på  

 TETRA-teknologien eller tilsvarende teknologier.
 Det kan ikke afvises, at der i fremtiden vil opstå  

 samme problem i forbindelse med udnyttelse af andre frekvensressourcer.
5. Forskellig regulering af konkurrerende teknologier Lovforslagets udbudsmodel indebærer, at man kan  

 komme i den situation, at konkurrerende systemer og teknologier, f.eks. de  

 tre forskellige mobilsystemer (GSM900, GSM1800 og 3. generations  

 mobiltelefoni), men også de nye mobilteknologier der skal tilgode se  

 bl.a. nød- og beredskabsbrugeres, samt transport- og  

 forsyningssektorens særlige behov, reguleres forskelligt, idet det kan  

 vise sig, at der ikke på alle områder er tale om begrænsede  

 ressourcer.
 Dette ville være uheldigt, hvis der i øvrigt  

 var tale om en ligeværdig konkurrencesituation mellem de forskellige  

 teknologier og net.
 Er der derimod tale om, at frekvensressourcerne reelt er  

 forskellige, dvs. at nogle giver et bedre konkurrencemæssigt  

 udgangspunkt end andre og derfor er mere efterspurgte, er det derimod  

 rimeligt nok, at der er forskel på vilkårsreguleringen.
 For så vidt angår forskellen mellem på  

 den ende side GSM900 og GSM1800 og på den anden side 3. generations  

 mobiltelefoni, er der tale om klart forskelligt sigte, idet 3.  

 generationssystemerne er målrettet imod at sikre udbud af  

 bredbåndstjenester på mobilnet, hvilket de nuværende  

 systemer kun i begrænset omfang rummer mulighed for.
Der kan derfor meget vel være forskellig  

 efterspørgsel   og forskellige konkurrencemæssige fordele   ved  

 at få tildelt de to typer frekvenser.
Dette gælder, uanset at de  

 tjenester, der vil kunne udbydes, vil konkurrere på markedet, hvor det  

 afgørende vil være, i hvor høj grad kunderne  

 efterspørger mobile bredbåndstjenester.
 Der kan således udmærket argumenteres for en  

 differentieret regulering baseret på efterspørgslen efter de to  

 frekvenstyper.
For så vidt angår GSM900 og GSM1800, er den  

 tekniske platform for at kunne udbyde tjenester meget lig hinanden.
Det samme  

 gælder faktiske udbud af tjenester.
På ét punkt er der dog  

 en klar forskel: GSM900 nettene tilbyder landsdækning i egne net.  

 GSM1800 nettene tilbyder også landsdækning til kunderne, men  

 baseret på roaming (leje af kapacitet) i GSM900 nettene, der hvor  

 GSM1800 nettene ikke selv dækker.
Denne løsning indebærer  

 dyrere slutbrugerpriser i tilfælde, hvor man som kunde benytter  

 roaming.
 Når GSM1800 nettene er mindre udbyggede, skyldes  

 det, dels at det er dyrere for tilladelseshaveren at bygge ud i  

 tyndtbefolkede områder baseret på disse frekvenser end baseret  

 på 900 MHz frekvenserne, fordi antenner skal placeres med mindre  

 afstand mellem hver enkelt antenne, dels at GSM1800 tilladelserne er tildelt  

 senere end GSM900 tilladelserne.
 For at få afklaret, hvilken betydning denne forskel  

 på de to frekvenstyper har i praksis, afholdes et samlet udbud af de to  

 potentielle GSM900 tilladelser og den ledige GSM1800 tilladelse.  

 Interessetilkendegivelserne og tilbudene vil i den forbindelse  

 afsløre, om der reelt er forskel på efterspørgslen efter  

 de to frekvenstyper.
 En eventuel manglende interesse for 1800 frekvenser er  

 ikke udtryk for, at der ikke er frekvensknaphed på 900 MHz frekvenser.  

 Dette afhænger af efterspørgslen efter denne type  

 frekvenser.
 Er der forskel på efterspørgslen, er dette et  

 argument for, at der er tale om reelt forskellige net, og for en  

 skærpet vilkårsregulering af de mere attraktive  

 frekvensressourcer.
 Er der derimod ikke forskel på  

 efterspørgslen, vil de to frekvensbånd skulle behandles ens  

 (uanset om slutresultatet er, at efterspørgslen ikke overstiger de  

 ledige ressourcer, eller at efterspørgslen er større end  

 ressourcerne).
 Der er således ikke konstateret behov for i  

 lovforslaget at foreslå særlige bestemmelser med sigte på  

 håndtering af ovennævnte problemstilling.
6. Nye udbuds- og udvælgelseskriterier Både mobilloven og frekvensloven indeholder allerede  

 i dag en hjemmel til at forskningsministeren fastsætter nærmere  

 regler for hvert offentligt udbud, herunder regler for Telestyrelsens  

 udbudsforretning, tidsplanen for det enkelte udbud, samt regler for i hvilket  

 omfang udbudsbetingelserne skal forelægges ministeren til godkendelse,  

 jf. frekvensloven, § 6, og mobilloven, § 9. Ministeren kan desuden  

 fastsætte nærmere regler om udbudsmaterialets udformning og om de  

 overordnede kriterier for udvælgelse af tilladelsesindehavere (inkl.  

 minimumskrav til disse). M.h.t. sidstnævnte indeholder de  

 gældende lovbestemmelser desuden en punktvis opregning af, hvilke  

 elementer der kan indgå i udvælgelseskriterierne.
 Lovforslaget indeholder en generel gennemskrivning af de  

 pågældende hjemler med henblik på tydeliggørelse af  

 de heri indeholdte hjemler, baseret på erfaringerne med det tidligere  

 gennemførte DCS1800 udbud og de behov for nærmere regulering,  

 som kan forudses med sigte på gennemførelse af de ovenfor  

 omtalte fire frekvensinitiativer.
 De væsentligste ændringer af bestemmelserne  

 omhandler:
 1)	En præcisering af, at der i forbindelse med offentlige udbud  

 efter frekvens- eller mobilloven kan fastsættes  

 udvælgelseskriterier, der omhandler frivillig afgivelse af tilbud om  

 roaming- og samtrafikforpligtelser, der ligger ud over, hvad den potentielle  

 tilladelsesindehaver ville være forpligtet til at stille til  

 rådighed i henhold til gældende samtrafik- og  

 mobillovgivning.
2)	En hjemmel til at fastsætte nærmere regler for indbyrdes  

 sammenligning af tilbud fra forskellige parter, f.eks. i tilfælde hvor  

 nogle af de afgivne tilbud indeholder tilbud om at udbyde slutbrugerprodukter  

 og priser herfor, mens andre indeholder tilbud om at udbyde samtrafik- eller  

 roamingprodukter og priser herfor, og der endelig kan være tilbud der  

 indeholder et miks af de to nævnte produkttyper og  priser.
Hjemmelen  

 vil også kunne anvendes til at fastsætte nærmere regler for  

 hvordan det overordnede formål med en udbudsforretning kan inddrages i  

 og påvirke den samlede vurdering af de enkelte tilbud.
I reglerne om  

 indbyrdes sammenligning af tilbud vil også skulle indgå en  

 nærmere regulering af, i hvilket omfang det kan tillægges  

 betydning, at tilladelseshavere, der allerede på udbudstidspunktet er  

 tildelt frekvenser og har opbygget net af den pågældende type,  

 afgiver tilbud der også omfatter trafik i disse eksisterende net.
Se  

 også ovenfor i afsnit 3.3. under omtalen af udbud af frekvenser til  

 mobilnet svarende til de nuværende, om denne problemstilling.
 3)	En hjemmel til at fastsætte minimumskrav og  

 udvælgelseskriterier, med sigte på at tilgodese udbud af  

 tjenester på tværs af grænser (f.eks. i den samlede  

 Øresunds-region), hvor dette er relevant.
 4)	En hjemmel til at fastsætte minimumskrav og  

 udvælgelseskriterier, med sigte på at sikre at tilbudene  

 indeholder elementer, med sigte på opfyldelse af de i lovens  

 formålsbestemmelse nævnte bredere samfundsmæssige behov,  

 hvor dette er relevant.
7. Udbygning af frekvenslovens bestemmelser om frekvensplanen Den gældende frekvenslov giver forskningsministeren  

 en generel hjemmel til at fastsætte rammer for anvendelse og indbyrdes  

 prioritering af de samlede frekvensressourcer i den danske frekvensplan, jf.  

 § 2. Heri indgår også en hjemmel til i et vist omfang at  

 fastsætte nærmere regler om anvendelsen af de enkelte  

 frekvensbånd.
Der foreslås med lovforslaget en enkelt udvidelse af  

 hjemlen hertil.
I dag har forskningsministeren således som udgangspunkt  

 ikke hjemmel til at fastsætte anvendelsesbegrænsninger for de  

 enkelte frekvensbånd.
Ministeren kan alene fastsætte regler om,  

 at der inden for et eller flere frekvensbånd ikke kan etableres  

 tjenester, der har adgang til at udveksle trafik med (gennemstille til) de  

 offentligt tilgængelige telenet.
Det foreslås at hjemlen til at fastsætte  

 regler herom bibeholdes, men at hjemlen udvides til også at  

 fastsætte andre former for anvendelsesbegrænsninger.
F.eks. vil  

 det være nødvendigt, for de tilladelser til TETRA eller lignede,  

 der udstedes som enkelttilladelser inden for 380-400 MHz  

 frekvensbåndet, jf. ovenfor, dels at fastsætte at disse  

 tilladelser ikke vil kunne danne grundlag for kommercielt videresalg af  

 tjenester, og at de alene kan udnyttes til etablering af net, der  

 indgår under det af Beredskabsstyrelsen definerede  

 totalforsvars-begreb, dvs. net der etableres af myndigheder eller  

 organisationer med nød eller beredskabsfunktioner i krise- eller  

 krigstid, eller i forbindelse med katastrofeberedskabsopgaver.
8. Nye frekvenspolitiske styringsinstrumenter Lovforslaget indeholder endvidere forslag om  

 indførelse af et nyt frekvensadministrativt instrument, der skal  

 gøre administrationen af frekvensbånd, hvor der er en vis,  

 forbigående eller begrænset frekvensknaphed, eller hvor  

 iværksættelse af mere omfattende frekvensadministrative metoder  

 er under forberedelse eller kan forudses iværksat inden for en  

 nærmere bestemt fremtid, mere smidig og effektiv.
Der er tale om en  

 hjemmel til at Telestyrelsen anvender ventelister, hvor det ikke er muligt  

 umiddelbart at imødekomme en anmodning om tildeling af frekvenser, men  

 hvor det dog er Telestyrelsens forventning, at der inden for en kortere  

 tidsramme vil være mulighed for at imødekomme den  

 pågældende anmodning.
 Derudover foreslås der indført en hjemmel  

 til, at forskningsministeren kan fastsætte nærmere regler om, at  

 Telestyrelsens generelle adgang   og pligt   til at udstede  

 frekvenstilladelser i det omfang der er ledige frekvensressourcer til  

 rådighed, i et eller flere frekvensbånd begrænses,  

 således at der i disse frekvensbånd alene kan udstedes  

 midlertidige tilladelser, der bortfalder automatisk når det besluttes  

 at udstede tilladelse til anden anvendelse.
 Reglen tilsigter at regulere situationer, hvor der kan  

 forudses behov for inden for et kortere tidsrum at iværksætte en  

 eller flere frekvensadministrative metoder, eller at gennemføre en  

 ændring af den hidtidige disponering af det pågældende  

 frekvensbånd, herunder reservere det til en bestemt, fremtidig  

 anvendelse.
Der bør i sådanne situationer alene  

 være adgang til at udstede midlertidige tilladelser, som bortfalder  

 automatisk når der udstedes en ny tilladelse omfattende samme  

 frekvensressource.
Der kan dels være tale om, at der udstedes en ny  

 tilladelse til en anden tilladelseshaver (f.eks. i situationer, hvor der har  

 været afholdt offentligt udbud, hvor der som led i en administrativ  

 omfordeling foretages en række ændringer i tildelingen af  

 radiokæde-frekvenser, eller hvor en frekvens er omlagt fra  

 radio/tv-formål til anden anvendelse), eller der kan være tale om  

 at den pågældende tilladelseshaver må tåle at der  

 udstedes en ny tilladelse til denne, indeholdende krav om  

 iværksættelse af et eller flere frekvensadministrative tiltag som  

 forudsætning for fortsat at kunne råde over frekvensen.
9. Tilladelsernes varighed I forbindelse med fastsættelsen af varigheden for  

 tilladelser er der med lovforslaget lagt op til en gensidig tilpasning af  

 frekvenslovens og mobillovens regler herom.
 For det første foreslås det, at  

 Telestyrelsen, både med hensyn til tilladelser udstedt på  

 grundlag af mobilloven og tilladelser udstedt på grundlag af  

 frekvensloven, fastsætter de konkrete varigheder af de enkelte  

 kategorier af tilladelser.
 Dette indebærer en ophævelse af den  

 gældende regel i mobilloven, ifølge hvilken tilladelser altid  

 udstedes for en 10 års periode.
 Formålet hermed er blandt andet at skabe mulighed  

 for at udstede tilladelser med en længere varighed end 10 år,  

 hvilket f.eks. kan give større incitament til at opbygge  

 landsdækkende frekvensbaseret infrastruktur.
 Ændringen har ingen konsekvenser for allerede  

 udstedte tilladelser, hvor tilladelseslængden allerede er fastsat.
 Derudover foreslås det, at den gældende regel  

 i mobilloven, der indebærer, at tilladelser, som er udstedt på  

 grundlag af en gennemført udbudsforretning, ved tilladelsesperiodens  

 udløb automatisk løber videre uden fornyet ansøgning,  

 også overføres til frekvensloven.
 I begge love fastsættes der en maksimalgrænse  

 på 10 år for de forlængede perioder, en ikke-tilbagekaldt  

 tilladelse automatisk løber videre.
 Tilladelsernes varighed vil fremover blive fastsat for  

 hvert enkelt udbud og vil fremgå af det endelige udbudsmateriale,  

 således at der ved fastsættelsen af tilladelsernes varighed bl.a.  

 kan tages højde for tilkendegivelser i forbindelse med  

 interessetilkendegivelsesrunden.
 Også bestemmelserne om tilbagekaldelse af  

 tilladelses som nævnt foreslås med lovforslaget harmoniseret,  

 baseret på de gældende bestemmelser herom i mobilloven.
D.
Internationale forhold Danmark er i henhold til Europa-Parlamentets og  

 Rådets UMTS-beslutning (beslutning nr. 128/1999/EF af 14. december 1998  

 om koordineret indførelse af et mobilt og trådløst  

 kommunikationssystem (UMTS) af tredje generation i Det Europæiske  

 Fællesskab) forpligtet til inden den 1. januar 2000 at have foretaget  

 eventuelle nødvendige ændringer i den eksisterende lovgivning  

 med henblik på at opnå tilstrækkeligt regulatorisk grundlag  

 for at udstede tilladelser til oprettelse og drift af tredje generations  

 mobilsystemer.
Endvidere skal det i Danmark være muligt at udbyde 3.  

 generationstjenester senest den 1. januar 2002.
Endvidere er det i overensstemmelse med de internationale  

 handelsaftaler, herunder WTO, ikke muligt at stille krav om anvendelse af  

 specifikke standarder, med mindre der er legitime hensyn, som  

 nødvendiggør fravigelse af kravet om teknologineutralitet.
Et  

 af de tilfælde, hvor kravet vil blive fraveget, er i forbindelse med  

 udstedelse af tilladelser til 3. generations mobilsystemer, hvor EU  

 fastslår, at hensynet til interoperabilitet og international roaming  

 forpligter medlemslandene til at udstede minimum én tilladelse baseret  

 på UMTS-standarden.
Hertil kommer, at Danmark i øvrigt deltager i  

 internationalt samarbejde, som udmønter sig i beslutninger, aftaler  

 m.v.
Det er en grundlæggende forudsætning og ramme for den danske  

 frekvenspolitik og  administration, at der sker overholdelse af sådanne  

 internationale forpligtelser på frekvensområdet.
E.
Kommunikation på tværs af landegrænser Med henblik på at sikre et optimalt udbud af  

 tjenester, der kan bruges på begge sider af Øresund eller i
det dansk/tyske grænseområde, kan der være behov for en  

 styrket international koordinering af frekvensarbejdet.
Særligt med  

 henblik på at understøtte udviklingen af Øresundsregionen  

 er der behov for et styrket samarbejde mellem den svenske og den danske  

 Telestyrelse.
Der er således i forbindelse med høringerne over  

 de fire frekvensoplæg fra Telestyrelsen, som udgør grundlaget  

 for de nye frekvenspolitiske initiativer, fra flere sider fremkommet  

 ønsker om at få afklaret, om der er behov for at kunne udstede  

 regionale frekvenstilladelser, som dækker hele Øresundsregionen,  

 for at sikre et optimalt udbud af tjenester, der kan bruges på begge  

 sider af Øresund baseret på de ovenfor nævnte  

 teknologier.
 Forskningsministeren har derfor over for den svenske  

 minister med ansvar for telekommunikation taget initiativ til at få  

 gennemført et fælles udredningsarbejde om den nævnte  

 problemstilling.
 Sigtet er at få afdækket, om der er forhold i  

 den nuværende frekvensadministration, som er uhensigtsmæssige i  

 forhold til ønsket om at sikre sammenhængende  

 kommunikationsmuligheder i eksempelvis Øresundsregionen, herunder i  

 hvilket omfang samarbejds- og roamingaftaler mellem forskellige ejere af  

 radionet kan løse det pågældende behov.
 Sigtet er ligeledes, at udredningen skal foreligge  

 så tidligt, at der kan tages højde for denne i forbindelse med  

 udbud og endelig tildeling af frekvenser til bl.a. mobile tjenester til  

 nød- og beredskabsformål og andre former for specifikke  

 kommunikationsbehov og 3. generations mobiltelefoni, hvor dele af  

 frekvensressourcerne evt. vil kunne anvendes til regionale net på  

 tværs af Øresund.
F.
Lovens administrative, økonomiske, erhvervsmæssige og  

 miljømæssige konsekvenser Administrative og økonomiske konsekvenser Lovforslaget danner grundlag for, at der kan  

 iværksættes en række nye initiativer på  

 frekvensområdet.
Disse initiativer vil tage form af udbud af frekvens- og  

 mobiltilladelser samt tildeling af enkelttilladelser.
Afholdelse af disse  

 udbud forudsætter, at Forskningsministeriet fastsætter regler for  

 det enkelte udbud i form af en bekendtgørelse, mens Telestyrelsen vil  

 skulle forestå udbudet, herunder udarbejde udbudsmateriale, foretage  

 vurderingen af de modtagne bud og endelig udstede tilladelser, herunder  

 også mindre enkelttilladelser.
 Forskningsministeriet forudsættes at løse  

 disse opgaver med de nuværende administrative ressourcer.
Telestyrelsen har behov for at oprette et nyt kontor med  

 henblik på varetagelse af kommende udbudsforretninger.
Kontoret  

 forventes besat med 6 årsværk, dog således at der efter  

 udbuddenes afholdelse alene vil skulle anvendes 1 årsværk til  

 administration af de udstedte tilladelser.
Omkostningerne forbundet hermed vil blive dækket af  

 de televirksomheder, der ønsker at få tildelt de udbudte mobil-  

 eller frekvenstilladelser.
I henhold til gældende lov opkræver  

 Telestyrelsen således en omkostningsdækkende ydelse til  

 dækning af de udgifter, der er forbundet med Telestyrelsens  

 gennemførelse af offentligt udbud, udvælgelse af  

 tilladelseshavere m.v.
Med lovforslaget får Telestyrelsen endvidere  

 hjemmel til alternativt at opkræve en ydelse til dækning af  

 omkostningerne i forbindelse med afholdelse af en  

 interessetilkendegivelsesrunde i de særlige tilfælde, hvor der  

 viser sig ikke at være frekvensknaphed og tilladelserne derfor udstedes  

 direkte uden gennemførelse af udbudsforretningen.
Erhvervsmæssige konsekvenser Formålet med lovforslaget er samlet set at  

 øge konkurrencen på telemarkedet.
Dette sker ved at udbyde  

 yderligere frekvenser og teknologier, hvormed det samlede konkurrencepres  

 på markedet vokser.
Frekvensudbudene er målrettet imod  

 eksisterende flaskehals-områder og andre områder, hvor der er  

 behov for at stimulere konkurrencen yderligere.
Samlet set vil lovforslaget dermed medvirke til en  

 øget konkurrence på telemarkedet, med faldende priser på  

 især mobiljenester og accessnet-tjenester til følge.
Dette  

 må forventes at få en positiv afledt effekt på  

 erhvervslivet generelt.
Etableringen af nye trådløse telenet vil  

 bl.a. kunne betyde en øget afsætning af telekommunikationsudstyr  

 i forbindelse med etablering af nettene.
Der vil primært være  

 tale om engangsleveringer, idet udvidelse af nettene i praksis vil være  

 af mindre betydning.
Langt den overvejende del af infrastrukturen vil dog  

 formentlig bestå af udstyr produceret i udlandet.
Miljømæssige konsekvenser Målsætningen om øget konkurrence  

 på markedet medfører et behov for, at nye aktører kan  

 etablere sig, til dels med egen alternativ infrastruktur.
Ligeledes giver  

 introduktionen af nye avancerede tjenester et øget behov for  

 trådløs infrastruktur og dermed et behov for adgang til master  

 og antennepositioner.
Lovforslaget og de udbud, som det udgør  

 grundlaget for, vil derfor i et vist omfang føre til etablering af  

 yderligere master og antennepositioner.
Den gældende lov om etablering  

 og fælles udnyttelse af master til radiokommunikationsformål  

 m.v., nr. 212 af 30. marts 1999, giver dog i et vist omfang mulighed for at  

 fælles udnytte allerede eksisterende maste-ressourcer.
Forholdet til EU-retten Lovforslaget indeholder regler, der gennemfører  

 artikel 3, stk. 1 i af Europa-Parlamentets og Rådets beslutning  

 nr. 128/1999/EF af 14. december 1998 om koordineret indførelse af et  

 mobilt og trådløst kommunikationssystem (UMTS) af tredje  

 generation i Det Europæiske Fællesskab.
 Med lovforslaget skabes der endvidere mulighed for udbud  

 af frigivne 900 MHz frekvenser til 2. generations mobilsystemet GSM i  

 overensstemmelse med EF-direktiv 87/372 af 25. juni 1987 om de  

 frekvensbånd, der skal stilles til rådighed for samordnet  

 indførelse af offentlig fælleseuropæisk digital  

 celleopbygget landmobil radiokommunikation i Fællesskabet.
Det fremgår af direktivet, at medlemsstaterne skal  

 sikre, at der udarbejdes planer for den offentlige  

 fælleseuropæiske celleopbyggede digitale mobilradiotjeneste,  

 således at denne tjeneste i overensstemmelse med markedsbetingelserne  

 snarest muligt kan råde over båndene 890-915 og 935-960 MHz i  

 deres helhed.
Derudover fremgår det, at det på grundlag af den  

 nuværende teknologiske udvikling og markedsudvikling forekommer  

 realistisk at forudse, at det fælleseuropæiske system helt kan  

 råde over frekvensbåndene 890-915 og 935-960 MHz senest 10  

 år efter den 1. januar 1991.
Høring Udkast til dette lovforslag har været udsendt til  

 høring hos Administration AB, Advokatrådet, Alcatel Danmark,  

 Amtsrådsforeningen i Danmark, Arbejderbevægelsens  

 Erhvervsråd, Assurandør-Societetet, Banestyrelsen, Beredskab  

 Storkøbenhavn, Beredskabsstyrelsen, Bestillingskontorernes  

 Sammenslutning, Brancheorganisationen for Forbrugerelektronik,  

 Boligministeriet, Boligselskabernes Landsforening, Cyber City, Damm Cellular  

 Systems, Dancell A/S, Danmarks Radio, Danmarks Rederiforening, Danphone A/S,  

 Dansk Dataforening, Dansk EL-Forbund, Dansk Handel og Service, Dansk  

 Industri, Dansk Metal, Dansk MobilTelefon I/S, Dansk Taxi Forbund, Dansk  

 Wireless Access Forum, Danske Elværkers Forening, Danske  

 Fragtmænd amba, Danske Privatbaners Fælleskontor, Danske  

 Vognmænd Hovedorganisationen af 1985, De Samvirkende  

 Invalideorganisationer, debitel, DEFU, Demokratiske Lokalstationer, Den  

 Kristne producentkomité, Det Centrale Handicapråd, Det Danske  

 Handelskammer, Dolphin Telekommunication, DONG, DSB, EDR,  

 Elektronikindustrien, Elinstallatørernes Landsforening, Erhvervs- og  

 Selskabsstyrelsen, Erhvervsfremmestyrelsen, Erhvervsministeriet, Ericsson  

 Mobile Communication, FAEM, Falck A/S, Foreningen Danske  

 Fællesantenneanlæg, Finansministeriet, Finansrådet   Danske  

 Pengeinstitutters Forening, Forbrugerrådet, Forbrugerstyrelsen,  

 Foreningen af Internetleverandører, Foreningen af Kommunale  

 Beredskabschefer, Foreningen af Management-konsulenter, Foreningen af  

 markedsanalyseinstitutter i Danmark, Forsvarskommandoen, Forsvarsministeriet,  

 Frederiksberg Kommune, Frogne A/S, Færøernes Landstyre,  

 Føroy Tele, Global Connect, Global One, GN Netcom A/S, GN Store Nord,  

 GRE (Grossistforeningen for Radio og Elektronik), Grossistforeningen for  

 Radio og Elektronik, Grønlands Hjemmestyre, Hjemmeværnet, HNG  

 I/S, Hovedstadsområdets Trafikselskab, HTS-Kartellet, IASTAR Danmark  

 c/o Radio Energy, ICCC af 1982, Indenrigsministeriet, Infocom communications  

 A/S, ISS International Insurance, IT-Brancheforeningen, Justitsministeriet,  

 KOMM c/o Kanal 2, Kommunernes Landsforening, Konkurrencestyrelsen,  

 Kulturministeriet, Københavns Belysningsvæsen, Københavns  

 Brandvæsen, Københavns Kommune, Københavns Lufthavne A/S,  

 Københavns Taxa, L H Mobilradio A/S, Landbrugsrådet,  

 Leverandørforeningen for Radio og Telekommunikaiton, LO, McKinsey  

 & Company, Miljø- og Energiministeriet, Mobilix, Motorola,  

 Mørkedal Radio, NetSystem International, Niros Telecommunication,  

 Nokia Telecommunication, Pallas Informatik, Philips, Telekommunikation, PMR  

 Brugergruppen, PMR-Industrien, Post Danmark, Realkreditrådet,  

 Registertilsynet, Repræsentantskabet ved Tele Danmark,  

 Landsdelsrådet for Jylland, Rigspolitichefen, Rådet for Dansk  

 Forsikring og Pension, Sammenslutningen af lokale radio- og tv-stationer i  

 Danmark, Semco Engergi, Service 900 Nævnet, Siemens  

 Transmissionssystemer, Simoco Co., Danitas Radio, Sjællands Telefon  

 Abonnenters Repræsentantskab, Socialministeriet, Sonofon, Statens  

 Luftfartsvæsen, Statsansattes Kartel, Statsministeriet, Stofa,  

 Sundhedsminsteriet, TAXA MOTOR Transport, Tele 8, Tele Danmark, Tele Danmark  

 Mobil A/S, Tele Greenland, Tele2, Telebrugernævnet, Telecom center,  

 LMR, Teleklagenævnet, Telekommunikationsforbundet,  

 Telekommunikationsindustrien, Telestyrelsen, Telia, TP Radio,  

 Trafikministeriet, TSS, TV2, Udenrigsministeriet, Zodiac, Communications Aps,  

 Zone Systems, Økonomiministeriet og Ørstadsselskabet.
Vurdering af konsekvenser af lovforslag Positive Konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Lovforslaget danner grundlag for, at der  

 iværksættes en række nye initiativer på  

 frekvensområdet.
Disse initiativer omfatter bl.a. en række  

 offentlige udbud af frekvenser, samt en række enkelt-tildelinger.  

 Forskningsministeriet udfærdiger bekendtgørelser  

 vedrørende udbudene.
Telestyrelsen skal forestå udbudene og de  

 konkrete frekvnestildelinger, herunder udarbejde udbudsmateriale.
Økonomiske konsekvenser for erhvervslivet Lovforslaget forventes at medvirke til en øget  

 konkurrence på telemarkedet med faldende priser på især  

 teleydelser på mobilmarkedet og accessnet-markedet til følge.  

 Dette må forventes at få en positivt afledt effekt på  

 erhvervslivet generelt.
 Telestyrelsens omkostninger til forberedelse og afholdelse af  

 udbudene bæres af de virksomheder, som deltager i udbudene og de  

 forudgående interessetilkendegivelsesrunder.
Administrative konsekvenser for erhvervslivet Ingen Ingen Miljømæssige konsekvenser Ingen.
Begrænsede.
Lovforslaget vil medføre et vist  

 behov for nye master.
 Den gældende lov om etablering og fælles udnyttelse af master  

 til radiokommunikationsformål mv., jf. lov nr. 212 af 30. marts 1999,  

 giver dog i et vist omfang mulighed for at fælles udnytte allerede  

 eksisterende maste-ressourcer og antennepositioner.
Administrative konsekvenser for borgerne Ingen Ingen Forholdet til EU-retten Loven indeholder regler, der gennemfører dele af  

 Europaparlamentets og Rådets beslutning nr. 128/1999/EF af 14. december  

 1998 om koordineret indførelse af et mobilt og trådløst  

 kommunikationssystem (UMTS) af 3. generation i Det Europæiske  

 Fællesskab Lovforslaget er i overensstemmelse med EF-direktiv 87/372/EF af 25. juni  

 1987 om de frekvensbånd, der skal stilles til rådighed for  

 samordnet indførelse af offentlig fælleseuropæisk digital  

 celleopbygget landmobil radiokommunikation i Fællesskabet.
Bemærkninger til de enkelte  

 bestemmelser Til § 1 Til nr. 1 Lovens formålsbestemmelse foreslås  

 ændret i overensstemmelse med den nye telepolitiske principaftale af 8.  

 september 1999.
De foreslåede nye formålsbestemmelser  

 fastslår først og fremmest, at det overordnede og styrende  

 formål med de to love er at sikre brugerne adgang til et bredt,  

 varieret og billigt udbud af telenet og teletjenester, herunder at sikre et  

 udbud af telenet og teletjenester, der tilgodeser bredere  

 samfundsmæssige behov.
Første del heraf svarer til den  

 gældende fomålsformulering i frekvensloven.
Anden del  

 præciserer, at sigtet ikke alene er at sikre den enkelte slutbruger et  

 bredt, varieret og billigt udbud af tjenester, men at det tillige er en  

 integreret del af de to loves overordnede formål at sikre, at der  

 allokeres og udnyttes frekvensressourcer, som kan sikre bredere  

 samfundsmæssige behov.
Sådanne behov kan eksempelvis omfatte, at  

 der er velfungerende og tidssvarende radiokommunikationssystemer til  

 rådighed for nød- og beredskabssystemet, at der med udgangspunkt  

 i kulturpolitiske målsætninger afsættes frekvenser til  

 radio- og tv-formål, og lignende brede samfundsmæssige behov, som  

 går på tværs af konkurrence-målsætningen.
Indførelse af adgang til  

 bredbåndskommunikation så bredt som muligt i Danmark er endnu er  

 af de bredere samfundsmæssige behov, som bør have særlig  

 høj prioritet inden for dette formål.
I netværkssamfundet  

 vil adgang til bredbåndskommunikation for så mange som muligt  

 være af afgørende betydning for samfundsnytten af de frekvenser,  

 der uddeles.
Det er derfor en del af det overordnede formål med de nye  

 frekvenspolitiske initiativer, at der hurtigt og til så mange som  

 muligt skabes bredbåndsforbindelser og  tjenester, og at der etableres  

 et effektivt fungerende konkurrencemarked herfor.
 Loven skal samtidig, sammen med mobilloven, generelt  

 understøtte vækst og innovation og fremme en hurtig udnyttelse  

 af nye teknologiske muligheder.
I den gældende bestemmelse anføres det  

 eksplicit, at formålet også er at sikre et bredt, varieret og  

 billigt udbud af radio- og tv-ydelser.
Dette er fortsat en del af lovens  

 formål, men dækkes at den brede formulering om at tilgodese  

 bredere samfundsmæssige behov.
Hertil kommer at begrebet »udbud af  

 telenet og teletjenester« skal forstås i bred forstand og således  

 også dækker alle former for tjenester baseret på  

 radiokommunikation, herunder radio- og tv-distribution og transmission.
Det foreslåede stk. 2 viderefører  

 princippet om, at administrationen af de samlede frekvensressourcer skal  

 være aktiv og fremadrettet, og finde sted på objektivt, klart og  

 ikke diskriminerende grundlag.
Den angiver samtidig, at det overordnede  

 formål, som beskrevet ovenfor, skal nås gennem en  

 frekvensadministration, der er målrettet imod dels at fremme reel  

 konkurrence, dels at sikre en effektiv udnyttelse af de samlede  

 radiofrekvensressourcer.
Disse to elementer har således dels karakter  

 af instrumenter til at realisere lovenes overordnede og styrende  

 formål, dels karakter af delmål, som bør tilgodeses gennem  

 den samlede frekvensadministration og tilladelsesudstedelse.
Effektiv  

 udnyttelse af frekvensressourcerne er også i dag en del af lovens  

 formålsbestemmelse.
Inddragelse af delmålsætningen om  

 fremme af reel konkurrence er derimod en nyskabelse.
Om baggrunden for den  

 pågældende ændring henvises til de almindelige  

 bemærkninger.
De to nævnte delmålsætninger vil i en  

 række situationer kræve indbyrdes afvejning, idet i et vist  

 omfang trækker frekvensadministrationen i hver sin retning.
Med de nye  

 stk. 3-4 foreslås formålsbestemmelsen derfor suppleret med  

 en bestemmelse om den indbyrdes afvejning af henholdsvis hensynet til at  

 sikre frekvenseffektivitet, og hensynet til at fremme en konkurrencedrevet  

 markedsudvikling, og disse to delmåls sammenhæng med den  

 overordnede og styrende formålsbestemmelse for de to love.
Det foreslås, i overensstemmelse med den politiske  

 principaftale, at hensynet til at fremme reel konkurrence som udgangspunkt  

 tillægges størst vægt.
Der kan imidlertid undtagelsesvis  

 være situationer, hvor frekvensressourcerne er så  

 begrænsede, at det alene er formålstjenligt at tillade én  

 eller ganske få netudbydere.
Det kan skyldes, at en opsplitning af den  

 pågældende frekvensressource ville medføre, at kapaciteten  

 bliver så begrænset, at pågældende tjeneste ikke kan  

 udbydes med de funktionaliteter, som brugerne efterspørger, eller at  

 opbygning af net på grundlag af en opdelt frekvensressource ville blive  

 så bekostelig, at tjenesten reelt ikke vil blive kommercielt  

 tilgængelig for brugerne.
Heri ligger således også, at en  

 prioritering af konkurrencehensynet ikke må føre til en  

 væsentlig fordyrelse af tjenesten, som ikke er i brugernes interesse.
I  

 sådanne situationer må hensynet til konkurrencen vige for  

 hensynet til, at den pågældende tjeneste bliver tilgængelig  

 for brugerne.
En aktør på markedet vil ikke alene på  

 baggrund af en henvisning til denne bestemmelse kunne foranledige en  

 begrænsning i antallet af tilladelser og dermed hindre konkurrencen,  

 idet det er en forudsætning for anvendelse af bestemmelsen, at det er  

 tilstrækkeligt dokumenteret, at der foreligger en sådan knaphed  

 på frekvensressourcer, at hensynet til fremme af konkurrencen må  

 vige.
Telestyrelsen træffer afgørelse om, hvorvidt der  

 foreligger en sådan frekvensknaphed.
 Det foreslåede stk. 4 fastslår endvidere,  

 at målsætningen om gennem den samlede frekvensadministration at  

 sikre bredere samfundsmæssige behov, som for eksempel sikring af  

 nød- og sikkerhedstjenester, public service m.v., har forrang frem for  

 delmålsætningen om at søge at fremme reel konkurrence,  

 hvor disse er indbyrdes modstridende.
 Hertil kommer at lovens overordnede og styrende  

 formål, som beskrevet i stk. 1, generelt har forrang fremfor de  

 beskrevne delmål, som samtidig skal ses som instrumenter til at sikre,  

 at det overordnede og styrende målsætning med loven  

 realiseres.
 Det foreslåede stk. 5 præciserer, at  

 loven fortsat også har til formål at sikre tilstrækkelige  

 ressourcer til den frekvensanvendelse, der ikke er omfattet af begrebet  

 telenet og teletjenester i stk. 1, herunder frekvensanvendelse, der  

 finder sted i forbindelse med forbrugerelektronik, medicinsk udstyr som  

 f.eks. pace-makers, industrielt udstyr som f.eks.  

 mikrobølgeanlæg, og lignende.
 Ved i stk. 6 at nævne Danmarks  

 internationale forpligtelser på frekvensområdet allerede i lovens  

 formålsbestemmelse, understreges det, at disse forpligtelser  

 udgør rammen om den danske frekvensadministration.
 Se også de almindelige bemærkninger, afsnit C,  

 underafsnit 1, om de foreslåede nye formålsbestemmelser.
Til nr. 2 Den foreslåede bestemmelse fastslår lovens  

 anvendelsesområde.
Stk. 1 dækker over samme indhold som den  

 gældende lov § 1, stk. 2. Der er imidlertid foretaget en  

 betydelig redaktionel forenkling, idet det ikke er fundet nødvendigt  

 eksplicit at henvise til, at anvendelsesområdet er alle former for  

 telekommunikation, der omfatter anvendelse af radiofrekvenser, samt  

 radiotekniske og frekvensmæssige forhold vedrørende radio- og  

 fjernsynsvirksomhed.
Dette er således dækket af den valgte,  

 bredere formulering »brug af radiofrekvenser«.
 Det foreslåede stk. 2 er en uændret  

 videreførelse af det stykke 3, som blev tilføjet ved sidste  

 ændring af frekvensloven, jf. lovforslag L75, fra Folketingsåret  

 1998-1999.
Til nr. 3 Den gældende lov er baseret på, at der hvert  

 andet år foretages en grundlæggende revision af frekvensplanen og  

 de overordnede rammer for anvendelse og indbyrdes prioritering af de samlede  

 radiofrekvensressourcer.
Med sigte herpå forelægger Telestyrelsen  

 bl.a. forskningsministeren forslag til en ny frekvensplan for de  

 efterfølgende 5 år.
 Den foreslåede bestemmelse er som udgangspunkt en  

 uændret videreførelse af bestemmelsen om, at der skal  

 forelægges et sådant forslag.
 Det er dog fundet hensigtsmæssigt at  

 præcisere, at der i et sådant forslag også kan indgå  

 forslag om ændring af den hidtidige disponering eller anvendelse af de  

 enkelte frekvensbånd, herunder forslag om reservering af ikke-anvendte  

 frekvensressourcer til en nærmere angivet fremtidig anvendelse.
 Reservering af frekvensbånd kan være  

 hensigtsmæssigt som et led i myndighedernes frekvensplanlægning,  

 blandt andet med henblik på at sikre mulighed for indførelse af  

 nye teknologier og tjenester.
 Reservering bør alene foretages, hvor der er en  

 forholdsvis stor grad af sikkerhed for, at de pågældende  

 frekvensbånd inden for kort eller mellemlangt sigt vil kunne tages i  

 brug til den form for tjeneste eller teknologi, som de reserveres til, idet  

 udgangspunktet fortsat er, at samtlige frekvensressourcer bør udnyttes  

 aktivt.
 Forslag om ændring eller reservation kan, ligesom  

 anvendelse af lovens øvrige bestemmelser, vedrøre større  

 eller mindre udsnit af frekvensplanen, herunder mindre dele af en  

 frekvensressource, der samlet er afsat til et bestemt formål eller en  

 bestemt teknologi, et enkelt frekvensbånd eller i sidste ende for den  

 enkelte frekvens.
 I forhold til de fire konkrete frekvensinitiativer, som er  

 en del af baggrunden for nærværende lovforslag, vil det bl.a.  

 være relevant at reservere ikke-anvendte frekvensressourcer til den  

 kommende tildeling af frekvenser til TETRA og tilsvarende teknologier, og til  

 det kommende udbud af frekvenser til 3. generations mobilsystemer, og  

 eventuelt også til et eller flere af de øvrige udbud.
 Reservationer har virkning indtil frekvensplanen, jf.  

 § 2 og § 4 i frekvensloven, igen ændres, således at det  

 eller de omhandlede frekvensbånd frigives til enten den reserverede  

 form for anvendelse, eller anden anvendelse.
 Der kan også være tale om, at et reserveret  

 frekvensbånd i forbindelse med frigivelsen undergives særskilt  

 regulering i form af fastsættelse af en eller flere specifikke  

 frekvensadministrative metoder, jf. frekvenslovens kapitel 3, til tildeling  

 af tilladelser, herunder f.eks. regler om offentligt udbud.
 Se også bemærkningerne til nr. 5 nedenfor om  

 forskningsministerens adgang til at fastsætte nærmere regler om,  

 at der i reserverede frekvensbånd alene kan udstedes midlertidige  

 tilladelser eller forsøgstilladelser.
Til nr. 4 Med den foreslåede affattelse af § 2,  

 stk. 6, udvides forskningsministerens hjemmel til i forbindelse med  

 fastlæggelsen af rammerne for anvendelse og indbyrdes prioritering af  

 de samlede frekvensressourcer at fastsætte nærmere regler for de  

 enkelte dele af frekvensplanen.
Sådanne regler kan fastsættes for  

 større eller mindre udsnit af frekvensplanen, herunder for mindre dele  

 af en frekvensressource, der samlet er afsat til et bestemt formål  

 eller en bestemt teknologi, for et enkelt frekvensbånd eller i sidste  

 ende for den enkelte frekvens.
§ 2, stk. 6, nr. 1 er en videreførelse af  

 den hidtidige adgang for ministeren til at fastsætte nærmere  

 regler om, hvilke tildelingsmetoder og tilladelsestyper der skal anvendes  

 inden for de enkelte dele af frekvensplanen.
Der er dog foretaget et enkelt  

 konsekvensændring i selve teksten, som herefter henviser ikke alene til  

 §§ 12-14, men til §§ 12-14b.
Dette er en følge af, at dele  

 af de bestemmelser, der hidtil indgik i § 14, nu er overført til  

 og udvidet i §§ 14a-14b.
 Sigtet med forskningsministerens kompetence til at  

 fastsætte nærmere regler på dette område er ikke, at  

 forskningsministeren i en konkret situation tager beslutning om anvendelse af  

 disse bestemmelser, men er alene en adgang til at fastsætte generelle  

 retningslinier for, hvilke tildelingsmetoder og tilladelsestyper der skal  

 anvendes inden for de enkelte dele af frekvensplanen.
§ 2, stk. 6, nr. 2, er en ny hjemmel for  

 ministeren til at fastsætte anvendelsesbegrænsninger for de  

 enkelte dele af frekvensplanen.
Anvendelsesbegrænsninger kan  

 eksempelvis omhandle, at de pågældende frekvensressourcer ikke  

 må anvendes til kommercielt videresalg af tjenester, men alene til  

 etablering af radioinfrastruktur til eget brug, inden for en afgrænset  

 gruppe af brugere eller lignende.
Anvendelsesbegrænsningerne kan  

 også omhandle de tjenester, som frekvenserne kan anvendes til.
For  

 eksempel vil der i forbindelse med den fremtidige regulering af dele af de  

 frekvenser, der afsættes til TETRA eller lignende teknologier,  

 være behov for at fastsætte, at frekvenserne alene kan anvendes  

 til etablering af net, der indgår i den smalle nød- og  

 beredskabsinfrastruktur under totalforsvarsbegrebet, som defineret af  

 Indenrigsministeriet.
Hertil kommer anvendelsesbegrænsninger, som det  

 ikke i dag er muligt at forudse behovet for.
Af den gældende § 2, stk. 6, nr. 3,  

 fremgår, at forskningsministeren kan fastsætte  

 begrænsninger i adgangen til gennemstilling af kommunikation til  

 offentlige telenet eller teletjenester.
Ophævelsen af den  

 særskilte bestemmelse herom betyder ikke, at der ikke fremover er  

 adgang til at fastsætte denne specifikke form for  

 anvendelsesbegrænsning, men alene at hjemlen hertil anses for indeholdt  

 i den foreslåede formulering af § 2, stk. 6, nr. 2, der  

 generelt giver adgang til at fastsætte anvendelsesbegrænsninger.  

 Forbud mod gennemstilling til offentlige net anses for en sådan.
Det er fortsat hensigten, at der i videst mulige omfang  

 skal være adgang til gennemstilling til de offentlige telenet.
Knaphed  

 på frekvensressourcer kan imidlertid betyde, at begrænsning i  

 adgang til gennemstilling på visse områder kan være  

 påkrævet.
For de områder hvor gennemstilling ikke tillades,  

 vil der imidlertid altid være adgang til enkeltgennemstilling til  

 112.
 Se også de almindelige bemærkninger afsnit C,  

 underafsnit 7, og udbygning af frekvenslovens bestemmelser om  

 frekvensplanen.
 Med den nye affattelse af § 2, stk. 6,  

 ophæves den gældende § 2, stk. 6, nr. 2, hvorefter  

 forskningsministeren kan fastsætte regler for den tidsmæssige  

 udstrækning af adgangen til at anvende radiofrekvenser omfattet af  

 §§ 12-14. Ophævelsen betyder ikke, at tilladelserne herefter ikke  

 bliver tidsbegrænsede, men indebærer alene at kompetencen til at  

 fastlægge varigheden af disse overføres til Telestyrelsen, som  

 vil kunne fastsætte regler herom i medfør af § 16.
Til nr. 5 Den foreslåede § 2, stk. 7,  

 indfører et nyt, frekvensadministrativt instrument.
Bestemmelsen giver  

 Telestyrelsen hjemmel til at oprette ventelister til at håndtere  

 midlertidig eller mindre omfattende frekvensknaphed.
 Der er tale om et nyt instrument, som er mindre  

 indgribende end lovens øvrige frekvensadministrative metoder, men som  

 samtidig primært er velegnet til at håndtere f.eks.  

 overgangs-situationer, hvor det, for eksempel på grund af en  

 forestående introduktion af nye tjenester, frigivelse af frekvenser der  

 hidtil har været anvendt til andet formål,  

 iværksættelse af et eller flere frekvensadministrative  

 instrumenter, ibrugtagning af et eller flere reserverede frekvensbånd  

 eller lignende, må forventes, at den opståede frekvensknaphed  

 forsvinder igen, eller hvis der er tale om en knaphed der ikke er af  

 større omfang, end at brugerne indledningsvis får tildelt en  

 mindre attraktiv frekvensressource, men efter en kortere periode kan få  

 tildelt en tilladelse til udnyttelse af de ønskede frekvenser.
 Ventelister kan således også anvendes i  

 situationer, hvor det alene er muligt at udstede tilladelse til en, for den  

 pågældende ansøger, mindre attraktiv frekvens, men hvor  

 den pågældende ønsker at blive optaget på en  

 venteliste til en mere attraktiv frekvensressource.
I praksis indebærer anvendelse af  

 venteliste-instrumentet inden for en nærmere afgrænset del af  

 frekvensplanen, at der oprettes en liste over interesserede potentielle  

 brugere, der registreres i takt med, at de retter henvendelse til  

 Telestyrelsen med ønske herom.
Efterhånden som der bliver  

 frekvensressourcer ledige, tildeles disse efter »først til  

 mølle« princippet, hvorefter den bruger der står først  

 på listen, først tildeles en tilladelse.
Ventelister har imidlertid begrænset effekt, hvis  

 der viser sig vedvarende at være større efterspørgsel  

 efter en bestemt type frekvenser, end det er muligt at imødekomme.
Den  

 foreslåede lovbestemmelse fastslår også, at ventelister  

 alene kan anvendes på områder, hvor en frekvensknapheden  

 forventes at være midlertidig eller kortvarig.
 Viser det sig efterfølgende, at frekvensknapheden  

 er af mere permanent karakter, vil der således påhvile  

 Telestyrelsen en pligt til at afgive forslag om iværksættelse af  

 mere indgribende frekvensadministrativ metoder med sigte på  

 løsning af det pågældende problem, i det omfang der er  

 mulighed herfor.
I forhold til de fire konkrete frekvensinitiativer, som er  

 en del af baggrunden for nærværende lovforslag, vil det bl.a.  

 være relevant at anvende ventelister i forbindelse med tildeling af de  

 mindre, geografisk afgrænsede enkelttilladelser til udnyttelse af  

 frekvenser til TETRA og lignende teknologier, hvor tilladelser  

 forudsættes tildelt efter »først til mølle« princippet,  

 men hvor der kan være behov for at anvende en venteliste til at  

 håndtere en umiddelbar »kø-dannelse« på det tidspunkt hvor  

 frekvenserne frigives, og evt. også forud herfor.
Det må  

 således forventes, at der indledningsvis vil være en vis knaphed  

 på geografisk afgrænsede tilladelser, mens der på sigt vil  

 ske det, at en række potentielle brugere vil flytte over til de  

 landsdækkende net, hvorved efterspørgslen vil aftage.
 Se også de almindelige bemærkninger, afsnit C,  

 underafsnit 8, om nye frekvenspolitiske styringsinstrumenter.
Til nr. 6 Telestyrelsen har i forbindelse med  

 tilladelsesadministrationen under den gældende lov udviklet en praksis,  

 hvorefter der i visse situationer (inden for visse frekvensbånd)  

 udstedes tilladelser med en udløbsbestemmelse, der indebærer, at  

 de automatisk bortfalder uden mulighed for forlængelse.
Den  

 pågældende form for afgrænsning af tilladelsens varighed  

 anvendes, hvor det kan forudses, at der inden for en nærmere  

 afgrænset tidsramme vil blive fastsat frekvensadministrative metoder  

 (omfordeling, inddragelse, udbud eller lign.) omfattende det eller de  

 pågældende frekvensbånd, eller det må forventes at  

 frekvensbåndet overgår til anden anvendelse.
 Den foreslåede bestemmelse, som er ny,  

 fastslår, at forskningsministeren fastsætter regler om, inden for  

 hvilke dele af frekvensplanen denne tilladelsestype kan finde anvendelse.  

 Fastsættelse af regler herom indebærer samtidig, at der i de  

 omhandlede dele af frekvensplanen ikke kan anvendes andre former for  

 tilladelser, end denne type tilladelser og forsøgstilladelser udstedt  

 i medfør af lovens § 20, stk. 1.
Ved at udstede midlertidige tilladelser undgår man  

 at skabe en forventning hos eventuelle tilladelsesindehavere om fremtidig  

 brug ud over varigheden af den midlertidige tilladelse.
Investeringer  

 foretaget i forbindelse med udnyttelsen af en sådan tidsbegrænset  

 tilladelse vil således ske fuldt ud på tilladelsesindehaverens  

 egen regning og risiko.
Dette gælder uanset investeringernes  

 størrelse.
Det vil således stride imod selve formålet med  

 bestemmelsen, hvis sådanne investeringer efterfølgende fik lov  

 at påvirke beslutningen om, at frekvensressourcen skal overgå til  

 anden anvendelse, anden tildelingsmetode eller lignende.
Bestemmelsen præciserer, at bortfaldet af en  

 midlertidig tilladelse udløses af, at der udstedes en ny tilladelse  

 omhandlende den samme frekvensressource, til anden anvendelse, dvs. at der  

 enten udstedes en tilladelse til en ny tilladelseshaver (f.eks. på  

 grundlag af en administrativ inddragelse efterfulgt af et offentligt udbud  

 eller til administrativ omfordeling), eller en ny tilladelse (med  

 skærpede vilkår om anvendelse af en eller flere  

 frekvensadministrative metoder, eller til at etablere en anden form for  

 tjeneste) til den midlertidige tilladelseshaver.
Der behøver  

 således ikke nødvendigvis at være tale om, at den  

 omhandlede frekvens efterfølgende anvendes til en anden type tjeneste.  

 Tilladelserne vil som hidtil blive udformet som tilladelser, der automatisk  

 bortfalder, og således at tilladelsen under alle omstændigheder  

 bortfalder senest ved den i tilladelsen fastsatte maksimale  

 udløbsdato.
 Bestemmelsen kan ikke bruges til at udstede en  

 fuldstændig identisk tilladelse blot til en anden tilladelseshaver.  

 Begrundelsen for udstedelse af en ny tilladelse skal således have at  

 gøre med en ændring af frekvensressourcens fremtidige  

 anvendelse, en tildeling som vedrører iværksættelse af en  

 frekvensadministrativ metode eller lignende.
Stk. 3 afgrænser, i hvilke situationer  

 ministeren kan fastsætte regler som nævnt.
Disse kan  

 fastsættes, hvor der kan forudses behov for at gennemføre en  

 ændring af den hidtidige disponering eller anvendelse af de enkelte  

 frekvensbånd, eller en reservering af ikke anvendte frekvensressourcer,  

 eller endelig hvor det kan forudses, at der bliver behov for at  

 iværksætte en eller flere frekvensadministrative metoder.
 Regler som nævnt vil som udgangspunkt altid blive  

 fastsat, hvor et frekvensbånd forventes reserveret, idet formålet  

 med reservationen netop er at begrænse udstedelsen af nye  

 tilladelser.
 Se også de almindelige bemærkninger, afsnit C,  

 underafsnit 8, om nye frekvenspolitiske styringsinstrumenter.
Til nr. 7 Der et tale om en konsekvensrettelse som følge af,  

 at der foreslås indsat en § 6a, der indeholder dele af den  

 hidtidige § 6.
Til nr. 8 Der er i vidt omfang tale om en videreførelse af  

 den allerede gældende bestemmelse om forskningsministerens adgang til  

 at fastsætte regler for det enkelte offentlige udbud.
Bestemmelsen er  

 dog omformuleret med sigte på at præcisere, at ministerens  

 kompetence hertil bl.a. også omfatter fastsættelse regler for en  

 eventuel interessetilkendegivelsesrunde, regler for adgangen til deltagelse i  

 den endelige udbudsrunde (f.eks. at man har afgivet en  

 interessetilkendegivelse).
Til nr. 9 Bestemmelsen udgør en præcisering og en  

 udvidelse af forskningsministerens hjemmel til i bekendtgørelsesform  

 at fastsætte nærmere regler for udformning af udbudsmateriale,  

 grundlæggende minimumskrav til de enkelte udbud og tilbudsgivere, og om  

 de overordnede kriterier for udvælgelse af tilladelseshavere.
Desuden er der som noget nyt i stk. 1, 2. punktum  

 indsat en hjemmel for ministeren til af fastsætte nærmere regler  

 om sammenligning af tilbud og enkeltelementer heri.
Sådanne regler vil  

 skulle fastsættes, bl.a. hvor en udbudsforretning tilrettelægges  

 således, at det er muligt at afgive flere former for tilbud (jf.  

 navnlig § 6, stk. 4, nr. 4 og 5).
 § 6, stk. 4, nr. 1, videreføres uændret  

 i forhold til de gældende regler.
§ 6, stk. 4, nr. 2, er en ny hjemmel til at  

 fastsætte regler om det overordnede formål med den enkelte  

 udbudsforretning, med sigte på at dette formål kan indgå  

 som en integreret del af grundlaget for vurderingen af tilbudene og  

 udvælgelsen af tilladelseshaverne.
Hjemmelen vil bl.a. blive udnyttet  

 til med udgangspunkt i den enighed, der er opnået politisk om  

 iværksættelse af de fire konkrete frekvensinitiativer som er  

 omtalt i de almindelige bemærkninger, at fastsætte det  

 overordnede formål med det enkelte udbud.
I formålet med det enkelte udbud kan bl.a.  

 indgå, at dette også skal understøtte, at den  

 konkurrencedrevne udvikling på det pågældende delmarked  

 fremmes eller styrkes.
Der vil i givet fald være tale om, at dette  

 aspekt indgår som et af flere i en samlet vurdering af de afgivne  

 tilbud, og hvilke af disse der skal føre til udstedelse af  

 tilladelser.
Indgår dette aspekt i målsætningen for  

 et konkret udbud, skal Telestyrelsen indhente en udtalelse fra  

 Konkurrencestyrelsen, med sigte på at få deres vurdering af,  

 hvordan de forskellige tilbud skønnes at påvirke  

 konkurrencesituationen på det pågældende delmarked på  

 kort og langt sigt.
Konkurrencestyrelsens udtalelse indgår herefter i  

 Telestyrelsens samlede afvejning af, hvilke af de parter, der har afgivet  

 tilbud, som bør have udstedt en tilladelse, og skal lægges til  

 grund for så vidt angår vurderinger, der har relation til  

 konkurrencelovgivningen.
 Se også beskrivelsen i de almindelige  

 bemærkninger, afsnit B, underafsnit 3, med henblik på en  

 beskrivelse af i hvilket omfang dette vil være tilfældet med de  

 fire kommende frekvensinitiativer.
§ 6, stk. 4, nr. 3, er ligeledes ny, og giver  

 hjemmel til at fastsætte minimumskrav og udvælgelseskriterier med  

 sigte på at tilgodese behovet for et bredt og billigt udbud af  

 grænseoverskridende tjenester.
Denne problemstilling er relevant f.eks.  

 i Øresundsregionen, men vil også kunne være det i andre  

 grænseområder, hvor et billigt, grænseoverskridende udbud  

 af tjenester er særligt relevant.
Bestemmelsen skal således bl.a.  

 ses i sammenhæng med den udredning om kommunikation på  

 tværs af landegrænser (i Øresundsregionen), som er  

 iværksat i samarbejde mellem Telestyrelsen og den svenske telestyrelse,  

 jf. de almindelige bemærkningers pkt.
E.
Bestemmelsen kan således  

 bl.a. tænkes anvendt med sigte på politisk at følge op  

 på en eller flere af konklusionerne i denne udredning, i forbindelse  

 med f.eks. implementeringen af TETRA og UMTS (eller tilsvarende  

 teknologier).
 Med § 6, stk. 4, nr. 4 og 5, er den  

 gældende lovs stk. 4, nr. 2, blevet opdelt i to selvstændige  

 numre med henblik på en præcisering af, at udbuds- og  

 udvælgelseskriterierne også kan omfatte et tilbud om udbud af  

 roaming- og samtrafikydelser, og priser herfor.
 I en given udbudsforretning, hvor både § 6,  

 stk. 4, nr. 4, og nr. 5, bringes i anvendelse, kan der således  

 være mulighed for, dels at afgive tilbud om ydelser til slutbrugere  

 og/eller tilbud om samtrafik- og roamingprodukter til andre udbydere af  

 telenet og teletjenester.
Det er herved forudsat, at tilbud om ydelser til andre  

 udbydere af telenet og teletjenester, indeholder et frivilligt tilbud  

 om samtrafik- og roamingadgang, som rækker ud over, hvad en udbyder  

 måtte være forpligtet til efter samtrafiklovgivningen og de  

 generelle roamingforpligtelser i lovgivningen.
Der kan f.eks. være tale  

 om at tilbyde at give adgang hertil til en bredere kreds af aktører,  

 end lovgivningen stiller krav om, tilbud om anvendelse af et bestemt,  

 attraktivt prisniveau, herunder evt. priser der ligger under det  

 lovregulerede niveau (i det omfang der er tale om en lovreguleret pris),  

 tilbud om grænseflader eller supplerende ydelser, der er mere  

 attraktive, end hvad man i henhold til lovgivningen ville have krav på  

 m.v.
Endelig indsættes der en ny bestemmelse i § 6,  

 stk. 4, nr. 6. Sigtet hermed er at sikre hjemmel til, at der i forbindelse  

 med et udbud også kan opstilles minimumskrav og fastsættes  

 udvælgelseskriterier, som tilgodeser bredere samfundsmæssige  

 behov.
Et eksempel på et sådant krav er de forskellige  

 faciliteter, som efterspørges bl.a. af nød- og  

 beredskabsbrugere.
Disse omfatter eksempelvis funktioner der muliggør  

 en dynamisk prioritering af forskellige typer trafik (forrang for trafik  

 relateret til konkrete ulykkessituationer m.v.) og særlig omfattende  

 krav til fremkommelighed i nettet, sikring imod nedbrud m.v.
Krav i henhold  

 til nr. 6 vil kunne udarbejdes i samarbejde med andre myndigheder,  

 eksempelvis beredskabsmyndighederne på det ovenfor nævnte  

 område.
Det samlede forslag til nyaffattelse af § 6,  

 stk. 4, indebærer, at den gældende lovs § 6,  

 stk. 4, nr. 6, udgår.
Der er tale om en bestemmelse, ifølge  

 hvilken der kan fastsættes regler om, i hvilket omfang et offentligt  

 udbud skal omfatte samtlige de i frekvensplanen afsatte radiofrekvenser til  

 en bestemt tjeneste.
Denne problemstilling reguleres i dag i realiteten  

 andetsteds, gennem den afsættelse og opdeling af frekvensressourcerne,  

 som sker i frekvensplanen.
Forskningsministeren vil således fortsat  

 kunne beslutte, at en del af de i frekvensplanen afsatte frekvensressourcer  

 til en bestemt tjeneste eller anvendelse skal tildeles på én  

 måde, mens resten tildeles på en anden måde.
 Forskningsministeren vil f.eks. via frekvensplanen og  

 fastsættelsen af rammer for hvordan denne skal udformes, kunne  

 bestemme, at en del af frekvenserne afsat til 3.generations mobiltelefoni  

 skal tildeles ved udbud, mens resten af frekvenserne skal kunne anvendes  

 tilladelsesfrit til selvkoordinerende systemer (DECT-lignende  

 løsninger).
§ 6, stk., 4, nr. 7, er en videreførelse af  

 den gældende § 6, stk. 2, nr. 3, dog således at ordet  

 »udbygning« er erstattet af »udbredelse«.
Hermed bliver det muligt  

 først og fremmest at fokusere på den faktiske udbredelse af den  

 pågældende tjeneste, dvs. hvor mange brugere der potentielt ville  

 have mulighed for at udnytte denne, og ikke alene på nettets  

 geografiske udbygningsgrad.
 § 6, stk. 4, nr. 8, er en uændret  

 videreførelse af den hidtidige bestemmelse.
 Se også de almindelige bemærkninger, afsnit C,  

 underafsnit 6, om nye udbuds og udvælgelseskriterier og afsnit B,  

 underafsnit 3, om de konkrete frekvensinitiativer for en beskrivelse af de  

 konkrete udbud og formålet med at afholde disse.
Til nr. 10 Med indsættelsen af den foreslåede nye  

 § 6a sker der en væsentlig udbygning af den eksisterende  

 lovregulering af, hvordan udbudsforretningerne forudsættes afviklet.  

 Sigtet er samlet at sikre, at der alene anvendes og gennemføres  

 offentligt udbud på områder, hvor der er reel  

 frekvensknaphed.
 § 6a, stk. 1, præciserer, at der i alle  

 situationer, hvor der anvendes en indledende interessetilkendegivelsesrunde,  

 og hvor der i interessetilkendegivelsesrunden fremkommer udsagn, der efter  

 Telestyrelsens vurdering gør en revurdering af de enkelte tilladelsers  

 størrelse og dermed det samlede antal tilladelser relevant, eller hvor  

 der i øvrigt fremkommer udsagn der rejser væsentlige  

 telepolitiske spørgsmål i relation til udbudet, skal der ske  

 forelæggelse for forskningsministeren, som herefter træffer  

 beslutning på de forelagte områder.
 § 6a, stk. 2, indeholder hjemmel til  

 forskningsministeren til, på grundlag af Telestyrelsens indstilling  

 efter stk. 1, endeligt at fastlægge de enkelte tilladelsers  

 størrelse og som en konsekvens heraf det samlede antal tilladelser.  

 Ministeren kan fravige Telestyrelsens indstilling.
 Ministeren kan desuden fastsætte supplerende rammer  

 på andre områder, hvor Telestyrelsen på grundlag af  

 interessetilkendegivelserne har konstateret, at der foreligger  

 væsentlige uafklarede spørgsmål af telepolitisk karakter i  

 forbindelse med udbudsforretningen.
 En ændring i antallet af tilladelser kan være  

 relevant, såfremt det i forbindelse med interessetilkendegivelsesrunden  

 er dokumenteret, at et udbud af det forudsatte antal tilladelser vil  

 medføre, at en tjeneste ikke vil kunne udbydes som forudsat i det  

 foreløbige udbudsmateriale.
 Bestemmelsen kan derimod ikke af ministeren anvendes til  

 at beslutte, at det kun er dele af de frekvenser, som har dannet grundlag for  

 interessetilkendegivelsesrunden, der skal indgå i det endelige udbud,  

 med den konsekvens at antallet af udbudte tilladelser kunstigt  

 begrænses, og der derved opstår en frekvensknaphed, som ikke  

 under andre omstændigheder ville være en realitet.
 De foreslåede bestemmelser i § 6a,  

 stk. 3-5, regulerer hvad der herefter skal ske.
Efter at forskningsministeren har fastsat de endelige  

 rammer for udbudsforretningen, herunder størrelsen af de enkelte  

 tilladelser og dermed hvor mange tilladelser der samlet er frekvensressourcer  

 til at udbyde, går Telestyrelsen i gang med den endelige udbudsrunde,  

 medmindre Telestyrelsen konstaterer, at der ikke er frekvensknaphed.  

 Foreligger der ikke frekvensknaphed, skal der i stedet i denne situation  

 udstedes tilladelser til de parter, der har afgivet en  

 interessetilkendegivelse eller et tilbud efter de almindelige regler for  

 udstedelse heraf.
Såfremt det konstateres, at der på et givent  

 område ikke længere er frekvensknaphed, vil der således som  

 udgangspunkt ikke være mulighed for at opstille  

 tilladelsesvilkår, der rækker længere end de, der kan  

 stilles efter § 14, stk. 2-3, jf. dog nærmere nedenfor under  

 bemærkningerne til nr. 11-14 om mulighederne for i et vist omfang og i  

 visse situationer at stille videregående tilladelseskrav.
Også hvis det efter afholdelse af den endelige  

 udbudsrunde viser sig, at interessen for tilladelser ikke som forventet  

 overstiger det ledige antal tilladelser, skal udbudsforretningen indstilles  

 og tilladelser udstedes som beskrevet ovenfor.
Dette sker, uden at  

 forskningsministeren har fastsat yderligere rammer for udbudet, og herunder  

 ændret antallet af tilladelser.
 Eventuelle yderligere ledige tilladelser kan  

 efterfølgende tildeles af Telestyrelsen efter »først til  

 mølle« princippet.
 I henhold til det foreslåede § 6a, stk. 5,  

 har det faktum, at en udbudsforretning ikke fuldføres, den  

 videregående konsekvens, at andre tilladelseshavere, der tidligere  

 gennem et udbud har fået tildelt frekvenser inden for samme teknologi,  

 vil have mulighed for at få ophævet tilladelsesvilkår, der  

 ligger ud over, hvad der ville kunne fastsættes i tilladelser udstedt  

 efter de almindelige regler, og evt. få disse erstattet af mindre  

 omfattende vilkår disse, jf. § 14, stk. 2-3.
Tilladelseshaveren skal anmode Telestyrelsen om en  

 sådan lempelse af vilkårene.
Telestyrelsen skal efterkomme disse  

 anmodninger.
 Se i øvrigt også de almindelige  

 bemærkninger, afsnit C, underafsnit 6, om nye rammer for afvikling af  

 udbudsforretninger og tildeling af tilladelser for uddybende  

 bemærkninger.
Til nr. 11 Målet med bestemmelsen er at sikre, at der  

 også i en tilladelse udstedt i medfør af § 14, stk. 1,  

 med tilhørende bestemmelser, kan stilles krav, som tilgodeser bredere  

 samfundsmæssige behov.
Et eksempel på krav som ville kunne  

 stilles for at varetage bredere samfundsmæssige behov er prioritering  

 af forskellige typer trafik og særlig strikse krav til afvisningsgrad i  

 forbindelse med udbud over tilladelser til kommunikationsnet til brug for  

 nød- og beredskabsformål.
Krav hertil vil kunne fastsættes  

 i samarbejde med andre myndigheder, eksempelvis beredskabsmyndighederne.
 Bestemmelsen kan blive relevant, såfremt der f.eks.  

 ikke viser sig at være tilstrækkelig interesse for at få  

 tildelt frekvenser til opbygning af et landsdækkende digitalt net  

 på nød- og beredskabsområdet, og tilladelsen derfor  

 må udstedes i medfør af § 14, stk. 1, og § 14,  

 stk. 2-3, snarere end i medfør af det afgivne tilbud i en  

 udbudsforretning.
 Bestemmelsen vil desuden kunne blive relevant ved  

 udstedelse af tilladelser til mindre net inden for de resterende frekvenser i  

 nød- og beredskabs-frekvensbåndet.
Til nr. 12 Bestemmelsen tilsigter at skabe hjemmel til, at stille  

 visse minimumskrav til udbredelsen af det omhandlede net i tilladelser, hvor  

 tilladelsesindehaveren med den tildelte tilladelse har fået adgang til  

 at disponere over en samlet frekvensressource, som m.h.t. størrelse er  

 fastlagt netop med sigte på at muliggøre opbygning af en  

 landsdækkende infrastruktur.
Der vil således være tale om  

 et vist minimumskrav til udnyttelse af den tildelte, forholdsvis omfattende  

 ressource.
Såfremt der ikke var adgang til at stille et sådant  

 krav, kunne der være risiko for at selv så omfattende  

 frekvensressourcer henlå uden at blive udnyttet, hvilket ville  

 være uhensigtsmæssigt.
Bestemmelsen vil også kunne anvendes i forhold til  

 eksisterende tilladelsesindehavere, som efter reglerne i lovforslagets  

 § 6a, stk. 5, har anmodet Telestyrelsen at få ophævet  

 vilkår i deres tilladelse.
Kravet om udbredelse kan i disse  

 tilfælde ikke udgøre en skærpelse i forhold til det  

 udbredelseskrav, som tilladelsen allerede indeholdt på  

 udstedelsestidspunktet.
 Med den foreslåede ophævelse af det  

 gældende stk. 3 er ikke tilsigtet nogen indholdsmæssig  

 ændring, idet indholdet af bestemmelsen genfindes i lovforslagets  

 § 14a.
 Se også de almindelige bemærkninger afsnit C,  

 underafsnit 2, om nye rammer for afvikling af udbudsforretninger og tildeling  

 af tilladelser.
Til nr. 13 Bestemmelsen, der omhandler muligheden for at udstede en  

 frekvenstilladelse til en brugergruppe, foreslås udbygget,  

 således at der i forbindelse med udstedelse af tilladelser til  

 afgrænsede brugergrupper kan stilles krav om, at disse sikrer en  

 åben og ikke-diskriminerende adgang til brug af frekvenserne for andre  

 brugere.
Dette krav skal ses på baggrund af, at der kan  

 opstå situationer, hvor brugergruppen får stillet frekvenserne  

 til rådighed med den begrænsning, at de ikke må benyttes  

 til kommercielt videresalg.
Den eneste måde hvorpå nye brugere  

 vil kunne gøre brug af frekvenserne vil således være ved  

 at blive optaget i brugergruppen.
Der skal være mulighed herfor  

 på åbne og ikke-diskriminerende vilkår.
Europa-Kommissionen har gjort opmærksom på, at  

 denne model, hvor frekvenserne tildeles direkte til en brugergruppe kun vil  

 kunne finde anvendelse i de tilfælde, hvor der ikke har været  

 vist kommerciel interesse for at drive den tjeneste, som frekvenserne er  

 tiltænkt.
Først hvor det står klart, at der ikke er  

 kommerciel interesse, vil man kunne tildele frekvenserne til en brugergruppe,  

 med mindre tildelingen kan begrundes i helt særlige forhold så  

 som offentlige sikkerhedshensyn.
En anden mulighed vil være tildeling til et andet  

 administrativt organ, som herefter administrerer tildeling af frekvenser til  

 brugergruppen.
Dette kunne f.eks. være relevant på lokalradio- og  

 lokal tv-området, hvor frekvenserne kunne tildeles Lokalradio- og  

 Tv-nævnet under Kulturministeriet.
 Se også de almindelige bemærkninger afsnit C,  

 underafsnit 7, om udbygning af frekvenslovens bestemmelser om  

 frekvensplanen.
Til nr. 14 Bestemmelsen vedrører fastsættelse af  

 vilkår i situationer, hvor der er gennemført en fuld  

 udbudsforretning, idet Telestyrelsen har konstateret, at den samlede  

 efterspørgsel på radiofrekvenser til den pågældende  

 tjeneste eller det pågældende system er mere omfattende, end at  

 den kan imødekommes inden for det antal tilladelser, der er afsat til  

 udbudsforretningen, jf. lovforslagets § 6a, stk. 2 og 4.
 Med den ændrede formulering i stk. 1 og 2 er  

 ikke tilsigtet nogen substansændring.
 Med det foreslåede stk. 3 indføjes en  

 undtagelse til den gældende hovedregel om, at varigheden for  

 vilkår fastsat på grundlag af udbudsforretningen, og ikke  

 på grundlag af § 14, stk. 2-3, ikke kan udstrækkes til  

 at gælde mere en 1 år efter, at den vilkårsfastsatte  

 udbygning er fuldført (idet de dog minimum skal gælde i 2  

 år). Hovedreglen fremgår af stk. 2, der svarer til den  

 hidtidige bestemmelse.
 Bestemmelsen vil alene kunne finde anvendelse, hvor det  

 ikke er muligt at få etableret et effektivt, konkurrencedrevet marked,  

 enten på grund f begrænsningerne i de frekvenssressourcer, der er  

 til rådighed, eller på grund af det pågældende  

 delmarkeds begrænsede størrelse (begrænset antal kunder  

 til den pågældende tjeneste, og derfor ikke basis for konkurrence  

 mellem flere end 2 (navnlig landsdækkende) net.
 En udstrækning af varigheden kan således kun  

 anvendes i de situationer, hvor hensynet til forbrugerne ikke på  

 tilstrækkelig vis vil kunne tilgodeses ved vilkår fastsat i  

 henhold til de almindelige regler i § 14, stk. 2-3.
 Såfremt der påtænkes fastsat  

 vilkår med en længere varighed, end det fremgår af  

 hovedreglen i det foreslåede i stk. 2, skal dette fremgå af  

 udbudsmaterialet.
Telestyrelsen vil efter det foreslåede stk. 4  

 af egen drift eller efter ansøgning fra tilladelseshaveren, kunne  

 afgøre, at de forlængede vilkår ikke skal finde anvendelse  

 længere, hvis det inden for tilladelsesperioden viser sig, at  

 konkurrencen trods det begrænsede antal udbydere er sund og effektiv,  

 f.eks. fordi der viser sig at opstå et konkurrencemarked på  

 tværs af flere teknologier.
I dette tilfælde falder man tilbage  

 til hovedreglen i stk. 2.
 Se også de almindelige bemærkninger afsnit C,  

 underafsnit 4, om skærpet regulering af de facto duo- eller  

 monopolmarkeder.
Til nr. 15 Bestemmelsen svarer til § 14a, stk. 3, og giver  

 samme mulighed for skærpet vilkårsregulering, men omhandler  

 situationer, hvor en udbudsforretning ikke er fuldført, jf. § 6a,  

 stk. 3 og 4.
Bestemmelsen vil som den foreslåede bestemmelse i  

 § 14a, stk. 3 kunne finde anvendelse, hvor der ikke er mulighed for  

 at etablere et effektivt, konkurrencedrevet marked.
Det vil sige, at  

 bestemmelsen også kan anvendes, hvor kundeunderlaget er så  

 spinkelt og de økonomiske omkostninger ved at investere i nye  

 trådløse net af større omfang er så omfattende, at  

 der, uanset at der frekvensmæssigt er mulighed for at tildele  

 yderligere tilladelser, ikke kan etableres et effektivt, konkurrencedrevet  

 marked.
 Niveauet for de vilkår, som kan stilles efter den  

 foreslåede stk. 2 m.h.t. udbygning, tjenesteudbud og kvalitet,  

 samt sikring af bredere samfundsmæssige behov og fremme af  

 kommunikation over landegrænser, vil blive fastsat med udgangspunkt i  

 tilkendegivelserne i udbudsmaterialet om minimumskravene hertil.
For fastsættelse af priser efter denne bestemmelse  

 anvendes enten maksimalprisregulering baseret på fuldt fordelte  

 omkostninger og årlig regulering (slutbrugerydelser) eller  

 samtrafiklovens regler.
For så vidt angår sidstnævnte vil  

 der som udgangspunkt være tal om vilkår baseret på  

 »modificerede historiske omkostninger«, men med mulighed for  

 fastsættelse af vilkår om overgang til LRAIC, forudsat at der  

 udarbejdes en tilpasset eller ny LRAIC-model for de pågældende  

 net.
 Med stk. 3 og 4 præciseres det, at den endelige  

 udformning af prismekanismen forudsættes at ske i vilkårene.  

 Disse bestemmelser indebærer ikke, at der modsætningsvis kan  

 sluttes, at der på andre områder kan fastsættes  

 vilkår om løbende rapportering om opfyldelse af tilladelsen  

 m.v.
Se også de almindelige bemærkninger afsnit C,  

 underafsnit 4, om skærpet regulering af de facto duo- eller  

 monopolmarkeder Til nr. 16 Med forslaget til denne bestemmelse indføjes en  

 særskilt hjemmel for Telestyrelsen til at fastsætte varighed for  

 tilladelser udstedt på grundlag af udbud afholdt efter denne lov eller  

 mobilloven og proceduren for forlængelsen af tilladelser udstedt  

 på grundlag af udbud afholdt efter denne lov eller mobilloven.
Dermed  

 sker en tilpasning til mobillovens bestemmelser om varighed.
Reglen bliver  

 herefter, at tilladelser udstedt på grundlag af udbud afholdt efter  

 denne lov eller mobilloven forlænges automatisk. Ændringen  

 afspejler den praksis der hidtil har været fulgt af Telestyrelsen for  

 forlængelse af tilladelser udstedt på grundlag af offentligt  

 udbud.
Efter den gældende bestemmelse skal tilladelseshaveren som  

 udgangspunkt søge om at få sin tilladelse forlænget.
Til nr. 17 Det er hensigten med den foreslåede bestemmelse at  

 skabe samme adgang til at indhente oplysninger og materiale i forbindelse med  

 konkrete sager, som der i dag er mulighed for inden for, for eksempel  

 samtrafiklovens tilsynsbestemmelser.
Det foreslås således, at Telestyrelsen  

 får hjemmel til i forbindelse med udstedelse af tilladelser og i  

 tilsynet med tilladelsernes overholdelse kan kræve de oplysninger, der  

 er nødvendige for administrationen af lovens bestemmelser.
Som  

 bestemmelsen er formuleret vil den omfatte både eksisterende og nye  

 tilladelsesindehavere.
 Den foreslåede bestemmelse giver Telestyrelsen  

 instrumenter til at påse overholdelse af såvel individuelle som  

 generelle vilkår for frekvenstilladelser.
Til nr. 18 De foreslåede gebyrer forudsættes fastsat  

 således, at de dækker en del af de faktiske udgifter, der er  

 afholdt til udarbejdelse og formidling af materialet, herunder arbejdstimer,  

 bistand fra eksterne konsulenter, mangfoldiggørelse, udsendelse og  

 lign.
Beløbet vil således afhænge af størrelsen af  

 en række på forhånd ukendte faktorer, men vil sandsynligvis  

 ligge i størrelsesorden fra 40.000 - 60.000 kr. pr. sæt
udbudsmateriale og fra 50.000 - 100.000 kr. for hver indgivelse af  

 interessetilkendegivelse.
Det samlede beløb, betalt i henhold til  

 nærværende bestemmelse, fradrages i beregningsgrundlaget for den  

 omkostningsdækkende ydelse i henhold til § 39.
Til nr. 19 Med forslaget til denne bestemmelse udvides den  

 eksisterende hjemmel til at opkræve afgifter, således at der  

 også kan opkræves en årlig afgift fra de brugere, der  

 ønsker at blive opført på en venteliste, jf. § 2,  

 stk. 7. Muligheden for at opkræve en afgift indføres for at  

 tilskynde til, at alene de brugere, der har en reel interesse i at få  

 tildelt en tilladelse i det pågældende frekvensbånd bliver  

 skrevet på listen.
Hermed skal sikres, at ventelisten ikke giver et  

 fordrejet billede af efterspørgslen efter frekvenser i det  

 pågældende frekvensbånd, og dermed et fordrejet billede af  

 omfanget af frekvensknaphed.
Til nr. 20 Med forslaget til ændring af stk. 1 sikres der  

 adgang til at opkræve betaling hos tilladelseshaverne, der har  

 fået tildelt en tilladelse på baggrund af en indstillet  

 udbudsforretning.
Betaling skal dække udgifter, der afholdes i  

 forbindelse med gennemførelse af en interessetilkendegivelsesrunde og  

 eventuelt en endelige udbudsrunde som er blevet afbrudt, fordi der ikke er  

 indkommet flere bud, end der er frekvensressourcer og tilladelser til, og  

 alle bydende derfor udpeges som tilladelseshavere.
Telestyrelsens  

 omkostninger vil således, i lighed med de situationer, hvor der  

 gennemføres offentligt udbud, blive pålagt dem, der på  

 grundlag af deltagelse i interessetilkendegivelsesrunden eller det  

 afbrudte udbud, men nu efter »først til mølle« princippet,  

 får udstedt en tilladelse til frekvensanvendelse.
 Med forslaget til ændring af stk. 2 sikres der  

 adgang til at opkræve en omkostningsdækkende ydelses hos en part,  

 der har indgivet en interessetilkendegivelse eller et tilbud, og som efter  

 udpegningen som tilladelsesindehavere har fundet sted, trækker sin  

 interessetilkendegivelse eller sit tilbud tilbage.
I de tilfælde, hvor Telestyrelsen har opkrævet  

 gebyr for dele af omkostningerne til udbudsmaterialet og for indgivelse af  

 interessetilkendegivelse, er disse udgifter dækket af dette  

 beløb.
Disse gebyrer skal derfor fradrages de samlede omkostninger ved  

 afholdelse af udbuddet, der opkræves i medfør af § 39,  

 stk. 1 og 2.
 Skulle den situation opstå, at en afholdt  

 interessetilkendegivelsesrunde og/eller offentligt udbud ikke fører  

 til udstedelse af tilladelser og der ikke har været udpeget  

 tilladelsesindehavere, som efterfølgende har trukket sit  

 tilbud/interessetilkendegivelse tilbage jf. ovenfor om § 39,  

 stk. 2, skal udgifterne dækkes af frekvensafgifterne.
Til nr. 21 Med forslaget til denne bestemmelse tilføjes en  

 hjemmel i straffebestemmelserne til med bøde at straffe  

 overtrædelse af de foreslåede bestemmelser i § 14a og b.
Til § 2 Til nr. 1 Hensigten med at indføje en  

 formålsbestemmelse i mobilloven er at fastslå det overordnede  

 formål med loven og derigennem styrke grundlaget for en fortolkning og  

 anvendelse af lovens øvrige bestemmelser, i overensstemmelse med de  

 politiske målsætninger herfor.
Formuleringen af den foreslåede  

 formålsbestemmelse er parallel til den foreslåede  

 formålsbestemmelse i frekvensloven.
Dette er gjort for at sikre, at  

 lovgivningen på mobil- og frekvensområdet, der i vidt omfang  

 supplerer og til dels overlapper hinanden, forfølger samme overordnede  

 målsætning.
Indføjelsen af lignende  

 formålsbestemmelser er dermed også et første skridt mod  

 den planlagte sammenføjning af de to love i forbindelse med den  

 generelle revision af telelovgivningen.
Den foreslåede formålsbestemmelse i mobilloven  

 adskiller sig dog fra den tilsvarende bestemmelse i frekvensloven ved, at der  

 i stk. 2 anvendes udtrykket »tilladelsesadministration« i stedet for  

 »frekvensadministration«.
Denne forskel afspejler de to loves forskellige  

 anvendelsesområder.
I henhold til frekvensloven sker der således  

 en generel administration af frekvensanvendelse, herunder af tilladelser til  

 f.eks. udbud af offentlige teletjenester, mens mobilloven alene tager sigte  

 på administration af tilladelser.
Forskellen afspejles også i  

 stk. 3, hvor frekvensloven taler om »frekvensressourcer til den  

 pågældende tjeneste eller anvendelse«, hvorimod mobilloven kun  

 omfatter »frekvensressourcer til den pågældende tjeneste«.
Endvidere indeholder den foreslåede  

 formålsbestemmelse ikke et formål om sikring af afsættelse  

 af tilstrækkelige frekvensressourcer til anden anvendelse end udbud af  

 telenet og teletjenester og regulering heraf.
Der er på dette punkt  

 tale om et delformål, der alene varetages gennem  

 frekvenslovgivningen.
 Se endvidere bemærkningerne til § 1, nr. 1.
Til nr. 2 Der er tale om en overførsel af den gældende  

 § 1 til § 1a, for at give plads til en indledende  

 formålsbestemmelse.
Det præciseres samtidig, at forskningsministerens  

 adgang til at beslutte, at loven finder anvendelse på en given  

 mobilkommunikationsteknologi og en given frekvensressource ligeledes kan  

 være en beslutning om, at dele af de frekvensressourcer, der samlet  

 afsættes til den pågældende teknologi, tildels på  

 grundlag af offentligt udbud, mens andre dele kan tænkes tildelt efter  

 en eller flere frekvensadministrative metoder i frekvensloven, herunder for  

 eksempel på grundlag af denne lovs »først til mølle«  

 princip.
Dette kan eksempelvis være relevant ved fordelingen af  

 frekvenser afsat til tredje generations mobilteknologi og TETRA og lignende  

 teknologier.
 Se også de almindelige bemærkninger afsnit B,  

 underafsnit 3, om de konkrete frekvensinitiativer.
Til nr. 3 Med den foreslåede bestemmelse får  

 Telestyrelsen kompetence til at fastsætte varigheden af de enkelte  

 kategorier af tilladelser.
Telestyrelsen skal således i  

 bekendtgørelsesform i lighed med de tilsvarende regler på  

 frekvensområdet fastsætte varigheden for de enkelte kategorier af  

 tilladelser.
 Formålet med den foreslåede ændring er  

 dels at skabe hjemmel til at udstede tilladelser af længere varighed  

 end de hidtil gældende 10 år, hvormed der skabes større  

 incitament til at foretage større investeringer.
I enkeltstående tilfælde kan der være  

 behov for at udstede ganske kortvarige tilladelser.
I forbindelse med Tele  

 Danmarks frivillige afgivelse af NMT900-frekvenser er der således behov  

 for en 8-måneders forlængelse af tilladelsen, jf. lovforslagets  

 almindelige bemærkninger.
Tele Danmark har således frivilligt  

 valgt at afgive frekvenser, før tilladelsen kan tilbagekaldes, mod at  

 kunne bevare en del af frekvensressourcen 8 måneder længere.
 Forslagene til ændringer i varighedsbestemmelserne  

 medfører ikke nogen ændringer i varigheden i de eksisterende  

 tilladelser.
Tilladelserne vil fortsat blive fornyet automatisk med en  

 periode svarende til tilladelsens varighed, efter lovforslaget dog  

 således at forlængelsen maksimalt kan være af 10 års  

 varighed.
Efter de gældende regler forlænges tilladelserne heller  

 ikke med mere 10. Dette følger imidlertid af, at tilladelserne som  

 udgangspunkt ikke udstedes for en periode på mere end 10 år.
 Se også de almindelige bemærkninger, afsnit
C, om tilladelsernes varighed.
 Den foreslåede bestemmelse i stk. 3 indeholder  

 det gældende stk. 2 tilpasset den tilsvarende regel i  

 frekvenslovens § 15. Ændringen tilsigter ikke nogen  

 indholdsmæssige ændringer.
Hjemlen til at fastsætte nye vilkår i en  

 tilladelse efter 5 år vil således ikke kunne bruges til i  

eksisterende tilladelser at fastsætte nye vilkår, fastsat  

 i henhold til dette lovforslags bestemmelser om  

 vilkårsfastsættelse, der ligger ud over hvad der var muligt  

 på tidspunktet for tilladelsernes udstedelse.
Hjemlen kan med andre ord  

 i forhold til eksisterende tilladelser kun bruges til at lave ændringer  

 af vilkår fastsat efter den gældende lovgivning.
Se dog de  

 almindelige bemærkninger, afsnit C, underafsnit 6, om nye udbuds- og  

 udvælgelseskriterier, hvoraf fremgår at der ved afholdelse af nye  

 udbud kan opstå den situation, at en eksisterende tilladelseshavere  

 når det gælder roaming og samtrafik frivilligt tilbyder, at lade  

 nye vilkår gælde også for en eksisterende tilladelse og et  

 eksisterende net.
Nærværende bestemmelse er ikke til hinder for  

 fastsættelse af supplerende vilkår herom.
Denne  

 vilkårsfastsættelse kan ske umiddelbart som en integreret del af  

 den nye tilladelse til udnyttelse af yderligere frekvensressourcer, uanset at  

 den også omfatter et eksisterende net.
Til nr. 4 Med forslaget til denne bestemmelse sker der en udbygning  

 af den eksisterende § 9, stk. 1, svarende til udbygningen af  

 § 6, stk. 3-4 i frekvensloven.
Se endvidere bemærkningerne  

 til § 1, nr. 8 og 9.
Til nr. 5 Forslaget til den nye paragraf 9a svarer til forslaget til  

 § 6a, i frekvensloven.
Se endvidere bemærkningerne til § 1,  

 nr. 10.
Til nr. 6-7 Med forslagene til disse bestemmelser sker der en  

 udbygning af den eksisterende § 11, stk. 2, svarende til  

 udbygningen af § 14, stk. 3, i frekvensloven.
Se endvidere  

 bemærkningerne til § 1, nr. 14.
Til nr. 8 Se bemærkningerne til § 1, nr. 20.
Til nr. 9 Se bemærkningerne til § 1, nr. 18.
Til § 3 Loven træder i kraft den 1. januar 2000.
Bilag 1 Lovforslaget sammenholdt med gældende lov Gældende formulering Lovforslaget § 1 I lov nr. 394 af 10. juni 1997 om radiokommunikation og tildeling af  

 radiofrekvenser, som ændret ved lov nr. 1011 af 23. december 1998,  

 foretages følgende ændringer:
 1. § 1 affattes således:
§ 1. Formålet med denne lov er gennem en aktiv  

 frekvensadministration at sikre en effektiv udnyttelse af de samlede  

 radiofrekvensressourcer.
Frekvensadministrationen skal blandt andet fremme  

 brugernes adgang til et bredt, varieret og billigt udbud af teleydelser samt  

 radio og tv-ydelser som nævnt i stk. 2 og medvirke til at sikre  

 klare, objektive og ikke diskriminerende rammer for konkurrencen i  

 telesektoren.
 »§ 1. Formålet med denne lov er i videst muligt omfang  

 at sikre brugerne adgang til et bredt, varieret og billigt udbud af telenet  

 og teletjenester, herunder telenet og teletjenester der tilgodeser bredere  

 samfundsmæssige behov.
 Stk. 2. Loven finder anvendelse på alle former for  

 telekommunikation, der omfatter anvendelse af radiofrekvenser, samt på  

 radiotekniske og frekvensmæssige forhold vedrørende radio og  

 fjernsynsvirksomhed.
 Stk. 2. Det i stk. 1 nævnte formål skal  

 nås gennem en aktiv, objektiv og ikke-diskriminerende  

 frekvensadministration med henblik på at fremme reel konkurrence og  

 effektiv udnyttelse af de samlede radiofrekvensressourcer.
 Stk. 3. Loven finder endvidere anvendelse på  

 frekvensanvendelsen i faste telenet, i det omfang det er nødvendigt  

 for at beskytte mod utilsigtet udstråling fra disse anlæg, jf.  

 kapitel 8 a.
 Stk. 3. Hvor det er nødvendigt at foretage en indbyrdes  

 prioritering mellem fremme af reel konkurrence og effektiv udnyttelse af  

 frekvensressourcerne, skal der lægges størst vægt på  

 at fremme reel konkurrence, medmindre frekvensressourcerne til den  

 pågældende tjeneste er så begrænsede, at alle  

 interesserede brugere som følge heraf ikke vil kunne få adgang  

 til at benytte denne.
Stk. 4. Hvor bredere samfundsmæssige behov som  

 nævnt i stk. 1 indgår i forbindelse med en  

 frekvenstildeling, skal der til enhver tid vælges den tildelingsmetode,  

 som bedst tilgodeser de pågældende bredere samfundsmæssige  

 behov.
Dette gælder også, hvor der er modstrid mellem dette  

 formål og et eller flere af de i stk. 2 nævnte underordnede  

 målsætninger.
 Stk. 5. Formålet med loven er herudover at sikre  

 afsættelse af tilstrækkelige frekvensressourcer til anden  

 anvendelse end udbud af telenet og teletjenester og regulering heraf.
Stk. 6. Varetagelsen af de i stk. 1-5 nævnte  

 målsætninger og hensyn skal ske inden for rammerne af Danmarks  

 internationale forpligtelser på radiokommunikationsområdet.« 2. Efter § 1 indsættes:
»§ 1a.
Loven finder anvendelse på brug af  

 radiofrekvenser.
Stk. 2. Loven finder endvidere anvendelse på  

 frekvensanvendelsen i faste telenet, i det omfang regulering heraf er  

 nødvendig for at beskytte mod utilsigtet udstråling fra disse  

 anlæg, jf. kapitel 8a.« § 2. Forskningsministeren fastsætter hvert andet  

 år rammerne for anvendelse og indbyrdes prioritering af de samlede  

 radiofrekvensressourcer for de efterfølgende 5 år.
 Stk. 2. Telestyrelsen forelægger forskningsministeren  

 forslag til de i stk. 1 nævnte rammer.
 Stk. 3. Telestyrelsens forslag skal omfatte:
1)	Forslag til målsætninger for Danmarks deltagelse i  

 internationale forhandlinger og indgåelse af aftaler om  

 frekvensallokering.
Forslaget skal blandt andet omfatte indstilling om den  

 indbyrdes prioritering af frekvensallokering til forskellige anvendelser,  

 herunder tjenester og systemer.
 3. § 2, stk. 3, nr. 2, affattes således:
 2)	Forslag til frekvensallokerings og anvendelsesplan (frekvensplan)  

 for de efterfølgende 5 år.
»2)	Forslag til frekvensallokerings- og anvendelsesplan (frekvensplan)  

 for de efterfølgende 5 år, herunder forslag om ændring af  

 den hidtidige disponering eller anvendelse af de enkelte frekvensbånd,  

 og forslag om reservering af ikke-anvendte frekvensressourcer til en  

 nærmere angivet fremtidig anvendelse.« 3)	Eventuelle forslag om anvendelse af frekvensadministrative metoder  

 som nævnt i kapitel 3 inden for konkrete dele af frekvensplanen.
 Stk. 4. Forskningsministeren kan fastsætte nærmere  

 regler om indholdet af det i stk. 3 nævnte forslag.
 Stk. 5. Forskningsministeren kan ved fastlæggelsen af  

 rammerne for anvendelse og indbyrdes prioritering af de samlede  

 radiofrekvensressourcer, jf. stk. 1, fravige det af Telestyrelsen  

 forelagte forslag.
 4. § 2, stk. 6, affattes således:
Stk. 6. Forskningsministeren kan ved fastlæggelsen af  

 rammerne for anvendelse og indbyrdes prioritering af de samlede  

 radiofrekvensressourcer, jf. stk. 1, ud over de i stk. 3  

 nævnte forhold fastsætte nærmere regler om »Stk. 6. Forskningsministeren kan ved fastlæggelsen af  

 rammerne for anvendelse og indbyrdes prioritering af de samlede  

 radiofrekvensressourcer, jf. stk. 1, ud over de i stk. 3  

 nævnte forhold fastsætte nærmere regler om, 1)	inden for hvilke dele af frekvensplanen §§ 12-14 skal finde  

 anvendelse, 1)	inden for hvilke dele af frekvensplanen §§ 12-14b og de heri  

 nævnte tildelingsmetoder og tilladelsestyper skal finde anvendelse,  

 og 2)	den tidsmæssige udstrækning af adgangen til at anvende  

 radioiofrekvenser omfattet af §§ 12-14 og 2)	inden for hvilke dele af frekvensplanen der skal indføres  

 begrænsninger i den anvendelse, der kan ske af de  

 pågældende frekvensressourcer, og hvilke former for  

 anvendelsesbegrænsninger der skal indføres.« 3)	krav om begrænsninger i tilslutninger til de offentlige  

 telenet.
 5. I § 2 indsættes som stk. 7:
»Stk. 7. Telestyrelsen kan anvende ventelister for at  

 imødegå midlertidig eller mindre omfattende  

 frekvensknaphed.« Stk. 7 og 8 bliver herefter stk. 8 og 9.
 6. Efter § 2 indsættes:
»§ 2a.
Forskningsministeren kan fastsætte regler om, at  

 Telestyrelsen inden for dele af frekvensplanen alene har adgang til at  

 udstede tilladelser i medfør af § 20, stk. 1, og  

 midlertidige tilladelser, der bortfalder automatisk uden mulighed for  

 forlængelse, herunder nærmere regler om rammerne for anvendelse  

 af de nævnte tilladelsestyper.
Stk. 2. Ved midlertidige tilladelser, der bortfalder  

 automatisk uden mulighed for forlængelse, forstås tilladelser,  

 der bortfalder, når der i medfør af regler udstedt med hjemmel i  

 § 2, stk. 1, jf. stk. 3, nr. 2-3, udstedes en ny tilladelse  

 til udnyttelse af den eller de omhandlede frekvenser, til en anden eller  

 samme tilladelsesindehaver.
Bortfaldet sker, uden at den hidtidige  

 tilladelsesindehaver har krav på yderligere forudgående varsling  

 herom, eller adgang til at søge om forlængelse.
Stk. 3. Regler som nævnt i stk. 1 kan fastsættes  

 for dele af frekvensplanen, hvor der kan forudses behov for inden for et  

 kortere tidsrum, 1)	at gennemføre en ændring af den hidtidige disponering  

 eller anvendelse af de enkelte frekvensbånd, eller en reservering af  

 ikke-anvendte frekvensressourcer til en nærmere angivet fremtidig  

 anvendelse, jf. stk. 1, jf. stk. 3, nr. 2, eller 2)	at iværksætte en eller flere frekvensadministrative  

 metoder, jf. stk. 1, jf. stk. 3, nr. 3.« § 5. De frekvensadministrative metoder, som  

 forskningsministeren i henhold til kapitel 2 kan tage i brug, omfatter  

 offentligt udbud, jf. § 6, administrativ omfordeling, jf. § 7, krav  

 om overgang til mere frekvenseffektive udnyttelsesmetoder eller teknologier,  

 jf. § 8, krav om begrænsning i anvendelsen, jf. § 9, og  

 administrativ inddragelse, jf. § 10.
 7. I § 5, stk. 1, indsættes efter  

 »§ 6«: »og 6a«.
 § 6. Der kan afholdes offentligt udbud af tilladelser til  

 anvendelse af radiofrekvenser, hvis den samlede efterspørgsel på  

 radiofrekvenser til den pågældende tjeneste eller det  

 pågældende system ikke kan eller kan forventes inden for et  

 kortere tidsrum ikke at ville kunne imødekommes.
Stk. 2. Afholdelse af offentligt udbud forudsætter, 1)	at dette fører til en samlet bedre opfyldelse af lovens  

 overordnede målsætning, jf. § 1, stk. 1, og 2)	at der fastsættes klare, objektive og ikke-diskriminerende  

 regler for tildeling af tilladelser, jf. stk.4.
 8. § 6, stk. 3, affattes således:
 Stk. 3. Forskningsministeren fastsætter forud for hvert  

 offentligt udbud nærmere regler for Telestyrelsens udbudsforretning,  

 herunder en overordnet tidsplan for det enkelte udbud, og regler for, i  

 hvilket omfang udbudsbetingelserne skal forelægges ministeren til  

 godkendelse.
»Forskningsministeren fastsætter forud for hvert offentligt udbud  

 nærmere regler for Telestyrelsens udbudsforretning, herunder regler om  

 den samlede afvikling af udbudsforretningen, eventuel anvendelse af en  

 interessetilkendegivelsesrunde forud for den endelige udbudsrunde,  

 forudsætninger for deltagelse i den endelige udbudsrunde, en overordnet  

 tidsplan for det enkelte udbud, og regler for i hvilket omfang  

 udbudsbetingelserne skal forelægges ministeren til godkendelse.« 9. § 6, stk. 4, affattes således:
Stk. 4. Forskningsministeren fastsætter nærmere  

 regler om rammerne for udformning af udbudsmateriale og for de overordnede  

 kriterier for udvælgelse af tilladelsesindehavere.
Der kan blandt andet  

 fastsættes regler om følgende:
»Forskningsministeren fastsætter i en bekendtgørelse  

 nærmere regler om rammerne for udformning af udbudsmateriale, om  

 grundlæggende minimumskrav til de enkelte tilbud og tilbudsgivere, og  

 om kriterier, der kan tillægges vægt ved vurdering af tilbud.  

 Forskningsministeren kan endvidere fastsætte regler for indbyrdes  

 sammenligning af tilbud og for udvælgelse af tilladelseshavere.
Der kan  

 blandt andet fastsættes regler om følgende:
 1)	Hvilke typer tilladelser der skal være omfattet af  

 udbudsforretningen.
 1)	Hvilke typer tilladelser der skal være omfattet af  

 udbudsforretningen.
 2)	Tilladelsesindehaveres udbud af ydelser til forbrugere eller til  

 andre net og tjenesteudbydere, herunder rammer for sammenligning af kvalitet  

 af og priser for disse ydelser.
 3)	Den tekniske indretning og kvalitet af tilladelsesindehavernes  

 telenet samt eventuelle krav til disses geografiske udbygning, herunder  

 eventuelle tidsplaner for udbygning.
 4)	Vurdering og indbyrdes prioritering af tilbud.
 5)	At tilbudsgiveren har et tilstrækkeligt økonomisk og  

 teleteknisk grundlag for at drive de pågældende telenet og  

 tjenester og kan sandsynliggøre, at tilbudet kan efterleves.
 6)	I hvilket omfang det offentlige udbud efter stk. 1 skal omfatte  

 samtlige de i frekvensplanen til denne tjeneste afsatte  

 radiofrekvenser.
 2)	Det overordnede formål med udbudsforretningen.
 3)	Minimumskrav og kriterier med sigte på at tilgodese hensynet  

 til kommunikation over landegrænser.
 4)	Tilbudsgivers udbud af ydelser til slutbrugere, herunder rammer for  

 sammenligning af kvalitet af og priser for disse ydelser.
 5)	Tilbudsgivers udbud af samtrafik- og roamingprodukter til andre  

 udbydere af telenet og teletjenester, herunder rammer for sammenligning af  

 kvalitet af og priser for disse ydelser.
 6)	Tilbudsgivers udbud af ydelser med sigte på opfyldelse af  

 bredere samfundsmæssige behov.
 7)	Den tekniske indretning og kvalitet af telenet, samt eventuelle krav  

 til disses udbredelse, herunder eventuelle tidsplaner for udbygning.
8)	At tilbudsgiveren har tilstrækkelig økonomisk og  

 teleteknisk grundlag for at drive de pågældende telenet og  

 -tjenester, og kan sandsynliggøre, at tilbudet kan efterleves.« 10. Efter § 6 indsættes:
»§ 6a.
Hvor der afholdes en indledende  

 interessetilkendegivelsesrunde, jf. § 6, stk. 3, forelægger  

 Telestyrelsen inden den endelige udbudsrunde eller anvendelse af stk. 3,  

 på grundlag af de afgivne interessetilkendegivelser  

 forskningsministeren en indstilling 1)	om eventuel ændring af de enkelte tilladelsers  

 frekvensmæssige størrelse og dermed det samlede antal  

 tilladelser, som der er mulighed for at udstede, i det omfang  

 interessetilkendegivelserne indeholder forslag om ændringer i forhold  

 til det foreløbige udbudsmateriale, og 2)	eventuelle andre overordnede spørgsmål, som  

 interessetilkendegivelsen har givet anledning til.
 Stk. 2. På grundlag af Telestyrelsens indstilling  

 fastsætter forskningsministeren de endelige rammer for  

 udbudsforretningen jf. stk. 1. Forskningsministeren kan ved  

 fastsættelsen af de endelige rammer fravige Telestyrelsens indstilling.  

 På baggrund heraf gennemføres den endelige udbudsrunde, jf. dog  

 stk. 3.
Stk. 3. Konstaterer Telestyrelsen, efter forskningsministerens  

 fastsættelse af de endelige rammer efter stk. 2, at den samlede  

 efterspørgsel på radiofrekvenser til den pågældende  

 tjeneste eller det pågældende system ikke er mere omfattende, end  

 at den kan imødekommes inden for det antal tilladelser, der er afsat  

 til gennemførelse af udbudsforretningen, indstilles denne.
Umiddelbart  

 herefter udstedes tilladelser til den eller de parter, der har afgivet en  

 interessetilkendegivelse eller et tilbud, jf. § 14, stk. 1.
 Stk. 4. Stk. 3 finder tilsvarende anvendelse efter  

 gennemførelse af en endelig udbudsrunde, hvor der ikke forinden har  

 været afholdt en interessetilkendegivelsesrunde og er fastsat endelige  

 rammer, jf. stk. 2.
Stk. 5. En tilladelsesindehaver til en tilladelse udstedt  

 på baggrund af en tidligere afholdt udbudsforretning kan anmode  

 Telestyrelsen om, at vilkår, som går videre end, hvad der kan  

 fastsættes i medfør af § 14, stk. 1, jf. stk. 2  

 og 3, ophæves, hvis Telestyrelsen efterfølgende har udstedt  

 tilladelser til samme tjeneste eller samme system/teknologi på baggrund  

 af en indstillet udbudsforretning, jf. stk. 3-4. Telestyrelsen skal  

 efterkomme en anmodning om ophævelse af vilkår og kan i den  

 forbindelse erstatte de ophævede vilkår med lempeligere  

 vilkår i medfør af § 14, stk. 1, jf. § 14,  

 stk. 2 og 3.« § 14. Anvendelse af radiofrekvenser kan endvidere ske på  

 grundlag af individuel tilladelse meddelt af Telestyrelsen.
Telestyrelsen  

 fastsætter de generelle og individuelle vilkår for  

 tilladelsen.
 Stk. 2. Vilkår som nævnt i stk. 1 kan omfatte  

 følgende:
 1)	Radiotekniske krav, herunder begrænsninger med hensyn til den  

 anvendte sendestyrke, antennehøjde, antenneretning m.v.
 2)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
 3)	Krav om anvendelse af typegodkendte radioanlæg.
 4)	Krav om anvendelse af radioanlæg, hvor der foreligger  

 dokumentation for overholdelse af forud fastsatte tekniske krav i form af  

 fabrikanterklæring.
 5)	Krav om anvendelse af godkendte kvalitetsstyringssystemer.
 6)	Krav om, at brugeren af de pågældende radiofrekvenser  

 skal have bestået foreskrevne prøver.
 7)	Indskrænkninger vedrørende den geografiske  

 udstrækning af anvendelsesområder for de tildelte  

 frekvenser.
 11. I § 14, stk. 2, indsættes efter nr.  

 7 som nyt nummer:
 8)	Overholdelse af frekvensplanen og heri fastlagte nærmere  

 regler for anvendelse af de tildelte frekvenser.
»8)	Vilkår med sigte på opfyldelse af bredere  

 samfundsmæssige behov.« 9)	Krav om forstyrrelsesmæssige forhold.
 Nr. 8-10 bliver herefter til nr. 9-11.
 10)	Krav om betaling af forfaldne gebyrer, rykkergebyrer og  

 afgifter.
Stk. 3. Ved udstedelse af tilladelser på baggrund af  

 afholdt offentligt udbud, jf. § 6, kan afgivne tilbud eller  

 tilkendegivelser fra tilbudsgiveren i forbindelse med udvælgelsen af  

 tilladelseshavere på grundlag af det offentlige udbud danne grundlag  

 for Telestyrelsens fastsættelse af vilkår på andre  

 områder end de i stk. 2 nævnte.
Vilkår om det tilbudte  

 udbud af tjenester til andre brugere, herunder til slutbrugerne, vilkår  

 vedrørende kvaliteten af tjenesterne, priser m.v. vil maksimalt kunne  

 udstrækkes til at gælde i 1 år efter, at  

 tilladelsesindehaveren har nået den i tilladelsen eventuelt fastsatte  

 geografiske og befolkningsmæssige udbygningsgrad, dog således at  

 disse vilkår som minimum er gældende i 2 år efter  

 udstedelsen af tilladelsen.
 12. § 14, stk. 3, affattes således:
»Ved udstedelse af tilladelser, som omfatter frekvensressourcer af et  

 omfang, der tilsigter at gøre det muligt at opbygge  

 landsdækkende radioinfrastruktur, kan der udover de i stk. 2  

 nævnte vilkår fastsættes minimumskrav til nettets  

 udbredelse og udbygningsgrad.« Stk. 4. Tilladelser efter stk. 1 kan udstedes til  

 enkeltstående brugere af radiofrekvenser eller til afgrænsede  

 grupper af brugere.
 13. Efter § 14, stk. 4, 1. pkt.,  

 indsættes:
»I disse tilladelser kan der, udover vilkår som nævnt i  

 § 14, stk. 2 og 3, fastsættes vilkår med henblik  

 på at sikre åben og ikke-diskriminerende adgang til de af  

 tilladelsen omfattede frekvenser, herunder også for parter, som ikke  

 på udstedelsestidspunktet indgik i brugergruppen.« 14. Efter § 14 indsættes:
»§ 14a.
Ved udstedelse af tilladelser på baggrund af en  

 gennemført udbudsforretning, jf. § 6 og § 6a, kan afgivne  

 tilbud eller tilkendegivelser fra tilbudsgiveren i forbindelse med  

 udvælgelsen af tilladelsesindehavere på grundlag af det  

 offentlige udbud danne grundlag for Telestyrelsens fastsættelse af  

 vilkår på andre områder end de i § 14, stk. 2 og  

 3, nævnte.
Stk. 2. Vilkår fastsat på grundlag af det tilbudte  

 udbud af tjenester som nævnt i § 6, stk. 4, nr. 4-5, vil som  

 hovedregel maksimalt kunne udstrækkes til at gælde i 1 år  

 efter, at tilladelsesindehaveren har nået den i tilladelsen fastsatte  

 udbredelse eller udbygningsgrad.
Vilkår som nævnt i 1. pkt. skal  

 dog minimum gælde i 2 år efter udstedelsen af tilladelsen.
Stk. 3. Stk. 2 finder ikke anvendelse, hvor det samlede  

 antal tilladelser, som udstedes til en bestemt tjeneste eller et bestemt  

 system, sammen med det øvrige udbud af eventuelle konkurrerende  

 tjenester, ikke efter Telestyrelsens skøn sikrer tilstrækkelig  

 konkurrence på det omhandlede område.
Telestyrelsen kan i disse  

 tilfælde fastsætte vilkår for hele  

 tilladelsesperioden.
Stk. 4. På områder, hvor der er fastsat  

 tilladelsesvilkår for hele tilladelsesperioden i medfør af  

 stk. 3, kan Telestyrelsen i løbet af tilladelsesperioden  

 træffe afgørelse om, at vilkårene ophæves.
En  

 ophævelse af vilkårene forudsætter, at den i stk. 2  

 fastsatte periode er forløbet, og at Telestyrelsen skønner, at  

 udviklingen i den samlede konkurrencesituation berettiger dette.« 15. Efter § 14a indsættes:
»§ 14b.
Telestyrelsen kan ved udstedelse af tilladelser  

 på baggrund af en indstillet udbudsforretning, jf. § 6 og  

 § 6a, hvor det samlede antal tilladelser, som udstedes til en bestemt  

 tjeneste eller et bestemt system, sammen med det øvrige udbud af  

 eventuelle konkurrerende tjenester, ikke efter Telestyrelsens skøn  

 sikrer tilstrækkelig konkurrence på det omhandlede område,  

 fastsætte vilkår på andre områder end de i § 14,  

 stk. 2 og 3, nævnte.
 Stk. 2. Vilkår som nævnt i stk. 1 kan  

 omhandle forhold som nævnt i § 6, stk. 4, nr. 3-7, og kan  

 blandt andet omfatte vilkår om anvendelse af maksimalprisregulering af  

 slutbrugerpriser, jf. stk. 3, eller vilkår om at samtrafiklovens  

 bestemmelser eller dele heraf, herunder en eller flere  

 prisfastsættelsesmetoder, finder tilsvarende anvendelse på  

 tilladelsesindehaveren.
 Stk. 3. Vilkår vedrørende maksimalprisregulering  

 af slutbrugerpriser skal udformes med udgangspunkt i tilladelsesindehaverens  

 forventede fuldt fordelte investerings- og driftsomkostninger tillagt en  

 rimelig fortjeneste, og kan omfatte krav om årlig godkendelse af de  

 omfattede slutbrugerpriser.
Stk. 4. Telestyrelsen fastlægger ved fastsættelsen  

 af vilkår som nævnt i stk. 3 rammerne for, hvordan  

 maksimalpriser beregnes¸ dokumenteres og forelægges  

 Telestyrelsen.« § 17. Ved en individuel tilladelses udløb må  

 tilladelsesindehaveren, såfremt frekvensudnyttelsen ønskes  

 fortsat, indgive en ny ansøgning.
Ansøgningen gøres til  

 genstand for fornyet behandling og danner grundlag for en eventuel ny  

 tilladelse.
 16. I § 17 indsættes efter stk. 1 som  

 nyt stykke:
 Stk. 2. Telestyrelsen kan uanset stk. 1 fastsætte  

 forenklede procedurer for fornyelse af individuelle tilladelser.
»Stk. 2 Individuelle tilladelser udstedt på baggrund af  

 en gennemført udbudsforretning, jf. § 6 og § 6a, udstedes  

 for en tidsbegrænset periode.
Varigheden fastsættes af  

 Telestyrelsen.
Tilladelsen løber uden ansøgning videre i  

 perioder svarende til det antal år, som tilladelsen oprindelig er  

 udstedt til at gælde, med mindre Telestyrelsen tilbagekalder  

 tilladelsen med et varsel på et år før periodens  

 udløb.
En tilladelse kan dog højst løbe videre i  

 perioder af 10 år.« Stk. 2 bliver herefter stk. 3.
 § 28. Telestyrelsen fører tilsyn og kontrol med  

 overholdelse af loven og de i medfør af denne fastsatte bestemmelser  

 og vilkår.
 17. I § 28 indsættes efter stk. 1 som nyt  

 stykke:
 Stk. 2. Telestyrelsen træffer afgørelse  

 vedrørende manglende overholdelse af bestemmelser og vilkår  

 fastsat i medfør af denne lov og kan i den forbindelse meddele  

 påbud.
»Stk. 2. Telestyrelsen kan af parter, der ønsker at  

 få adgang til at benytte en eller flere radiofrekvenser, og af parter  

 der har fået adgang hertil, herunder af individuelle  

 tilladelsesindehavere, kræve alle oplysninger og alt materiale, som  

 skønnes relevant med henblik på administrationen af denne  

 lov.« Stk. 2-7 bliver herefter til stk. 3-8.
 § 37. Forskningsministeren fastsætter regler om gebyrer  

 for meddelelse af typegodkendelse og andre former for godkendelse af  

 radioanlæg samt for afholdelse af prøver, udstedelse af  

 certifikater til betjening af radioanlæg og udstedelse af  

 prøvningsrapporter til dækning af udgifterne i forbindelse  

 hermed.
 18. I § 37 indsættes som stk. 2:
»Stk. 2. Forskningsministeren fastsætter regler om  

 gebyrer for materiale, der udleveres i forbindelse med  

 interessetilkendegivelsesrunde, materiale som udleveres i forbindelse med den  

 endelige udbudsrunde, samt for indgivelse af selve  

 interessetilkendegivelsen.« 19. § 38 affattes således:
 § 38. Telestyrelsen opkræver en frekvensafgift hos  

 indehavere af individuelle frekvenstilladelser for brug af de tildelte  

 frekvenser.
 »§ 38. Telestyrelsen opkræver en frekvensafgift hos  

 indehavere af individuelle frekvenstilladelser for brug af de tildelte  

 frekvenser.
 Stk. 2. Frekvensafgifternes størrelse fastsættes  

 årligt i finansloven og bekendtgøres af Telestyrelsen.
 Stk. 2. Telestyrelsen opkræver hos de personer eller  

 selskaber, der står på venteliste, jf. § 2, stk. 7, en  

 afgift herfor.
 Stk. 3. Telestyrelsen forestår opkrævning af  

 frekvensafgifter.
 Stk. 3. Størrelse af de i stk. 1 og 2 nævnte  

 afgifter fastsættes årligt i finansloven og bekendtgøres  

 af Telestyrelsen.
Stk. 4. Telestyrelsen forestår opkrævning af de i  

 stk. 1 og 2 nævnte afgifter.« 20. § 39 affattes således:
 § 39. Telestyrelsen opkræver hos tilladelsesindehaverne  

 en omkostningsdækkende ydelse til dækning af de udgifter, der er  

 forbundet med Telestyrelsens gennemførelse af offentligt udbud i  

 henhold til § 6, udvælgelse af tilladelsesindehavere m.v.
 »§ 39. Telestyrelsen opkræver hos de  

 tilladelsesindehavere, der har fået udstedt en tilladelse på  

 baggrund af en gennemført udbudsforretning eller på baggrund af  

 en indstillet udbudsforretning, jf. § 6 og § 6a, betaling for de  

 omkostninger, der er forbundet med Telestyrelsens gennemførelse af  

 interessetilkendegivelsesrunde og eventuelt efterfølgende offentligt  

 udbud, udvælgelse af tilladelsesindehavere, udarbejdelse af tilladelse  

 m.v., med fradrag af gebyr for materiale udleveret i forbindelse med  

 interessetilkendegivelsesrunden, materiale udleveret i forbindelse med den  

 endelige udbudsrunde og indgivelsen af interessetilkendegivelse, jf.  

 § 37, stk. 2.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud  

 tilbage, inden Telestyrelsen har meddelt individuel tilladelse, kan  

 tilbudsgiveren pålægges at medvirke til betaling af udgifter, som  

 Telestyrelsen har haft i forbindelse med udbudet og udarbejdelsen af  

 tilladelsen.
Stk. 2. Hvis en part der har afgivet en  

 interessetilkendegivelse eller et tilbud, efter udpegningen som  

 tilladelsesindehaver har fundet sted, vælger at trække sin  

 interessetilkendegivelse eller sit tilbud tilbage, inden Telestyrelsen har  

 meddelt individuel tilladelse, kan parten pålægges at medvirke  

 til betaling af de omkostninger, der er forbundet med Telestyrelsens  

 gennemførelse af interessetilkendegivelsesrunde og eventuelt  

 efterfølgende offentligt udbud, udvælgelse af  

 tilladelsesindehavere, udarbejdelse af tilladelse m.v., med fradrag af gebyr  

 for materiale udleveret i forbindelse med interessetilkendegivelsesrunden,  

 materiale udleveret i forbindelse med den endelige udbudsrunde og indgivelsen  

 af interessetilkendegivelse, jf. § 37, stk. 2.« § 42. Overtrædelse af § 14, stk. 1, § 18,  

 stk. 1, § 24 og § 26, regler udstedt i henhold til § 13,  

 stk. 1 og 2, § 23 og § 25, stk. 1, samt  

 overtrædelse af vilkår og påbud fastsat i medfør af  

 § 14, stk. 2 og 3, § 20, stk. 2, § 21 og § 28,  

 stk. 7, straffes med bøde.
21. I § 42, stk. 1 indsættes efter  

 »§§ 14, stk. 2 og 3«: »14a-b,« § 2 I lov nr. 468 af 12. juni 1996 om offentlig mobilkommunikation, som  

 ændret ved lov nr. 396 af 10. juni 1997, foretages følgende  

 ændringer:
 1. § 1 affattes således:
 »§ 1. Formålet med denne lov er i videst muligt  

 omfang at sikre brugerne adgang til et bredt, varieret og billigt udbud af  

 telenet og teletjenester, herunder telenet og teletjenester der tilgodeser  

 bredere samfundsmæssige behov.
 Stk. 2. Det i stk. 1 nævnte formål skal  

 nås gennem en aktiv, objektiv og ikke-diskriminerende  

 tilladelsesadministration med henblik på at fremme reel konkurrence og  

 effektiv udnyttelse af de samlede radiofrekvensressourcer.
 Stk. 3. Hvor det er nødvendigt at foretage en indbyrdes  

 prioritering mellem fremme af reel konkurrence og effektiv udnyttelse af  

 frekvensressourcerne, skal der lægges størst vægt på  

 at fremme reel konkurrence, medmindre frekvensressourcerne til den  

 pågældende tjeneste er så begrænsede, at alle  

 interesserede brugere som følge heraf ikke vil kunne få adgang  

 til at benytte denne.
Stk. 4. Hvor bredere samfundsmæssige behov som  

 nævnt i stk. 1 indgår i forbindelse med en tildeling af  

 tilladelser, skal der til enhver tid vælges den tildelingsmetode, som  

 bedst tilgodeser de pågældende bredere samfundsmæssige  

 behov.
Dette gælder også, hvor der er modstrid mellem dette  

 formål og et eller flere af de i stk. 2 nævnte underordnede  

 målsætninger.
Stk. 5. Varetagelsen af de i stk. 1-4 nævnte  

 målsætninger og hensyn skal ske inden for rammerne af Danmarks  

 internationale forpligtelser på radiokommunikationsområdet.« 2. Efter § 1 indsættes:
 § 1. Loven finder anvendelse på offentlige  

 mobilkommunikationsnet med tilhørende basale tjenester, hvor det  

 på grund af knappe frekvensressourcer er nødvendigt at udstede  

 et begrænset antal tilladelser.
 Stk. 2. Forskningsministeren træffer beslutning om,  

 hvilke mobilkommunikationsnet med tilhørende basale tjenester der er  

 reguleret af stk. 1.
 Stk. 3. Loven finder desuden anvendelse på offentlige  

 mobilkommunikationstjenester, der udbydes på grundlag af de i  

 stk. 1 nævnte mobilkommunikationsnet.
»§ 1a.
Loven finder anvendelse på offentlige  

 mobilkommunikationsnet med tilhørende basale tjenester, hvor det  

 på grund af frekvensressourcernes omfang er nødvendigt at  

 udstede et begrænset antal tilladelser.
Stk. 2. Forskningsministeren træffer beslutning om,  

 hvilke mobilkommunikationsteknologier og frekvensressourcer der er omfattet  

 af denne lov.
Forskningsministeren kan i den forbindelse beslutte, at en  

 teknologi eller frekvensressource kun delvist skal være omfattet af  

 loven.
Stk. 3. Loven finder endvidere anvendelse på offentlige  

 mobilkommunikationstjenester, der udbydes på grundlag af de i  

 stk. 1 nævnte mobilkommunikationsnet.« 3. § 5 affattes således:
§ 5. En tilladelse udstedt i medfør af §§ 3 eller  

 4 meddeles for en periode på 10 år.Hvis tilladelsen ikke er  

 tilbagekaldt, løber den uden ansøgning videre i perioder af 10  

 år.
En tilladelse kan tilbagekaldes med et varsel på 1 år  

 før en 10-års-periodes udløb.
 »§ 5. Telestyrelsen fastsætter regler om  

 varigheden af de enkelte kategorier af tilladelser udstedt i medfør af  

 § 3 eller § 4.
 Stk. 2. Telestyrelsen kan med et forudgående varsel  

 på 1 år hvert 5. år fastsætte nye vilkår i  

 tilladelsen.
Stk. 2. Tilladelsen løber uden ansøgning videre  

 i perioder svarende til det antal år, som tilladelsen oprindelig er  

 udstedt til at gælde, med mindre Telestyrelsen tilbagekalder  

 tilladelsen et år før periodens udløb.
En tilladelse kan  

 dog højst løbe videre i perioder af 10 år.
Stk. 3. I det omfang tilladelser er gældende for en  

 periode længere end 5 år, kan Telestyrelsen med 1 års  

 varsel fastsætte nye vilkår for tilladelsen, jf. § 11.« 4. § 9 affattes således:
 § 9. Forskningsministeren fastsætter forud for hvert  

 offentligt udbud med henblik på udstedelse af tilladelser i  

 medfør af §§ 3 eller 4 nærmere regler for Telestyrelsens  

 udbudsforretning, herunder rammer for den tidsplan m.v., det enkelte udbud  

 skal følge, samt rammer for, i hvilket omfang udbudsbetingelserne skal  

 forelægges for ministeren til godkendelse.
 »§ 9. Forskningsministeren fastsætter forud for hvert  

 offentligt udbud nærmere regler for Telestyrelsens udbudsforretning,  

 herunder regler om den samlede afvikling af udbudsforretningen, eventuel  

 anvendelse af en interessetilkendegivelsesrunde forud for den endelige  

 udbudsrunde, forudsætninger for deltagelse i den endelige udbudsrunde,  

 en overordnet tidsplan for det enkelte udbud, og regler for i hvilket omfang  

 udbudsbetingelserne skal forelægges ministeren til godkendelse.
Stk. 2. Forskningsministeren fastsætter nærmere  

 regler om rammerne for udformning af udbudsmateriale og de overordnede  

 kriterier for udvælgelse af tilladelsesindehavere.
Der kan blandt andet  

 fastsættes regler om:
Stk. 2. Forskningsministeren fastsætter nærmere  

 regler om rammerne for udformning af udbudsmateriale, om grundlæggende  

 minimumskrav til de enkelte tilbud og tilbudsgivere, og om kriterier der kan  

 tillægges vægt ved vurdering af tilbud.
Forskningsministeren kan  

 endvidere fastsætte regler for indbyrdes sammenligning af tilbud og for  

 udvælgelse af tilladelsesindehavere.
Der kan blandt andet  

 fastsættes regler om følgende:
 1)	Hvilke typer tilladelser der skal være omfattet af  

 udbudsforretningen.
 1)	Hvilke typer tilladelser der skal være omfattet af  

 udbudsforretningen.
 2)	Det tilsigtede udbud af ydelser til slutbrugere og til andre net- og  

 tjenesteudbydere, herunder kvalitet og priser for disse ydelser.
 2)	Det overordnede formål med udbudsforretningen.
 3)	Nettenes udbygningsgrad, herunder geografisk og  

 tidsmæssigt.
 3)	Minimumskrav og kriterier for udvælgelse med sigte på at  

 tilgodese hensynet til kommunikation over landegrænser.
 4)	Vurdering af tilbud, herunder krav om, at tilbudsgiveren har et  

 tilstrækkeligt økonomisk og teleteknisk grundlag for at drive et  

 mobilkommunikationsnet med tilhørende basale tjenester og kan  

 sandsynliggøre, at tilbudsgiveren kan efterleve sit tilbud.
 4)	Tilbudsgivers udbud af ydelser til slutbrugere herunder rammer for  

 sammenligning af kvalitet af og priser for disse ydelser.
 5)	Effektiv frekvensudnyttelse.
 5)	Tilbudsgivers udbud af samtrafik- og roamingprodukter til andre  

 udbydere af telenet og teletjenester, herunder rammer for sammenligning af  

 kvalitet af og priser for disse ydelser.
 6)	Tekniske kvalitetskrav.
 6)	Tilbudsgivers udbud af ydelser med sigte på opfyldelse af  

 bredere samfundsmæssige behov.
 7)	Den tekniske indretning og kvalitet af telenet, samt eventuelle krav  

 til disses udbredelse, herunder eventuelle tidsplaner for udbygning.
8)	At tilbudsgiveren har tilstrækkelig økonomisk og  

 teleteknisk grundlag for at drive de pågældende telenet og  

 -tjenester, og kan sandsynliggøre, at tilbudet kan efterleves.« 5. Efter § 9 indsættes:
»§ 9a.
Hvor der afholdes en indledende  

 interessetilkendegivelsesrunde, jf. § 9, stk. 1, forelægger  

 Telestyrelsen inden den endelige udbudsrunde eller anvendelse af stk. 3,  

 på grundlag af de afgivne interessetilkendegivelser  

 forskningsministeren en indstilling 1)	om eventuel ændring af de enkelte tilladelsers  

 frekvensmæssige størrelse og dermed det samlede antal  

 tilladelser, som der er mulighed for at udstede, i det omfang  

 interessetilkendegivelserne efter Telestyrelsens vurdering indeholder forslag  

 om ændringer i forhold til det foreløbige udbudsmateriale,  

 og 2)	eventuelle andre overordnede spørgsmål, som  

 interessetilkendegivelsen har givet anledning til.
 Stk. 2. På grundlag af Telestyrelsens indstilling  

 fastsætter forskningsministeren de endelige rammer for  

 udbudsforretningen, jf. stk. 1. Forskningsministeren kan ved  

 fastsættelsen af de endelige rammer fravige Telestyrelsens indstilling.  

 På baggrund heraf gennemføres den endelige udbudsrunde, jf. dog  

 stk. 3.
Stk. 3. Konstaterer Telestyrelsen efter forskningsministerens  

 fastsættelse af de endelige rammer efter stk. 2, at den samlede  

 efterspørgsel på radiofrekvenser til den pågældende  

 tjeneste eller det pågældende system ikke er mere omfattende, end  

 at den kan imødekommes inden for det antal tilladelser, der er afsat  

 til gennemførelse af udbudsforretningen, indstilles denne.
Umiddelbart  

 herefter udstedes tilladelser til den eller de parter, der har afgivet en  

 interessetilkendegivelse eller et tilbud.
 Stk. 4. Stk. 3 finder tilsvarende anvendelse efter  

 gennemførelse af en endelig udbudsrunde, hvor der ikke forinden har  

 været afholdt en interessetilkendegivelsesrunde og er fastsat endelige  

 rammer, jf. stk. 2.
Stk. 5. En tilladelsesindehaver til en tilladelse udstedt  

 på baggrund af afholdt udbudsforretning kan anmode Telestyrelsen om, at  

 vilkår, som går videre end, hvad der kan fastsættes i  

 medfør af § 14, stk. 1, jf. stk. 2 og 3 i lov om  

 radiokommunikation og tildeling af radiofrekvenser, ophæves, hvis  

 Telestyrelsen efterfølgende har udstedt tilladelser til samme tjeneste  

 eller samme system/teknologi på baggrund af en indstillet  

 udbudsforretning, jf. stk. 3-4. Telestyrelsen skal efterkomme en  

 anmodning om ophævelse af vilkår og kan i den forbindelse  

 erstatte de ophævede vilkår med lempeligere vilkår i  

 henhold til § 14, stk. 2 og 3 i lov om radiokommunikation og  

 tildeling af radiofrekvenser.« § 11.Telestyrelsen fastsætter de nærmere  

 vilkår for tilladelser efter §§ 3 og 4. I vilkårene kan  

 indgå:
 1)	Overholdelse af EU-regler og EU-henstillinger på  

 området.
 2)	Overholdelse af relevante vedtagelser truffet i det internationale  

 samarbejde på telekommunikationsområdet.
3)	Vederlagsfri medvirken fra netudbyderens side i internationale 4)	Forstyrrelsesmæssige forhold, herunder at kunne  

 pålægge operatørerne pligt til at søge  

 forstyrrelser afhjulpet samt pligt til at medvirke ved dækning af de  

 hermed forbundne udgifter.
 5)	Oplysningspligt om økonomiske, statistiske og øvrige  

 forhold af betydning for tilsynsmyndighedens arbejde.
 6)	Overholdelse af tekniske kvalitetskrav og udbud af net og  

 tilhørende basale tjenester, herunder dækningsforhold.
Stk. 2. I en tilladelse i henhold til § 3 kan der  

 endvidere fastsættes vilkår på grundlag af de afgivne  

 tilbud, jf. kapitel 3, eller tilkendegivelser i forbindelse med  

 udvælgelsen af tilladelsesindehavere på grundlag af det  

 offentlige udbud.
Vilkår vedrørende det tilbudte udbud af  

 tjenester til slutbrugerne, herunder kvaliteten af tjenesterne, priser m.v.,  

 vil maksimalt kunne udstrækkes til at gælde i 1 år efter,  

 at tilladelsesindehaveren har nået den i tilladelsen fastsatte  

 geografiske og befolkningsmæssige udbygningsgrad, dog således at  

 disse vilkår som minimum er gældende i 2 år efter  

 udstedelsen af tilladelsen.
 6. § 11, stk. 2, 2. pkt., affattes  

 således:
»Vilkår fastsat på grundlag af det tilbudte udbud af tjenester  

 som nævnt i § 9, stk. 2, nr. 4-5, vil som hovedregel  

 maksimalt kunne udstrækkes til at gælde i 1 år efter, at  

 tilladelsesindehaveren har nået den i tilladelsen fastsatte udbredelse  

 eller udbygningsgrad.
Vilkår som nævnt i 1. pkt. skal dog minimum  

 gælde i 2 år efter udstedelsen af tilladelsen.« 7. I § 11 indsættes som nye stykker:
»Stk. 3. Stk. 2 finder ikke anvendelse, hvor det samlede  

 antal tilladelser, som udstedes til en bestemt tjeneste eller et bestemt  

 system, sammen med det øvrige udbud af eventuelle konkurrerende  

 tjenester, ikke efter Telestyrelsens skøn sikrer tilstrækkelig  

 konkurrence på det omhandlede område.
Telestyrelsen kan i disse  

 tilfælde fastsætte vilkår for hele  

 tilladelsesperioden.
Stk. 4. På områder, hvor der er fastsat  

 tilladelsesvilkår for hele tilladelsesperioden i medfør af  

 stk. 3, kan Telestyrelsen i løbet af tilladelsesperioden  

 træffe afgørelse om, at vilkårene ophæves.
En  

 ophævelse af vilkårene forudsætter, at den i stk. 3  

 fastsatte periode er forløbet, og at Telestyrelsen skønner, at  

 udviklingen i den samlede konkurrencesituation berettiger dette.« 8. § 18 affattes således:
 § 18. Telestyrelsen opkræver hos tilladelsesindehaverne  

 en omkostningsdækkende ydelse til dækning af de udgifter, der er  

 forbundet med Telestyrelsens gennemførelse af udbudsforretningen efter  

 denne lov, udvælgelse af tilladelsesindehavere m.v.
 »§ 18. Telestyrelsen opkræver hos de  

 tilladelsesindehavere, der har fået udstedt en tilladelse på  

 baggrund af en gennemført udbudsforretning eller på baggrund af  

 en indstillet udbudsforretning, jf. § 9 og 9a, betaling til  

 dækning af de omkostninger, der er forbundet med Telestyrelsens  

 gennemførelse af interessetilkendegivelsesrunde og eventuelt  

 efterfølgende offentligt udbud, udvælgelse af  

 tilladelsesindehavere, udarbejdelse af tilladelse m.v., med fradrag af gebyr  

 for materiale udleveret i forbindelse med interessetilkendegivelsesrunden,  

 materiale udleveret i forbindelse med den endelige udbudsrunde og indgivelsen  

 af interessetilkendegivelse, jf. § 18a.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud  

 tilbage, inden Telestyrelsen har meddelt den endelige tilladelse, kan  

 tilbudsgiveren pålægges at medvirke til betaling af udgifter, som  

 Telestyrelsen har haft i forbindelse med udbudet og udarbejdelsen af  

 tilladelsen.
Stk. 2. Hvis en part der har afgivet en  

 interessetilkendegivelse eller et tilbud, efter udpegningen som  

 tilladelsesindehaver har fundet sted, vælger at trække sin  

 interessetilkendegivelse eller sit tilbud tilbage, inden Telestyrelsen har  

 meddelt individuel tilladelse, kan parten pålægges at medvirke  

 til betaling af de omkostninger, der er forbundet med Telestyrelsens  

 gennemførelse af interessetilkendegivelsesrunde og eventuelt  

 efterfølgende offentligt udbud, udvælgelse af  

 tilladelsesindehavere, udarbejdelse af tilladelse m.v., med fradrag af gebyr  

 for materiale udleveret i forbindelse med interessetilkendegivelsesrunden,  

 materiale udleveret i forbindelse med den endelige udbudsrunde og indgivelsen  

 af interessetilkendegivelse, jf. § 18a.« 9. Efter § 18 indsættes:
»§ 18a.
Forskningsministeren fastsætter regler om  

 gebyrer for materiale, der udleveres i forbindelse med  

 interessetilkendegivelsesrunde, materiale som udleveres i forbindelse med den  

 endelige udbudsrunde, samt for indgivelse af selve  

 interessetilkendegivelsen.« Bilag 2 Samlet køreplan for de fire  

 frekvensinitiativer Oktober 1999 November 1999 December 1999 Januar 2000 Februar 2000 Marts 2000 FWA Etablering af sekretariat under TST til varetagelse af de 4  

 udbud Lovforslaget sendes i høring Etablering af udbudssekretariat.
Offentliggørelse af konsulentopg i EF-Tidende Høringsfrist for lovforslag udløber Udbudssekretariatets stillinger besat Processen vedr. konsulentopg fortsat Konsulentfirma udpeges Lovforslag vedtages Udbudsbkg.
Foreløbigt udbudsmateriale sendes  

 ud GSM på NMT og E-GSM Udbudsbkg TETRA 3.gen April 2000 Maj 2000 Juni 2000 Juli 2000 August 2000 September 2000 FWA Interessetilkende-givelsesrunde slut Endeligt udbudsmateriale sendes ud Ansøgningsfrist for udbud slut GSM på NMT og E-GSM Foreløbigt udbudsmateriale sendes ud Interessetilkende-givelsesrunde slut Endeligt udbudsmateriale sendes ud TETRA Udbudsbkg Frekvensplanen ændres Beredskabshensyn afhandles med  

 beredskabsmyndig-heden Foreløbigt udbudsmateriale sendes ud Intessetilkende-givelsesrunde slut 3.gen Udbudsbkg Oktober 2000 November 2000 December 2000 Januar 2001 Februar 2001 Marts 2001 FWA Vinderne udpeges Tilladelserne udstedes GSM på NMT og E-GSM Ansøgningsfrist for udbud slut Vinderne udpeges Tilladelserne udstedes TETRA Endeligt udbudsmateriale sendes ud Ansøgningsfrist for udbud slut 3.gen Foreløbigt udbudsmateriale sendes ud Interessetilkende-givelsesrunde slut Endelige udbudsmateriale sendes ud April 2001 Maj 2001 Juni 2001 Juli 2001 August 2001 September 2001 Oktober 2001 FWA GSM på NMT og E-GSM TETRA Vinderne udpeges Tilladelse udstedes.
