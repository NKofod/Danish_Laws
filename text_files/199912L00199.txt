Fremsat den 10. februar 2000 af  

 forskningsministeren (Birte Weiss) Forslag til Lov om radio- og teleterminaludstyr og  

 elektromagnetiske forhold1) Kapitel 1 Lovens formål og anvendelsesområde § 1. Formålet med denne lov er 1)	at fremme et åbent og konkurrencebaseret marked med et  

 varieret og billigt udbud af radio- og teleterminaludstyr gennem en fri  

 adgang til markedsføring heraf, under forudsætning af at  

 udstyret overholder de fastsatte krav med sigte på at beskytte  

 brugernes sundhed og sikkerhed og sikre en effektiv frekvensudnyttelse  

 (væsentlige krav), og 2)	at sikre, at de af loven omfattede apparater overholder krav om ikke  

 at fremkalde uacceptable elektromagnetiske forstyrrelser, eller ikke at lade  

 sig påvirke af sådanne forstyrrelser  

 (beskyttelseskrav).
 § 2. Loven finder anvendelse på markedsføring,  

 ibrugtagning og tilslutning af følgende apparater:
 1)	Radioudstyr.
 2)	Teleterminaludstyr.
 3)	Andre elektriske og elektroniske apparater.
 Stk. 2. Telestyrelsen kan fastsætte regler om, at  

 bestemmelserne i denne lov eller dele heraf ikke finder anvendelse på  

 visse kategorier af radio- og teleterminaludstyr.
 § 3. På messer, udstillinger samt ved demonstrationer  

 m.v. er det tilladt at præsentere radio- og teleterminaludstyr, som  

 ikke er i overensstemmelse med denne lov, hvis det ved synlig skiltning klart  

 er anført, at udstyret hverken kan markedsføres, tages i brug  

 eller tilsluttes før overensstemmelse foreligger.
 § 4. Telestyrelsen kan efter forhandling med  

 forsvarsministeren fastsætte nærmere regler om forsvarets brug af  

 apparater.
Kapitel 2 Markedsføring af apparater § 5. Apparater kan markedsføres, forudsat at disse er  

 konstrueret således, at de 1)	ikke frembringer kraftigere elektromagnetiske forstyrrelser, end at  

 radio- og teleterminaludstyr og andre apparater kan fungere i  

 overensstemmelse med deres formål, og herunder overholder nærmere  

 fastsatte regler herom (beskyttelseskrav), og 2)	har en tilstrækkelig indbygget immunitet over for  

 elektromagnetiske forstyrrelser, således at de kan fungere i  

 overensstemmelse med deres formål, og herunder overholder nærmere  

 fastsatte regler herom (beskyttelseskrav).
 Stk. 2. Telestyrelsen fastsætter nærmere regler  

 til opfyldelse af EF-direktiver vedrørende forhold som nævnt i  

 stk. 1.
 Stk. 3. Radio- og teleterminaludstyr skal desuden som  

 forudsætning for markedsføring konstrueres således, at det  

 beskytter brugernes og andre personers sundhed og sikkerhed (generelle  

 væsentlige krav).
 Stk. 4. Radioudstyr skal udover de i stk. 1-3  

 nævnte krav endvidere konstrueres således, at det effektivt  

 udnytter det frekvensbånd, der er allokeret til den  

 pågældende form for radiokommunikation, således at  

 uacceptable forstyrrelser undgås (generelle væsentlige krav).
 Stk. 5. Telestyrelsen kan udover de i stk. 1-4  

 nævnte krav fastsætte yderligere krav for særlige grupper  

 af radio- og teleterminaludstyr, når sådanne særskilt er  

 fastsat af Europa-Kommissionen (specifikke væsentlige krav).  

 Telestyrelsen kan i den forbindelse fastsætte tidsfrister og  

 nærmere regler om adgangen til fortsat markedsføring af radio-  

 og teleterminaludstyr, der ikke opfylder de herved fastsatte krav.
§ 6. Ved markedsføringen af apparater skal fabrikanten  

 eller den ansvarlige for markedsføringen sørge for, 1)	at der med apparaterne følger oplysninger om, at apparaterne  

 overholder de i § 5 nævnte krav (en  

 overensstemmelseserklæring), og for radio- og teleterminaludstyr  

 desuden oplysning om, til hvilken brug udstyret er bestemt, herunder  

 oplysninger om, hvor udstyret må tages i brug, og 2)	at apparaterne er forsynet med overensstemmelsesmærkning og  

 anden mærkning, jf. regler fastsat i henhold til stk. 2.
 Stk. 2. Telestyrelsen fastsætter nærmere regler om  

 kravene til anbringelse, omfang, indhold, udformning og lign. af oplysninger  

 og mærkning som nævnt i stk. 1.
 § 7. Telestyrelsen kan i særlige tilfælde, hvor  

 radioudstyr har forårsaget eller kan forventes at ville forårsage  

 uacceptable forstyrrelser af samfundsvigtig radiokommunikation  

 fastsætte regler om forbud mod eller begrænsning af  

 markedsføring eller krav om tilbagetrækning fra markedet.
 § 8. Hvis radioudstyr er udformet med sigte på  

 anvendelse i frekvensbånd, hvor der ikke er sket en forudgående  

 harmonisering af anvendelsen inden for hele Fællesskabet, skal der  

 forud for markedsføring ske underretning af Telestyrelsen om, at  

 udstyret påtænkes markedsført i Danmark.
 Stk. 2. Telestyrelsen fastsætter nærmere regler om  

 kravene til og tidsfrister for underretning som nævnt i  

 stk. 1.
 § 9. Telestyrelsen fastsætter tekniske specifikationer  

 for radiogrænseflader indeholdende de krav, der kan fastsættes  

 med baggrund i effektiv frekvensudnyttelse og hindring af uacceptable  

 forstyrrelser samt regler for offentliggørelse heraf.
Ibrugtagning og tilslutning af apparater § 10. Apparater kan tages i brug i overensstemmelse med de  

 formål, hvortil de er bestemt, forudsat at disse 1)	overholder kravene i § 5 og regler udstedt i medfør  

 heraf, og 2)	er forsynet med overensstemmelsesmærkning og anden  

 mærkning fastsat i henhold til § 6, stk. 2.
 Stk. 2. Udover de i stk. 1 nævnte krav kan  

 Telestyrelsen fastsætte yderligere krav til en eller flere kategorier  

 af radioudstyr som forudsætning for ibrugtagning af disse, med sigte  

 på varetagelse af hensynet til den offentlige sundhed.
 Stk. 3. Telestyrelsen kan fastsætte nærmere regler  

 om begrænsninger i ibrugtagning af radio- og teleterminaludstyr samt  

 særlige foranstaltninger vedrørende ibrugtagning og installation  

 af apparater.
 § 11. Udbydere af offentlige telenet eller teletjenester skal  

 udarbejde og til Telestyrelsen indsende tekniske specifikationer for de  

 grænseflader, som disse udbydere anvender i deres telenet eller  

 tjenesteudbud i forbindelse med udbud af teletjenester og tilslutning af  

 teleterminaludstyr.
Stk. 2. Telestyrelsen fastsætter nærmere regler om  

 omfang, indhold, udformning og indsendelse m.v. af tekniske specifikationer  

 for grænseflader for udbydere af offentlige telenet eller  

 teletjenester.
Telestyrelsen kan endvidere fastsætte regler om  

 udbydernes pligt til at offentliggøre oplysninger om disse  

 grænseflader.
 § 12. Udbydere af offentlige telenet eller teletjenester kan  

 ikke nægte slutbrugere adgang til at tilslutte teleterminaludstyr til  

 grænseflader som nævnt i § 11, hvis udstyret overholder  

 kravene i § 5 og regler udstedt i medfør heraf, jf. dog  

 stk. 2-3.
Stk. 2. Udbydere af offentlige telenet eller teletjenester kan  

 anmode Telestyrelsen om tilladelse til at afvise at tilslutte eller til at  

 frakoble radio- eller teleterminaludstyr som nævnt i stk. 1, eller  

 til at blokere for udstyrets adgang til en eller flere tjenester.
Tilladelse  

 hertil skal gives, såfremt Telestyrelsen finder det godtgjort, at det  

 pågældende radio- eller teleterminaludstyr forårsager  

 betydelig skade på et telenet, uacceptable forstyrrelser eller på  

 anden vis beskadiger telenettet og dets funktioner.
 Stk. 3. I nødstilfælde kan en udbyder af telenet  

 eller teletjenester frakoble radio- eller teleterminaludstyr som nævnt  

 i stk. 1, såfremt beskyttelsen af telenettet kræver, at  

 udstyret frakobles øjeblikkeligt og under forudsætning af, at  

 brugeren straks og uden udgift for vedkommende tilbydes en alternativ  

 løsning.
 Stk. 4. Udbyderen skal straks underrette Telestyrelsen om  

 beslutninger som nævnt i stk. 3. Telestyrelsen træffer  

 på grundlag heraf afgørelse om, hvorvidt frakobling er  

 berettiget, jf. stk. 2.
Kapitel 3 Erklæring om overensstemmelse og udpegning af  

 bemyndigede organer § 13. Vurdering af, om apparater er i overensstemmelse med de  

 i § 5 nævnte beskyttelseskrav og udstedelse af erklæring om  

 overensstemmelse, kan ske på en af følgende  

 måder:
 1)	EF-overensstemmelseserklæring uden teknisk dokumentation.
 2)	EF-overensstemmelseserklæring med teknisk dokumentation.
 3)	EF-overensstemmelseserklæring med EF-typeattest.
 Stk. 2. Vurdering af, om radio- og teleterminaludstyr er i  

 overensstemmelse med de i § 5 nævnte væsentlige krav og  

 udstedelse af erklæring om overensstemmelse, kan ske på en af  

 følgende måder:
 1)	Intern fabrikationskontrol.
 2)	Certificering med henblik på fuld kvalitetssikring.
 3)	Intern fabrikationskontrol samt særlige  

 apparaturprøvninger.
 4)	Dokumentation vedrørende den tekniske konstruktion.
 Stk. 3. Vurdering af, om radio- og teleterminaludstyr er i  

 overensstemmelse med de i § 5 nævnte væsentlige krav og  

 udstedelse af erklæring om overensstemmelse, kan endvidere ske på  

 følgende måde:
 1)	Overensstemmelseserklæring vedrørende sundheds- og  

 sikkerhedsforhold.
 Stk. 4. Telestyrelsen fastsætter nærmere regler om  

 de i stk. 1-2 nævnte procedurer for erklæring af  

 overensstemmelse med de i § 5 nævnte krav, regler om hvornår  

 de i stk. 1-2 nævnte metoder skal anvendes, samt regler om hvem  

 der er ansvarlig for overensstemmelsen.
 § 14. Forskningsministeren fastsætter nærmere  

 regler om de krav, der gælder for offentlige myndigheder og private  

 foretagender, der ansøger om at være bemyndiget til at  

 udføre opgaver i forbindelse med udarbejdelse af dokumentation for  

 apparaters overensstemmelse som nævnt i § 13, stk. 1-2.
 § 15. Telestyrelsen er bemyndiget til at yde teknisk  

 rådgivning i forbindelse med de i § 13, stk. 2, nr. 3 og 4,  

 nævnte procedurer vedrørende apparaters overensstemmelse med de  

 i § 5 nævnte krav.
 § 16. Telestyrelsen kan udpege andre offentlige myndigheder  

 eller private foretagender, der opfylder de i medfør af § 14  

 fastsatte regler, som bemyndigede til at yde teknisk rådgivning eller  

 udføre opgaver i forbindelse med certificering med henblik på  

 fuld kvalitetsstyring vedrørende apparaters overensstemmelse som  

 nævnt i § 13, stk. 1-2.
 Stk. 2. Telestyrelsen kan tilbagekalde en bemyndigelse efter  

 stk. 1, hvis den offentlige myndighed eller det private foretagende ikke  

 længere opfylder de i medfør af § 14 fastsatte betingelser  

 for at være et bemyndiget organ.
Kapitel 4 Telestyrelsen som tilsynsvirksomhed m.v.
 § 17. Telestyrelsen fører tilsyn og kontrol med  

 overholdelse af loven og de i medfør heraf fastsatte regler.
 Stk. 2. Telestyrelsen træffer afgørelse om  

 manglende overholdelse af loven og regler fastsat i medfør heraf og  

 kan i den forbindelse:
 1)	Meddele påbud om tilbagetrækning af apparater fra  

 markedet, herunder påbud om annoncering med henblik på  

 tilbagetrækning fra markedet.
 2)	Meddele påbud om, at apparater ikke længere må  

 tages i brug eller tilsluttes.
 3)	Nedlægge forbud mod markedsføring eller  

 ibrugtagning.
 4)	Meddele påbud om indsendelse af oplysninger som nævnt i  

 § 11.
 5)	Meddele påbud om tilslutning af teleterminaludstyr til  

 grænseflader i offentlige telenet eller teletjenester, jf.  

 § 12.
Stk. 3. Telestyrelsen kan pålægge udbydere af  

 offentlige telenet eller teletjenester tvangsbøder for at gennemtvinge  

 påbud som nævnt i stk. 2, nr. 4 og 5. Der er udpantningsret  

 for bøderne.
Disse tvangsbøder tilfalder statskassen.
§ 18. Telestyrelsen har til enhver tid mod behørig  

 legitimation og uden retskendelse adgang til at foretage stikprøvevis  

 kontrol i grossist- og detailleddet for at påse, at loven og de i  

 medfør heraf fastsatte regler overholdes.
Telestyrelsen kan i den  

 forbindelse på stedet foretage undersøgelser af de omhandlede  

 apparater.
Telestyrelsen kan meddele påbud eller nedlægge forbud  

 som nævnt i § 17, stk. 2, hvis loven eller de i medfør  

 heraf fastsatte regler ikke overholdes.
 Stk. 2. Politiet yder bistand til gennemførelse af  

 kontrol som nævnt i stk. 1. Forskningsministeren kan efter aftale  

 med justitsministeren fastsætte nærmere regler herom.
§ 19. Telestyrelsen har med sigte på at standse  

 forstyrrelser, hvor det skønnes nødvendigt, mod behørig  

 legitimation og uden forudgående retskendelse, adgang til offentlige og  

 private ejendomme og kan i den forbindelse på stedet foretage  

 undersøgelser af de omhandlede apparater.
Telestyrelsen kan ved  

 påbud pålægge ejeren eller brugeren af det  

 pågældende apparat for egen regning at foretage de  

 nødvendige foranstaltninger til afhjælpning af forstyrrelsen,  

 jf. stk. 5.
 Stk. 2. Ved forstyrrelser af samfundsvigtig kommunikation kan  

 Telestyrelsen meddele påbud om øjeblikkelig standsning af  

 driften af apparater og kan træffe de nødvendige  

 foranstaltninger til gennemførelse af dette påbud, herunder  

 plombering af apparater.
Stk. 3. Telestyrelsen skal snarest muligt og senest inden 24  

 timer fra indgrebets iværksættelse forelægge sagen for  

 retten.
Retten afgør ved kendelse, om indgrebet kan godkendes.
Burde  

 indgrebet efter rettens opfattelse ikke være foretaget, skal retten  

 give meddelelse herom til forskningsministeren.
 Stk. 4. Politiet yder bistand til gennemførelse af  

 Telestyrelsens adgang til offentlige og private lokaliteter som nævnt i  

 stk. 1. Forskningsministeren kan efter aftale med justitsministeren  

 fastsætte nærmere regler herom.
 Stk. 5. Telestyrelsen kan fastsætte nærmere regler  

 om de former for afhjælpning af forstyrrelser, som Telestyrelsen kan  

 påbyde efter stk. 1.
 Stk. 6. Telestyrelsen kan fastsætte nærmere regler  

 om hvilke former for kommunikation, der betragtes som samfundsvigtig, jf.  

 stk. 2.
 § 20. Telestyrelsen kan kræve alle oplysninger, herunder  

 materiale af teknisk og statistisk karakter, som findes nødvendige for  

 Telestyrelsens administration af denne lov.
 § 21. Telestyrelsen underretter Europa-Kommissionen om  

 følgende forhold:
 1)	Afgørelser truffet i medfør af § 7.
 2)	De af Telestyrelsen fastsatte tekniske specifikationer for  

 radiogrænseflader som nævnt i § 9.
 3)	De af Telestyrelsen fastsatte regler i medfør af § 10,  

 stk. 3.
 4)	Udbyderes tekniske specifikationer for grænseflader som  

 nævnt i § 11.
 5)	Afgørelser truffet i medfør af § 12.
 6)	Afgørelser truffet i medfør af § 17,  

 stk. 2.
 Stk. 2. Hvis Europa-Kommissionen opfordrer til, at en af  

 Telestyrelsen truffen afgørelse vedrørende radio- og  

 teleterminaludstyr efter stk. 1, nr. 1, 5 eller 6, trækkes  

 tilbage, ændrer Telestyrelsen den pågældende  

 afgørelse i overensstemmelse hermed.
Kapitel 5 Bemyndigelse af andre myndigheder § 22. Forskningsministeren kan fastsætte nærmere regler, hvorefter offentlige  

 myndigheder bemyndiges til at udføre opgaver, der i denne lov er  

 tillagt Telestyrelsen.
Kapitel 6 Telestyrelsens årsrapport og afskæring af
forskningsministerens adgang til instruks § 23. Telestyrelsen forelægger hvert år en rapport  

 om styrelsens administration af loven for forskningsministeren indeholdende  

 en beskrivelse af Telestyrelsens administration af loven, herunder  

 fastsættelse af regler i henhold til loven, samt en beskrivelse af  

 Telestyrelsens tilsyn og kontrol med overholdelse af loven og de i  

 medfør heraf fastsatte regler.
 Stk. 2. Årsrapporten forelægges af  

 forskningsministeren for repræsentanter og for brugere af  

 telekommunikation, selskaber m.v. inden for telesektoren og andre relevante  

 parter til drøftelse.
 § 24. Forskningsministeren kan ikke, ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver  

 vedrørende konkrete sager, om behandling og afgørelse i  

 enkeltsager, om Telestyrelsens udstedelse af administrative forskrifter  

 på områder, hvor styrelsen er bemyndiget hertil, eller om  

 Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i  

 medfør heraf.
Kapitel 7 Klagebestemmelser § 25. Klager over Telestyrelsens afgørelser truffet i  

 medfør af denne lov, herunder klager over Telestyrelsens  

 sagsbehandling, kan indbringes for Teleklagenævnet.
 Stk. 2. For Teleklagenævnet kan indbringes klager over  

 afgørelser i henhold til administrative forskrifter udstedt i  

 medfør af loven truffet af offentlige myndigheder og private  

 foretagender, der er bemyndiget hertil.
 Stk. 3. Telestyrelsens fastsættelse af administrative  

 forskrifter efter denne lov kan ikke indbringes for anden administrativ  

 myndighed.
 Stk. 4. Afgørelser, der alene angår forhold  

 vedrørende radio- og teleterminaludstyr, og som indberettes til  

 Europa-Kommissionen, kan ikke indbringes for Teleklagenævnet, jf.  

 § 21, stk. 1, nr. 1, 4 og 5.
Stk. 5. Teleklagenævnet skal i sager vedrørende  

 elektromagnetiske forhold, hvor der sker indberetning til  

 Europa-Kommissionen, afvente Europa-Kommissionens eventuelle udtalelse.
Denne  

 udtalelse er bindende for Teleklagenævnet.
Kapitel 8 Gebyrer m.v.
 § 26. Forskningsministeren kan fastsætte regler om  

 betaling til dækning af myndighedernes omkostninger ved administration  

 og tilsyn i forbindelse med loven.
Kapitel 9 Straffebestemmelser § 27. Med bøde straffes den, der 1)	overtræder § 3, § 5, stk. 1, 3 og 4, § 6,  

 § 8, stk. 1, og § 13, 2)	undlader at indsende oplysninger som nævnt i § 20,  

 eller 3)	undlader at efterkomme påbud og forbud givet i medfør  

 af § 17, stk. 2, § 18, stk. 1, 3. punktum, og § 19,  

 stk. 1 og 2.
 Stk. 2. I forskrifter, der udstedes i medfør af denne  

 lov, kan der fastsættes straf af bøde for overtrædelse af  

 regler i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 10 Overgangs- og ikrafttrædelsesbestemmelser § 28. Loven træder i kraft den 8. april 2000.
 Stk. 2. Samtidig ophæves lov nr. 230 af 8. april 1992 om  

 satellitjordstations- og teleterminaludstyr.
 Stk. 3. Samtidig ophæves lov nr. 216 af 10. april 1991  

 om beskyttelse mod elektromagnetiske forstyrrelser.
 Stk. 4. Regler udstedt i medfør af den i stk. 3  

 nævnte lov forbliver i kraft, indtil de ophæves eller  

 afløses af regler udstedt i medfør af denne lov.
 Stk. 5. Telestyrelsen fastsætter nærmere regler om  

 overgangsbestemmelser for radio- og teleterminaludstyr, der er typegodkendt  

 inden 8. april 2000.
 Stk. 6. Telestyrelsen fastsætter nærmere regler om  

 overgangsbestemmelser for elektromagnetiske forhold for apparater, som er  

 taget i brug før den 1. januar 1997.
 Stk. 7. Et vilkår om typegodkendelse for  

 frekvensanvendelse uden individuel tilladelse er at sidestille med et  

 vilkår som nævnt i § 13, stk. 2, nr. 1 i lov om  

 radiokommunikation og tildeling af radiofrekvenser, som affattet ved denne  

 lovs § 30, nr. 2.
 Stk. 8. Et vilkår om typegodkendelse i  

 frekvenstilladelser udstedt før 8. april 2000 er at sidestille med et  

 vilkår som nævnt i § 14, stk. 2, nr. 1 i lov om  

 radiokommunikation og tildeling af radiofrekvenser, som affattet ved denne  

 lovs § 30, nr. 3.
 § 29. I lov nr. 395 af 10. juni 1997 om Telestyrelsen  

 foretages følgende ændringer:
 1. I § 3, stk. 1, indsættes efter nr.  

 9:
»10)	Lov om radio- og teleterminaludstyr og elektromagnetiske  

 forhold.« § 30. I lov nr. 394 af 10. juni 1997 om radiokommunikation og  

 tildeling af radiofrekvenser, som ændret ved lov nr. 1011 af 23.  

 december 1998 og lov nr. 1096 af 29. december 1999, foretages følgende  

 ændringer:
 1. § 1 a, stk. 2, ophæves.
 2. § 13, stk. 2, affattes således:
 »Stk. 2. Vilkår som nævnt i stk. 1 kan bl.a.  

 omfatte følgende:
 1)	Krav om overholdelse af lov om radio- og teleterminaludstyr og  

 elektromagnetiske forhold og regler udstedt i medfør heraf, herunder  

 krav om anvendelse af radioudstyr, der overholder de væsentlige krav  

 samt de regulerede grænseflader.
 2)	Overholdelse af frekvensplanen og de heri fastlagte nærmere  

 regler for anvendelse af de tildelte frekvenser, jf. §§ 2-4.
 3)	Radiotekniske krav, herunder:
 a)	Maksimal sendestyrke.
 b)	Maksimal antennehøjde og antennekarakteristika.
 c)	Modulationstyper og senderens spektralbredde.
 d)	Frekvensstabilitet.
 4)	Krav begrundet i forstyrrelsesmæssige forhold.
 5)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
6)	Indskrænkninger vedrørende den geografiske  

 udstrækning af anvendelsesområdet for de tildelte  

 frekvenser.« 3. § 14, stk. 2, affattes således:
 »Stk. 2. Vilkår som nævnt i stk. 1 kan bl.a.  

 omfatte følgende:
 1)	Krav om overholdelse af lov om radio- og teleterminaludstyr og  

 elektromagnetiske forhold og regler udstedt i medfør heraf, herunder  

 krav om anvendelse af radioudstyr, der overholder de væsentlige krav  

 samt de regulerede grænseflader.
 2)	Overholdelse af frekvensplanen og de heri fastlagte nærmere  

 regler for anvendelse af de tildelte frekvenser, jf. §§ 2-4.
 3)	Radiotekniske krav, herunder:
 a)	Maksimal sendestyrke.
 b)	Maksimal antennehøjde og antennekarakteristika.
 c)	Modulationstyper og senderens spektralbredde.
 d)	Frekvensstabilitet.
 4)	Krav begrundet i forstyrrelsesmæssige forhold.
 5)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
 6)	Indskrænkninger vedrørende den geografiske  

 udstrækning af anvendelsesområdet for de tildelte frekvenser.
 7)	Vilkår med sigte på opfyldelse af bredere  

 samfundsmæssige behov.
 8)	Krav om, at brugeren af de pågældende radiofrekvenser  

 skal have bestået foreskrevne prøver.
9)	Krav om at forfaldne afgifter og rykkergebyrer er betalt.« 4. § 21 ophæves.
 5. § 23 ophæves.
 6. § 25 ophæves.
 7. § 25 a ophæves.
 8. § 28, stk. 7, affattes således:
»Stk. 7. Telestyrelsen har med sigte på at standse  

 forstyrrelser, hvor det skønnes nødvendigt, mod behørig  

 legitimation og uden forudgående retskendelse, adgang til offentlige og  

 private ejendomme og kan i den forbindelse på stedet foretage  

 undersøgelser af de omhandlede radioanlæg.
Telestyrelsen kan ved  

 påbud pålægge brugeren af radiofrekvenser for egen regning  

 at foretage de nødvendige foranstaltninger til afhjælpning af  

 forstyrrelsen.« 9. § 28, stk. 8, affattes således:
»Stk. 8. Ved forstyrrelser af samfundsvigtig  

 radiokommunikation kan Telestyrelsen meddele påbud om  

 øjeblikkelig standsning af driften af radioanlæg og kan  

 træffe de nødvendige foranstaltninger til gennemførelsen  

 af dette påbud, herunder plombering af radioanlæg.« 10. Efter § 28, stk. 8, indsættes som nye  

 stykker:
»Stk. 9. Telestyrelsen skal snarest muligt og senest inden 24  

 timer fra indgrebets iværksættelse forelægge sagen for  

 retten.
Retten afgør ved kendelse, om indgrebet kan godkendes.
Burde  

 indgrebet efter rettens opfattelse ikke være foretaget, skal retten  

 give meddelelse herom til forskningsministeren.
 Stk. 10. Politiet yder bistand til gennemførelse af  

 adgang til offentlige og private lokaliteter som nævnt i stk. 7.  

 Forskningsministeren kan efter aftale med justitsministeren fastsætte  

 nærmere regler herom.
 Stk. 11. Telestyrelsen kan fastsætte nærmere  

 regler om de former for afhjælpning af forstyrrelser, som Telestyrelsen  

 kan påbyde efter stk. 7-8.
Stk. 12. Telestyrelsen fastsætter nærmere regler  

 om hvilke former for radiokommunikation, der betragtes som samfundsvigtig,  

 jf. stk. 8.« 11. § 29 ophæves.
 12. Efter § 30 indsættes:
»§ 30 a.
Telestyrelsen kan uden retskendelse, til enhver tid  

 hvis det skønnes nødvendigt, foretage monitering af  

 frekvensspektret med henblik på at sikre overholdelse af loven og de i  

 medfør heraf fastsatte regler og vilkår samt overholdelse af  

 internationale forpligtelser.
Stk. 2. Telestyrelsen kan uden retskendelse, til enhver tid  

 hvis det skønnes nødvendigt, foretage monitering af konkrete  

 frekvensbånd, hvis den samlede efterspørgsel på  

 radiofrekvenser til en radiotjeneste ikke kan imødekommes eller inden  

 for et kortere tidsrum ikke forventes at ville kunne imødekommes.« § 31. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Indledning Lovforslagets sigte er dels en gennemførelse af  

 Europa-Parlamentets og Rådets direktiv 99/5/EF af 9. marts 1999 om  

 radio- og teleterminaludstyr samt gensidig anerkendelse af udstyrets  

 overensstemmelse, herefter benævnt R&TTE-direktivet, dels en  

 indarbejdelse og modernisering af gældende regler om beskyttelse af  

 elektriske og elektroniske apparater (herunder radio- og teleterminaludstyr)  

 mod elektromagnetiske forstyrrelser (EMC), jf. lov nr. 216 af 10. april 1991  

 med senere ændringer om beskyttelse mod elektromagnetiske  

 forstyrrelser, der implementerer Rådets direktiv 89/336/EØF af  

 3. maj 1989 om indbyrdes tilnærmelse af medlemsstaternes lovgivning om  

 elektromagnetisk kompatibilitet, herefter benævnt EMC-direktivet.
 Fristen for gennemførelse af R&TTE-direktivet  

 er ifølge direktivets artikel 19 den 7. henholdsvis den 8. april 2000.  

 R&TTE-direktivet og EMC-direktivet indgår som bilag til dette  

 lovforslag.
Gennemførelsen af R&TTE-direktivet i dansk  

 lovgivning indebærer bl.a., at der indføres et forenklet,  

 harmoniseret regelsæt for markedsføring og ibrugtagning af  

 teleterminaludstyr, og at den hidtidige nationale regulering af  

 markedsføring og ibrugtagning af radioudstyr afløses af en  

 harmoniseret, fælleseuropæisk regulering heraf, som er betydeligt  

 forenklet i forhold til den hidtidige nationale regulering.
Den nye  

 regulering styrker udviklingen af et effektivt fungerende indre marked for  

 radio-og teleterminaludstyr.
Et stort indre marked for radio- og  

 teleterminaludstyr uden nationale godkendelsesbarrierer vil skærpe  

 konkurrencen og føre til et bredere og hurtigere udbud af billigere  

 produkter.
Derved understøttes den fuldstændige liberalisering  

 af telekommunikationssektoren.
Etableringen af et effektivt fungerende  

 konkurrencemarked også på dette område er vigtigt for  

 både forbrugere, udbydere af telenet eller teletjenester og  

 udstyrsfabrikanter.
 Private og professionelle brugere har primært to  

 interesser i relation til radio- og teleterminaludstyr, der  

 markedsføres og sælges i Danmark: Det er væsentligt, at  

 udstyret ikke er sundhedsfarligt eller til fare for brugernes sikkerhed, at  

 det ikke i uacceptabelt omfang forstyrrer eller lader sig forstyrre, samt at  

 det i praksis kan anvendes i de telenet, som man kan blive kunde hos.  

 Samtidig er det også i brugernes interesse hurtigst muligt at få  

 adgang til nye og avancerede produkter, som kan lette adgangen til  

 netværkssamfundet i bred forstand.
De nye regler fastholder, at der er en række  

 væsentlige krav, som skal være opfyldt som forudsætning  

 for, at udstyr kan markedsføres.
Samtidig forenkles procedurerne for,  

 hvordan dette sikres.
Som hovedregel overlades det til udstyrs-fabrikanten  

 (eller den ansvarlige for markedsføringen) at sikre dette og udstede  

 en erklæring om, at udstyret overholder kravene.
For samtidig at sikre  

 forbrugerne, er der regler for, hvordan kontrol af udstyret skal  

 gennemføres hos fabrikanten, og der er en vidtgående  

 oplysningspligt for både fabrikanten og den, der markedsfører  

 udstyret, til at oplyse om den gennemførte kontrol og om, hvad  

 udstyret i praksis kan anvendes til, hvilke telenet det kan tilsluttes  

 m.v.
Formålet med de i lovforslaget omhandlede regler om  

 elektromagnetiske forstyrrelser er på den ene side at videreføre  

 de gældende regler på EMC-området, og på den anden  

 side, ved at integrere disse regler med de ovenfor nævnte regler om  

 markedsføring og ibrugtagning af radio- og teleterminaludstyr, at  

 få etableret et ensartet og sammenhængende regelsæt for  

 markedsføring m.v. af alle former for elektriske og elektroniske  

 apparater og radio- og teleterminaludstyr.
Derudover er en del af sigtet at  

 modernisere og indrette Telestyrelsens tilsyns- og kontrolbeføjelser i  

 overensstemmelse med den øvrige telelovgivning.
 Med lovforslaget ophæves lov om  

 satellitjordstations- og teleterminaludstyr, jf. lov nr. 230 af 8. april 1992  

 med senere ændringer, samt lov om beskyttelse mod elektromagnetiske  

 forstyrrelser.
 Endelig indeholder lovforslaget visse konsekvensrettelser  

 i lov om Telestyrelsen og lov om radiokommunikation og tildeling af  

 radiofrekvenser, som har sammenhæng med den ovenfor nævnte  

 regulering.
A.
De gældende regler Radio- og teleterminaludstyr Lovgrundlaget på udstyrsområdet udgøres  

 i dag for så vidt angår teleterminaludstyr af lov om  

 satellitjordstations- og teleterminaludstyr, jf. lov nr. 230 af 8. april 1992  

 med senere ændringer, herefter benævnt teleterminalloven.
Loven er en rammelov, og der er derfor i medfør af  

 loven udstedt nærmere regler om satellitjordstationsudstyr og  

 teleterminaludstyr, jf. bekendtgørelse nr. 663 af 3. august 1995 om  

 satellitjordstationsudstyr og bekendtgørelse nr. 737 af 13. august  

 1994 om teleterminaludstyr med senere ændringer.
Hertil kommer en  

 bekendtgørelse om bemyndigelse til godkendelse af  

 kvalitetsstyringssystemer på teleterminalområdet, jf.  

 bekendtgørelse nr. 739 af 13. august 1994 med senere  

 ændringer.
 De eksisterende regler baserer sig også på en  

 fælleseuropæisk harmoniseringsregulering, og betyder først  

 og fremmest, at satellitjordstations- og teleterminaludstyr kan medbringes og  

 markedsføres i alle medlemsstater inden for EU, hvis det gennem en 3.  

 partsprøvning og typegodkendelse i ét EU-medlemsland er sikret,  

 at udstyret overholder de fælleseuropæisk fastsatte  

 væsentlige krav, fastsatte standarder m.v., og forudsat at udstyret er  

 CE-mærket i henhold til disse regler.
For så vidt angår radioudstyr er det  

 gældende lovgrundlag reglerne om typegodkendelse og fastsættelse  

 af tekniske bestemmelser i lov om radiokommunikation og tildeling af  

 radiofrekvenser, jf. lov nr. 394 af 10. juni 1997 med senere ændringer.  

 Reglerne er udmøntet i en bekendtgørelse om godkendelse og  

 omsætning m.m. af radioanlæg, jf. bekendtgørelse nr. 957  

 af 12. december 1997 med senere ændringer.
Den gældende danske  

 regulering af dette område svarer til reguleringen i andre EU-lande.  

 Radioudstyr skal således i dag i de fleste tilfælde godkendes  

 nationalt i hver enkelt medlemsstat inden for EU for lovligt at kunne  

 markedsføres og tages i brug i det pågældende land.
Se  

 tillige neden for i afsnittet vedrørende lov om radiokommunikation og  

 tildeling af radiofrekvenser.
Elektriske og elektroniske apparater (EMC) Lovgrundlaget på hele EMC-området  

 udgøres af den gældende lov om beskyttelse mod elektromagnetiske  

 forstyrrelser, jf. lov nr. 216 af 10. april 1991 med senere ændringer,  

 herefter benævnt EMC-loven, der implementerer EMC-direktivet.
Loven er  

 senest ændret ved lov nr. 102 af 28. februar 1996. Loven er en  

 rammelov, og der er derfor udstedt nærmere regler om  

 markedsføring m.v. af elektriske apparater og om elektromagnetiske  

 forstyrrelser, jf. bekendtgørelse nr. 796 af 5. december 1991 med  

 senere ændringer.
Hertil kommer bekendtgørelser om krav til  

 elektromagnetiske forhold for visse køretøjer m.v., jf.  

 bekendtgørelse nr. 708 af 25. juli 1996 og bekendtgørelse nr.  

 1002 af 15. december 1999.
Lovens udgangspunkt er, at apparater, der kan fremkalde  

 elektromagnetiske forstyrrelser, eller hvis funktion kan blive påvirket  

 heraf, som udgangspunkt frit kan markedsføres i EU uden at afvente  

 særlige nationale godkendelsesordninger, hvis de overholder de  

 fastsatte beskyttelseskrav om acceptabel maksimal udstråling og  

 immunitet mod indstråling fra andre apparater og er mærket i  

 overensstemmelse med de fastsatte krav.
Der kan desuden være yderligere  

 nationale krav i medfør af anden regulering, der begrænser  

 markedsføringen.
Radiokommunikationsloven Som nævnt ovenfor indgår der i lov om  

 radiokommunikation og lov om tildeling af radiofrekvenser visse regler om  

 typegodkendelse og markedsføring m.v. af radioudstyr, som er  

 nærmere udmøntet i bekendtgørelse nr. 957 af 12. december  

 1997 om godkendelse og omsætning m.v. af radioanlæg.
Reglerne  

 omfatter udover kravet om typegodkendelse også krav om, at forhandlere  

 af radioudstyr ikke må udlevere radioudstyr, medmindre der foreligger  

 en tilladelse til anvendelse af radiofrekvenser i forbindelse med  

 radioudstyret.
De gældende regler om ibrugtagning af radioudstyr er  

 i dag en integreret del af vilkårsfastsættelsen i forbindelse med  

 udstedelse af frekvenstilladelser.
Efter de gældende regler kan der  

 fastsættes vilkår om anvendelse af typegodkendt udstyr som et  

 vilkår for adgangen til at udnytte en eller flere radiofrekvenser.
Derudover indeholder den gældende lov om  

 radiokommunikation og tildeling af radiofrekvenser nærmere regler om  

 afhjælpning af forstyrrelser (§ 21) i tilknytning til reglerne om  

 udstedelse af tilladelser.
Bestemmelsen er begrænset til, at  

 Telestyrelsen kan pålægge brugere af radiofrekvenser påbud  

 om afhjælpning af forstyrrelser.
Telestyrelsen kan i den forbindelse  

 meddele påbud om at medvirke til dækning af de udgifter, der er  

 forbundet med afhjælpningen.
Endelig indeholder loven nærmere regler om  

 anvendelse af kontrolbesøg.
Den gældende lovgivning  

 (§§ 28-29) angiver to muligheder for at foretage et kontrolbesøg.  

 Den ene er adgangen til at foretage kontrolbesøg i forbindelse med  

 konstaterede forstyrrelser, som giver anledning til at antage, at der  

 benyttes radioudstyr, der ikke overholder de i loven eller de i medfør  

 heraf fastsatte regler og vilkår, jf. § 28, stk. 7. Den anden  

 er adgangen til at foretage stikprøvekontrol af, om loven og de i  

 medfør af denne fastsatte regler og vilkår overholdes, jf.  

 § 29.
B.
Baggrunden for og indholdet af lovforslaget Radio- og teleterminaludstyr Formålet med R&TTE-direktivet og med de nye  

 regler for overensstemmelsesvurdering, mærkning og markedsføring  

 af radio- og teleterminaludstyr i nærværende lovforslag er at  

 få indført et forenklet, EU-harmoniseret og fælles  

 regelsæt for markedsføring af såvel radioudstyr som  

 teleterminaludstyr og dermed skabe de regulatoriske rammer for et  

 fælleseuropæisk indre marked for radio- og  

 teleterminaludstyr.
Det er helt i tråd med de senere års  

 liberalisering af adgangen til at etablere og udbyde telenet og  

 teletjenester, at der nu skabes rammer, der fremmer et harmoniseret og mere  

 dynamisk marked for radio- og teleterminaludstyr og understøtter en  

 samlet konkurrencebaseret udvikling i telekommunikationssektoren.
De nye  

 forenklede regler skal danne grundlag for et hurtigere udbud af en  

 række nye og avancerede teleprodukter, der kan fungere som  

 værktøjer til at sikre brugerne adgang til  

 netværkssamfundets stadig mere avancerede tjenester og faciliteter.  

 Reguleringen er også en nødvendig konsekvens af den teknologiske  

 udvikling.
Når den teknologiske levetid på f.eks. en ny  

 mobiltelefon tælles i måneder snarere end i år, bliver de  

 hidtidige, forholdsvis tidskrævende procedurer med typegodkendelser og  

 uvildige prøvninger, en alt for tung proces at opretholde, inden  

 produktet kommer på markedet.
 Samtidig er det væsentligt, at også den  

 kommende regulering sikrer, at udstyret er konstrueret på en  

 måde, så det overholder visse generelle væsentlige krav,  

 så brugen af udstyret ikke udgør en risiko for brugernes sundhed  

 og sikkerhed, og således at udstyret udnytter de begrænsede  

 frekvensressourcer effektivt.
 For visse former for udstyr kan der desuden  

 fastsættes supplerende krav (specifikke væsentlige krav) med  

 henblik på at sikre, at udstyret kan fungere korrekt sammen med andre  

 apparater, og at det overalt i Fællesskabet kan forbindes med de  

 relevante grænseflader i de forskellige selskabers telenet, at det ikke  

 skader det net det tilsluttes eller misbruger den samlede kapacitet heri  

 på en måde, der er uacceptabel, at udstyret er udformet, så  

 det er i stand til at sikre, at personoplysninger om slutbrugeren og dennes  

 privatliv beskyttes, at udstyret kan fungere på en måde, så  

 der er adgang til nødtjenester og at udstyret er konstrueret på  

 en måde, der letter apparatets anvendelse for handicappede brugere.
 Eftersom et væsentligt element i at sikre  

 ovennævnte er et forudgående kendskab hos udstyrsproducenterne  

 til de grænseflader for tilslutning af udstyr og anvendelse af  

 forskellige tjenester og faciliteter, som de enkelte teleselskaber anvender i  

 deres net, er det også en del af reguleringen, at der stilles krav til  

 udbydere af offentlige telenet eller teletjenester om udarbejdelse,  

 indsendelse og offentliggørelse af sådanne tekniske  

 grænseflader.
For så vidt angår sikringen af at det udstyr  

 der markedsføres i praksis overholder de ovenfor nævnte regler,  

 bryder R&TTE-direktivet afgørende med de hidtil gældende  

 regler.
En af de væsentligste forskelle i forhold til den  

 nuværende regulering er, at krav om 3. partsprøvning og  

 typegodkendelse som forudsætning for markedsføring og  

 ibrugtagning afløses af mere smidige procedurer til sikring af, at  

 udstyret overholder de fastsatte væsentlige krav.
Den væsentligste ændring kommer således  

 til at bestå i en ny metode til erklæring af udstyrs  

 overensstemmelse med de væsentlige krav.
Ifølge  

 R&TTE-direktivet kan dette nu ske f.eks. ved en fabrikanterklæring,  

 som skal erstatte bl.a. de nationale godkendelsesordninger, det vi i Danmark  

 kalder typegodkendelse.
Fra Telestyrelsens typegodkendelse af produkter forud  

 for markedsføring går man over til, at fabrikanten selv  

 erklærer at overholde de væsentlige krav.
Hovedprincippet i lovforslaget er således, at det er  

 fabrikanten eller den ansvarlige for markedsføringen, der har ansvaret  

 for at sikre, at udstyret overholder de fastsatte generelle væsentlige  

 krav og eventuelle supplerende krav til den pågældende form for  

 udstyr, og for at oplyse herom, samt om apparatets anvendelighed og  

 eventuelle begrænsninger heri.
Samtidig indeholder lovforslaget hjemmel  

 til at fastsætte nærmere regler om, hvordan denne  

 efterprøvning skal ske, herunder om inddragelse af Telestyrelsen eller  

 et andet bemyndiget organ i forbindelse med efterprøvning af  

 udstyr.
Der vil i forlængelse af de ovenfor nævnte  

 ændringer blive et forøget behov for at udføre en  

 efterfølgende markedskontrol, hvor der i dag foretages typegodkendelse  

 allerede inden markedsføringen.
Endelig er det en del af det nye  

 lovgivningskompleks, at fabrikanten eller den ansvarlige for  

 markedsføringen pålægges en omfattende oplysningspligt  

 overfor brugerne af udstyret.
De skal herunder oplyse om den  

 gennemførte overensstemmelsesvurdering og indholdet af samme, om  

 udstyrets anvendelighed og eventuelle begrænsninger heri, og endelig om  

 muligheder med hensyn til tilslutning til forskellige telenet.
 En anden nyskabelse er, at der fastsættes regler,  

 der sikrer brugerne adgang til at tilslutte udstyr til offentlige telenet,  

 forudsat at dette overholder de fastsatte væsentlige krav og de  

 tekniske specifikationer for grænseflader, dog med visse muligheder for  

 at ejeren af telenettet kan afvise dette, såfremt tilslutningen  

 forårsager betydelig skade og lignende.
 R&TTE-direktivet omfatter som udgangspunkt alt radio-  

 og teleterminaludstyr, men en række udstyrstyper er specifikt undtaget,  

 eksempelvis radio- og teleterminaludstyr, som også er medicinske  

 anordninger, aktive implantable anordninger samt komponenter eller separate  

 tekniske enheder i motordrevne køretøjer, er omfattet af  

 både R&TTE-direktivet og af de særlige direktiver herom  

 (Rådets direktiv 93/42/EØF af 14. juni 1993 om medicinske  

 anordninger, Rådets direktiv 90/385/EØF af 20. juni 1990 om  

 aktive, implantable medicinske anordninger, Rådets direktiv  

 72/245/EØF af 20. juni 1972 om radiostøjdæmpning af  

 motordrevne køretøjer samt Rådets direktiv  

 92/61/EØF af 30. juni 1992 om standardtypegodkendelse af to- og  

 trehjulede motordrevne køretøjer).
 Hvis en udstyrstype indeholder både radio- og  

 teleterminalfunktioner, f.eks. en trådløs telefon, er den  

 omfattet af to definitioner i direktivet, hvilket indebærer, at  

 udstyret både skal opfylde de krav, der gælder for radioudstyr,  

 og de krav, der gælder for teleterminaludstyr.
Indførelse af harmoniserede regler for  

 markedsføring af radioudstyr er som nævnt ovenfor et  

 væsentligt nyt element, som indføres med R&TTE-direktivet.
I  

 dag godkendes radioudstyr almindeligvis nationalt i hver enkel medlemsstat  

 indenfor EU for lovligt at kunne markedsføres i det  

 pågældende land.
Der vil dog stadig under R&TTE-direktivet  

 kunne stilles nationale krav om tilladelse til frekvensanvendelse som en  

 betingelse for ibrugtagning af radioudstyr.
Direktivet fastsætter ret snævre rammer for  

 store dele af den nationale regulering, jf. beskrivelsen ovenfor.
Det er dog  

 overladt til medlemsstaterne at fastsætte nærmere regler om  

 tilsyn og kontrol.
De mere centrale dele af direktivet er direkte  

 implementeret i loven, mens de mere detaljerede regler tænkes  

 udmøntet og præciseret i bekendtgørelser udstedt af  

 Telestyrelsen inden for rammerne af direktivet.
Sådan  

 regelfastsættelse vil være omfattet af Telestyrelsens arbejde  

 på det internationale område som reguleret i lov om  

 Telestyrelsen.
Det betyder, at Telestyrelsen forinden forhandling skal  

 indhente et mandat hos Forskningsministeriet, mens de konkrete  

 forhandlingspositioner afstemmes i den nedsatte referencegruppe.
R&TTE-direktivet har sammenhæng med en  

 række øvrige EF-direktiver, som allerede er implementeret i  

 dansk ret.
Herunder skal nævnes Europa-Parlamentets og Rådets  

 reviderede og udbyggede direktiv 98/10/EF af 26. februar 1998 om  

 ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold,  

 herefter benævnt ONP-direktivet, efter hvilket de nationale myndigheder  

 skal sørge for at offentliggøre oplysninger om  

 specifikationerne for de tekniske grænseflader til offentlige telenet,  

 jf. artikel 12, stk. 1 og 2. Det samme gør sig gældende i  

 henhold til R&TTE-direktivet, jf. artikel 4 sammenholdt med betragtning  

 23-25 i direktivets præambel.
R&TTE-direktivet rækker  

 imidlertid videre, idet der i R&TTE-direktivet er en forpligtelse for  

 udbyderne til uopfordret at give oplysninger til forskel fra ONP-direktivet,  

 hvor oplysninger alene skal gives på forlangende.
ONP-direktivet er  

 implementeret i lov om forsyningspligt og visse forbrugerforhold inden for  

 telesektoren.
 Rådets direktiv 73/23/EØF af 19. februar 1973  

 om tilnærmelse af medlemsstaternes lovgivning om elektrisk materiel  

 bestemt til anvendelse inden for visse spændingsgrænser med  

 senere ændringer, herefter benævnt Lavspændingsdirektivet,  

 vedrører et af de såkaldte væsentlige krav i  

 R&TTE-direktivet, jf. artikel 3. De væsentlige krav skal sikre, at  

 radio- og teleterminaludstyr er indrettet, så de beskytter brugeres og  

 enhver anden persons sundhed og sikkerhed.
 Endelig skal det nævnes, at det følger af  

 R&TTE-direktivets artikel 4, at medlemsstaterne skal underrette  

 Europa-Kommissionen om hvilke grænseflader, de har reguleret,  

 såfremt de ikke er blevet meddelt i henhold til Europa-Parlamentets og  

 Rådets direktiv 98/34/EF af 22. juni 1998 om en informationsprocedure  

 med hensyn til tekniske forskrifter og standarder med senere ændringer,  

 herefter benævnt Informationsproceduredirektivet.
Elektriske og elektroniske apparater (EMC) Med det formål at skabe et ensartet regelsæt  

 for markedsføring m.v. af elektriske og elektroniske apparater  

 såvel som af radio- og teleterminaludstyr, indeholder  

 nærværende lovforslag en videreførsel af den  

 gældende EMC-lov i revideret form.
Samtidig er Telestyrelsens tilsyns-  

 og kontrolbeføjelser på området hermed samlet i én  

 lov og i øvrigt tilpasset i overensstemmelse med den øvrige  

 telelovgivning.
 Formålet hermed er at forenkle såvel regler  

 som administrationen af reglerne og derved gøre retstilstanden mere  

 overskuelig for berørte interessenter, herunder producenter og  

 brugere.
 Som det gør sig gældende for  

 R&TTE-direktivet er de mere centrale dele af EMC-direktivet direkte  

 implementeret i loven, mens de mere detaljerede regler tænkes  

 udmøntet og præciseret i bekendtgørelser udstedt af  

 Telestyrelsen inden for rammerne af direktivet.
Lov om radiokommunikation og tildeling af radiofrekvenser R&TTE-direktivet indebærer et behov for en  

 række konsekvensændringer i den gældende lov om  

 radiokommunikation og tildeling af radiofrekvenser.
 Som beskrevet i afsnittet om den fremtidige regulering af  

 teleterminal- og radioudstyr, skal den gældende regulering  

 således på en række punkter ophæves.
 Det gælder eksempelvis bestemmelserne i §§ 23  

 og 25 om markedsføring m.v. af radioudstyr, om typegodkendelse som  

 forudsætning herfor, og udstedelse af tekniske bestemmelser med sigte  

 herpå.
 Endvidere foreslås den gældende § 25 a om  

 beskyttelse mod utilsigtet udstråling fra faste net ophævet, da  

 bestemmelsens beføjelser til Telestyrelsen vil være indeholdt i  

 dette lovforslags beføjelser i § 10, stk. 3.
Med gennemførelsen af R&TTE-direktivet i dansk  

 ret vil der således ikke længere kunne stilles krav om anvendelse  

 af typegodkendt udstyr m.v. som forudsætning for adgangen til bestemte  

 former for frekvensanvendelse (med eller uden individuel tilladelse). Derimod  

 tillader R&TTE-direktivet fortsat medlemsstaterne at stille krav om, at  

 de i medfør af direktivet fastsatte væsentlige krav og  

 radiogrænseflader overholdes, som forudsætning for en tilladelse  

 til anvendelsen af radiofrekvenser.
Derfor kan der også  

 fastsættes krav herom, både i individuelle frekvenstilladelser (i  

 form af vilkår), og i forbindelse med en generel  

 bekendtgørelsesregulering af anvendelsen af frekvenser eller  

 frekvensbånd.
Hvis der uanset dette anvendes radioudstyr, der ikke  

 overholder de væsentlige krav eller de øvrige krav som  

 nævnt i lovens § 13, stk. 2, henholdsvis lovens § 14,  

 stk. 2, har Telestyrelsen mulighed for at tilbagekalde  

 frekvenstilladelsen (§ 28, stk. 3, sammenholdt med § 28,  

 stk. 6), eller på anden vis gribe ind i frekvensanvendelsen.
Dette  

 er i overensstemmelse med R&TTE-direktivet.
 Samtidig med de ovenfor nævnte ændringer er  

 der på baggrund af de indhøstede erfaringer med loven siden dens  

 ikrafttræden 1. juli 1997 foretaget en opdatering og sproglig justering  

 af bestemmelserne om vilkår.
 De nye regler om markedsføring af radioudstyr  

 findes i lovforslagets § 5 og fremefter.
Tilsyn og kontrol Hensigten med at føre tilsyn og kontrol med lovens  

 overholdelse er at sikre, at apparater, der markedsføres m.v. uden  

 forudgående kontrol, overholder de udstukne rammer og fastsatte  

 regler.
 For at få en bedre udnyttelse af de begrænsede  

 personalemæssige ressourcer, som er afsat til tilsyn og kontrol,  

 foreslås det, at radiokommunikationsloven ændres, så der  

 gives mulighed for at føre en mere målrettet kontrol end i dag.  

 Besøg hos borgerne vil efter det foreslåede alene være med  

 henblik på at standse forstyrrelser og ikke en stikprøvekontrol.  

 Markedskontrol skal herefter foretages efter lovforslagets § 18.  

 Herefter vil al markedskontrol med apparater, herunder radioudstyr,  

 være samlet i samme regelsæt.
 Den gældende § 29 i radiokommunikationsloven er  

 derfor foreslået ophævet.
Tilsyn med overholdelse af lovens regler vil desuden kunne  

 ske på grundlag af konkrete klager fra brugere eller fra udbydere af  

 telenet eller teletjenester over specifikke produkter, som vil kunne  

 føre til at Telestyrelsen må gå ind og træffe  

 afgørelse om, hvorvidt de væsentlige krav er overholdt og om  

 mærkning og oplysning er korrekt gennemført, med mulighed for at  

 meddele påbud om tilbagetrækning, annoncering kombineret med  

 tilbagetrækning, forbud mod markedsføring og/eller ibrugtagning  

 m.v.
Telestyrelsen fører endvidere tilsyn med, at lovens regler om  

 adgang til tilslutning af udstyr til offentlige telenet eller teletjenester  

 overholdes, og kan gribe ind for at sikre dette ved hjælp af  

 påbud og tvangsbøder.
Der er med lovforslaget sket en sammenlægning dels  

 af reglerne om radio- henholdsvis teleterminaludstyr dels af regler på  

 EMC-området.
Som tidligere beskrevet, er det sket for blandt andet at  

 modernisere og indrette Telestyrelsens tilsyns- og kontrolbeføjelser i  

 overensstemmelse med den øvrige telelovgivning.
 Med de foreslåede tilsyns- og  

 kontrolbeføjelser får Telestyrelsen kompetence til at  

 træffe afgørelse vedrørende manglende overholdelse af de  

 i loven og de i medfør heraf fastsatte regler.
 Derudover får Telestyrelsen adgang til offentlige og  

 private lokaliteter med henblik på at standse forstyrrelser og generelt  

 som led i en stikprøvevis kontrol i markedsføringsleddet med  

 overholdelse af loven og de i medfør heraf fastsatte regler.  

 Telestyrelsens adgang til offentlige og private lokaliteter med henblik  

 på at standse forstyrrelser er en adgang for Telestyrelsen til at  

 foretage besøg uden forudgående indhentelse af retskendelse, men  

 med en efterfølgende prøvelse af, om besøget har  

 været berettiget.
Telestyrelsen har mulighed for i forbindelse med  

 sådanne besøg på stedet at foretage undersøgelser  

 af apparater.
Telestyrelsen vil efter § 19, stk. 1, henholdsvis  

 § 30, nr. 8, kunne meddele påbud om at foretage de  

 nødvendige foranstaltninger til afhjælpningen af forstyrrelsen.  

 I tilfælde, hvor der er tale om forstyrrelse af samfundsvigtig  

 kommunikation, vil Telestyrelsen tillige kunne meddele påbud om  

 øjeblikkelig standsning af driften af det pågældende  

 forstyrrende apparat og kan i den forbindelse træffe de  

 nødvendige foranstaltninger til gennemførelse af dette  

 påbud, herunder plombering af apparatet.
 Endelig har Telestyrelsen mulighed for at indhente alle  

 oplysninger, herunder materiale af teknisk og statistisk karakter, som findes  

 nødvendige for Telestyrelsens administration af denne lov.
Til forskel fra de gældende regler på  

 EMC-området, satellitjordstations- og teleterminalområdet samt  

 reglerne i radiokommunikationsloven er der tale om en udtømmende  

 opregning af Telestyrelsens beføjelser i loven.
Det er således  

 ikke muligt i bekendtgørelsesform at fastsætte yderligere  

 beføjelser.
 I forhold til de gældende regler om tilsyn og  

 kontrol er der tale om forskelle på følgende områder:
Adgangen for Telestyrelsen til at indhente oplysninger er  

 ny i den form, hvori den fremstår her.
Bestemmelsen omfatter udover  

 oplysninger til tilsyns- og kontrolarbejdet også indhentelse af  

 oplysninger i forbindelse med Telestyrelsens udarbejdelse af rapporter og  

 redegørelser på området, herunder årsrapporten som  

 anført i § 23.
 Herudover er den gældende adgang i EMC-loven til at  

 foretage ekspropriation udgået, idet erfaringer har vist, at der ikke  

 er behov for bestemmelsen.
Hertil kommer, at det foreslås, at der gives  

 Telestyrelsen adgang til at foretage monitering af relevante  

 frekvensbånd.
Ved monitering forstås modtagning af radiosignaler  

 med henblik på opklaring af forstyrrelsessager.
Endvidere foreslås det, at der gives hjemmel til at  

 foretage monitering med henblik på at finde grænseværdier  

 for frekvensudnyttelsen og monitering af konkrete frekvensbånd til  

 hjælp for en vurdering af frekvensknaphed.
Det foreslås, at der i  

 radiokommunikationsloven indsættes en generel hjemmel til at foretage  

 monitering med sigte herpå.
 De foreslåede ændringer er affattet i  

 overensstemmelse med Justitsministeriets (og Miljø- og  

 Energiministeriets) redegørelse af 17. december 1996 til Folketinget  

 om udviklingen i forvaltningsmyndigheders adgang til privat ejendom uden  

 retskendelse (og om udviklingen i anvendelse af erstatningsfri regulering  

 indenfor plan-, miljø- og naturbeskyttelsesområdet).
Sideløbende med Telestyrelsens afgørelser om  

 manglende overholdelse af loven eller de i medfør heraf fastsatte  

 regler vil nogle sager blive behandlet af Europa-Kommissionen, jf. § 21,  

 idet der sker indberetning til Europa-Kommissionen, når der  

 træffes sådanne afgørelser.
I sager vedrørende  

 radio- og teleterminalforhold kan Europa-Kommissionen i den forbindelse  

 træffe afgørelse om, at den pågældende medlemsstat  

 skal trække sin afgørelse tilbage.
C.
Lovens økonomiske, administrative, erhvervsmæssige og  

 miljømæssige konsekvenser Økonomiske konsekvenser for stat, kommuner og amtskommuner Udgifter i forbindelse med godkendelsesforhold og  

 fastsættelse af tekniske bestemmelser (det vil sige opgaver, som falder  

 væk) bliver i dag finansieret dels af frekvens- og nummerafgifter og  

 dels af godkendelsesgebyrer.
Godkendelsesgebyrer er fastsat således, at  

 det kun er den direkte udgift, der medgår til den konkrete godkendelse,  

 som belaster gebyret.
Det øvrige arbejde på området,  

 herunder udgifter til tilsyn og kontrol bliver i dag finansieret af frekvens-  

 og nummerafgifter.
Når opgaver i forbindelse med konkret godkendelse  

 falder væk, vil udgifterne (og gebyret) falde væk samtidig.
Da  

 der er parallelitet mellem udgifter og indtægter på dette  

 område, vil det ikke have økonomiske konsekvenser.
 Administrative udgifter til denne lovs administration,  

 herunder udgifter til tilsynsopgaver, informations- og  

 rådgivningsvirksomhed samt internationalt arbejde mv., vil blive  

 finansieret via frekvens- og nummerafgifterne.
Det må forventes, at informations- og  

 rådgivningsvirksomheden i en opstartsperiode vil påvirke  

 frekvensafgifterne i opadgående retning, men at udgifterne hertil med  

 tiden vil finde et konstant leje.
For så vidt angår  

 forstyrrelsessagerne, må de forventes at stige i antal, hvilket  

 også vil påvirke frekvensafgifterne i opadgående retning.  

 Med hensyn til fordelingen mellem frekvens- og nummerafgifter vil forhold,  

 der relaterer sig til EMC-området samt til radioudstyrs-området  

 blive pålagt frekvensafgifterne, mens forhold vedrørende  

 teleterminaludstyr vil blive pålagt nummerafgifterne, hvilket er i  

 overensstemmelse med den eksisterende fordeling.
Det betyder, at den  

 overvejende del af udgifterne vil blive pålagt frekvensafgifterne.
Administrative konsekvenser for stat, kommuner og amtskommuner Ifølge lovforslaget vil opgaveområdet  

 typegodkendelse, herunder også opgaver i forbindelse med  

 fastsættelse af tekniske bestemmelser, falde væk.
Endvidere vil  

 formidlings- og rådgivningsopgaver for radio- og teleterminaludstyr,  

 opgaver vedrørende Telestyrelsens funktion som bemyndiget organ samt  

 deltagelse i den under satellitjordstations- og teleterminaldirektivet  

 nedsatte rådgivende komite ACTE falde væk.
Endelig vil opgaver i  

 forbindelse med tilsyn og kontrol falde væk.
 EMC-lovens bestemmelser er indarbejdet i reglerne for  

 radio- og teleterminaludstyr til et samlet lovforslag ud fra en betragtning  

 om, at der for flere bestemmelsers vedkommende er tale om regler af samme  

 karakter.
 Under R&TTE-direktivet vil der skulle udføres  

 opgaver i forbindelse med administration af loven, herunder opgaver  

 vedrørende indhentelse og indberetning af tekniske grænseflader,  

 deltagelse i overensstemmelsesvurderinger, medvirken i opgaver  

 vedrørende markedsføring, hvor der benyttes radioudstyr, der  

 anvender frekvenser i ikke-harmoniserede frekvensbånd, formidlings- og  

 rådgivningsopgaver, tilsyn og kontrol samt deltagelse i den under  

 direktivet nedsatte rådgivende komite, TCAM (Udvalget for  

 overensstemmelses-vurdering og markedstilsyn på teleområdet).
I forbindelse med Telestyrelsens opgaver vedrørende  

 typegodkendelse, fastsættelse af tekniske bestemmelser samt  

 øvrig administration af loven, herunder Telestyrelsens rolle som  

 bemyndiget organ, er der i dag beskæftiget 6 årsværk.
Til  

 administrationen af EMC-området er der beskæftiget 3  

 årsværk.
Hertil kommer, at der samlet anvendes 2  

 årsværk til tilsyns- og kontrolopgaver vedrørende  

 typegodkendelse m.v. og vedrørende EMC-forhold.
 Det vurderes, at det lettere regime vedrørende  

 overensstemmelsesvurdering samt det forhold, at der kan markedsføres  

 udstyr, som anvender ikke-harmoniserede frekvensbånd, vil  

 medføre, at der skal ske en intensivering af markedskontrollen.  

 Indarbejdelse af EMC-direktivets bestemmelser i denne lov vil ikke i sig selv  

 medføre en reduktion af antal personer.
Det forventes, at der samlet skal anvendes 3  

 årsværk til administration af de nye arbejdsopgaver efter  

 R&TTE-direktivet.
Da EMC-området ikke tilføres nye opgaver  

 eller fratages eksisterende opgaver, vil der ikke her ske ændringer i  

 antallet af årsværk (årsværk uændret 3). Hertil  

 kommer i alt 3 årsværk, som vil være beskæftiget med  

 markedskontrol for både radio- og teleterminaludstyr samt apparater  

 generelt.
 Samlet set vil der være en (netto)reduktion af  

 ressourcer på 2 årsværk (der frigives 3 årsværk  

 fra typegodkendelsesområdet/R&TTE-området, hvoraf det ene  

 årsværk tilføres tilsyn og kontrol).
For så vidt angår tilsynet og kontrollen efter  

 radiokommunikationsloven vil en ændring af Telestyrelsens adgang til at  

 foretage kontrolbesøg som anført (ophævelse af  

 stikprøvekontrol i radiokommunikationsloven) medføre, at de  

 allerede afsatte ressourcer vil blive anvendt på en mere effektiv og  

 direkte måde.
Der er således tale om, at de ressourcer, der  

 spares ved en ophævelse af stikprøvekontrollen i medfør  

 af radiokommunikationslovens § 29, med lovforslaget i stedet vil blive  

 anvendt i forbindelse med løsning af forstyrrelsestilfælde.
Økonomiske konsekvenser for erhvervslivet Med hensyn til de erhvervsmæssige konsekvenser  

 indebærer lovforslaget med reglerne om fabrikanterklæring m.v. en  

 række lettelser af løbende karakter for fabrikanter og  

 importører af radio- og teleterminaludstyr.
Administrative konsekvenser for erhvervslivet Telestyrelsen udsteder årligt knapt 200  

 typegodkendelser for radio- og teleterminaludstyr til danske virksomheder.  

 Såfremt en virksomhed bruger gennemsnitligt 15 timer på den  

 administrative behandling af en typegodkendelse, vil lovforslaget give en  

 samlet besparelse på 3000 timer på årsbasis for danske  

 virksomheder.
Imidlertid er der nogle usikkerhedsfaktorer, som ikke er  

 indregnet, herunder usikkerheden om hvorvidt nogle virksomheder fortsat vil  

 lade foretage frivillige prøvninger af radio- og teleterminaludstyr  

 hos et anerkendt prøvningslaboratorium og dermed have administration  

 herved.
En anden usikkerhedsfaktor er det faktum at nogle danske virksomheder  

 får foretaget godkendelser i udlandet.
Administrationen herved er ikke  

 indregnet i de ovenfornævnte 3000 timer, hvorfor dette timetal kan  

 være større.
 Herudover må den lettere adgang til at  

 markedsføre udstyr forventes at stimulere fremkomsten af ny teknologi  

 og infrastruktur med deraf følgende positive konsekvenser for  

 konkurrencen i telesektoren samlet set.
 Ændringerne i radiokommunikationsloven vurderes ikke  

 at have økonomiske konsekvenser for erhvervslivet.
Det må forventes, at forpligtelsen til at indsende  

 oplysninger om grænsefladespecifikationer i visse tilfælde vil  

 kunne betyde mere administration for udbydere af telenet og teletjenester i  

 forbindelse hermed.
Imidlertid skal oplysningerne kun indgives forud for, at  

 en tjeneste stilles til rådighed for offentligheden, og erhvervslivets  

 administration hertil må derfor forventes ikke at være af  

 væsentlig karakter.
For så vidt angår radiokommunikationsloven,  

 har lovforslaget ikke umiddelbart konsekvenser for erhvervslivet.  

 Ændringen for erhvervslivet består i ændrede vilkår  

 for frekvenstilladelser, hvilket ikke i sig selv har konsekvenser for  

 erhvervsmulighederne.
Telestyrelsens mulighed for at fastsætte  

 yderligere vilkår end nævnt i § 13, stk. 2, henholdsvis  

 § 14, stk. 2, kan virke begrænsende for den enkelte bruger,  

 men vil ske med det formål, at der samlet set sker en bedre udnyttelse  

 af frekvensressourcerne og en mindskelse af forstyrrelserne.
Miljømæssige konsekvenser Lovforslaget vurderes ikke at have  

 miljømæssige konsekvenser.
Administrative konsekvenser for borgerne Lovforslaget har ingen umiddelbare konsekvenser for  

 borgerne.
Imidlertid må den lettere adgang for erhvervslivet til at  

 markedsføre udstyr forventes at give borgerne en øget  

 valgfrihed og vil med tiden formentlig betyde lavere priser på bl.a.  

 radio- og teleterminaludstyr - dog skal borgerne have større  

 opmærksomhed på, om det anvendte udstyr må tages i  

 brug/tilsluttes.
 For så vidt angår radiokommunikationsloven vil  

 borgerne i det omfang de er omfattet af den lov blive berørt på  

 samme måde som erhvervslivet.
D.
Høring Udkast til dette lovforslag har været sendt til  

 høring hos Advokatrådet, Amtsrådsforeningen i Danmark,  

 Arbejderbevægelsens Erhvervsråd, Banestyrelsen,  

 Brancheorganisationen for Forbrugerelektronik, Boligministeriet,  

 Boligselskabernes Landsforening, Centerleder Knud Erik Skouby, Danmarks  

 Radio, Danmarks Rederiforening, Dansk Dataforening, Dansk EL-Forbund, Dansk  

 Handel og Service, Dansk Industri, Dansk Metal, Dansk Standard, Danske  

 Elværkers Forening, De Samvirkende Invalideorganisationer, debitel,  

 Demokratiske Lokalstationer, Den Kristne producentkomité, Det Centrale  

 Handicapråd, Dragsted & Helmer, DSB, Elektronikindustrien,  

 Elinstallatørernes Landsforening, Erhvervsministeriet, FAEM,  

 Foreningen Danske Fællesantenneanlæg, Finansministeriet,  

 Finansrådet   Danske Pengeinstitutters Forening, Forbrugerrådet,  

 Foreningen af Internetleverandører, Foreningen af  

 Management-konsulenter, Forsvarsministeriet, Frederiksberg Kommune,  

 Fællesforbundet for Danske lyttere og seere, Færøernes  

 Landstyre, Global Connect, Global One, GN Store Nord, GRE (Grossistforeningen  

 for Radio og Elektronik), Grønlands Hjemmestyre, Handelskammeret,  

 HTS-Kartellet, IASTAR Danmark c/o Radio Energy, Indenrigsministeriet,  

 IT-Brancheforeningen, Justitsministeriet, KOMM c/o Kanal 2, Kommunernes  

 Landsforening, Kulturministeriet, Københavns Kommune,  

 Landbrugsrådet, LO, LRK   Leverandørforeningen for Radio- og  

 Telekommunikation, Medieforsker Frands Mortensen, Århus Universitet,  

 Miljø- og Energiministeriet, Mobilix, NetSystem International, Prof.  

 Dr.
Jur.
Mads Bryde Andersen, Prof.
Jens Fejø, Handelshøjskolen  

 i København, Prof.
Dr.
Jur.
Mogens Koktvedgaard, Københavns  

 Universitet, Realkreditrådet, Registertilsynet,  

 Repræsentantskabet ved Tele Danmark, Landsdelsrådet for Jylland,  

 Rådet for Dansk Forsikring og Pension, Sammenslutningen af lokale  

 radio- og tv-stationer i Danmark, Service 900 Nævnet, Sjællands  

 Telefon Abonnenters Repræsentantskab, Socialministeriet, Sonofon,  

 Statsansattes Kartel, Statsministeriet, Stofa, Tele 8, Tele Danmark A/S,  

 Tele2 Danmark, Telebrugernævnet, Teleklagenævnet,  

 Telekommunikationsforbundet, Telekommunikationsindustrien, Telia A/S,  

 Trafikministeriet, TV2, Udenrigsministeriet, Zone Systems og  

 Økonomiministeriet.
I øvrigt er genparter af høringen  

 sendt til orientering til Forbrugerstyrelsen, Konkurrencestyrelsen,  

 Erhvervsfremmestyrelsen, Erhvervs- og Selskabsstyrelsen, Beredskabsstyrelsen,  

 Andersen Management International A/S, Fischer & Lorenz, Chr.
F.
Rovsing  

 A/S, PA Consult Group, Tele Greenland A/S, Føroys Tele, Telestyrelsen  

 og FFU (Forskningsudvalget).
E.
Vurdering af konsekvenser af  

 lovforslaget Positive konsekvenser/mindre  

 udgifter Negative konsekvenser/større  

 merudgifter Økonomiske konsekvenser for stat, kommuner og  

 amtskommuner Lovforslaget vil betyde en nettoreduktion af  

 årsværk på 2 i Telestyrelsen.
For så vidt angår  

 radiokommunikationsloven har lovforslaget ingen konsekvenser   de yderligere  

 administrative beføjelser for Telestyrelsen forudsættes ikke at  

 medføre økonomiske konsekvenser.
Lovforslaget har ingen negative konsekvenser, da  

 administrative udgifter til tilsynsopgaver, informations- og  

 rådgivningsvirksomhed samt internationalt arbejde m.v. vil blive  

 finansieret via frekvens- og nummerafgifter.
For så vidt angår  

 radiokommunikationsloven har lovforslaget ingen konsekvenser   de yderligere  

 administrative beføjelser for Telestyrelsen forudsættes ikke at  

 medføre økonomiske konsekvenser.
Administrative konsekvenser for stat, kommuner og  

 amtskommuner Lovforslaget betyder, at Telestyrelsens opgaver i forbindelse  

 med markedsføring af udstyr vil gå fra at være en  

 forudgående kontrol i form af typegodkendelse til at være en  

 efterfølgende kontrol i markedsføringsleddet.
For så vidt  

 angår radiokommunikationsloven betyder lovforslaget, at Telestyrelsens  

 opgaver i forbindelse med tilsyn efter loven vil blive omlagt fra at  

 være en kombination af stikprøvekontrol og kontrol i konkrete  

 tilfælde, til alene at være besøg i  

 forstyrrelsestilfælde.
Lovforslaget betyder, at Telestyrelsens opgaver i forbindelse  

 med markedsføring af udstyr vil gå fra at være en  

 forudgående kontrol i form af typegodkendelse til at være en  

 efterfølgende kontrol i markedsføringsleddet.
For så vidt  

 angår radiokommunikationsloven betyder lovforslaget, at Telestyrelsens  

 opgaver i forbindelse med tilsyn efter loven vil blive omlagt fra at  

 være en kombination af stikprøvekontrol og kontrol i konkrete  

 tilfælde, til alene at være besøg i  

 forstyrrelsestilfælde.
Økonomiske konsekvenser for erhvervslivet Lovforslaget indebærer, at radio- og teleterminaludstyr  

 ikke længere skal typegodkendes, herunder underkastes 3.  

 partsprøvninger, hvorfor udgifterne hertil bortfalder.
Derudover  

 forventes det, at lovforslaget vil have positive konsekvenser for  

 konkurrencen i telesektoren, og at lovforslaget vil stimulere fremkomsten af  

 ny teknologi og infrastruktur.
For så vidt angår  

 radiokommunikationsloven har lovforslaget ingen konsekvenser.
Ingen Administrative konsekvenser for erhvervslivet Lovforslaget indebærer, at radio- og teleterminaludstyr  

 ikke længere skal typegodkendes, herunder underkastes 3.  

 partsprøvninger.
I stedet benyttes fabrikanterklæring.
For  

 så vidt angår radiokommunikationsloven er hensigten med at udvide  

 adgangen til at fastsætte vilkår at opnå en samlet set  

 bedre udnyttelse af radiofrekvenserne og mindske risikoen for forstyrrelser  

 til gavn for alle brugere af radiofrekvenser.
Det må påregnes, at lovforslaget medfører,  

 at udbydere af offentlige telenet og teletjenester, i kraft af forpligtelsen  

 til at indsende oplysninger om grænseflader til Telestyrelsen, vil  

 kunne få øget administration i forbindelse hermed.
For så  

 vidt angår radiokommunikationsloven betyder lovforslaget, at  

 Telestyrelsen får mulighed for at fastsætte yderligere  

 vilkår for frekvensanvendelsen.
Miljømæssige konsekvenser Ingen Ingen Administrative konsekvenser for borgerne Ingen.
For så vidt angår radiokommunikationsloven  

 vil lovforslaget i det omfang borgerne er omfattet heraf, få de samme  

 konsekvenser som for erhvervslivet.
Ingen.
For så vidt angår radiokommunikationsloven  

 vil lovforslaget i det omfang borgerne er omfattet heraf, få de samme  

 konsekvenser som for erhvervslivet.
Forholdet til EU-retten Lovforslaget gennemfører Europa-Parlamentets og  

 Rådets direktiv 99/5/EF af 9. marts 1999 om radio- og  

 teleterminaludstyr samt gensidig anerkendelse af udstyrets overensstemmelse.  

 Endvidere ændres lov nr. 216 af 10. april 1991 om beskyttelse mod  

 elektromagnetiske forstyrrelser, der gennemfører Rådets direktiv  

 89/336/EØF af 3. maj 1989 om indbyrdes tilnærmelse af  

 medlemsstaternes lovgivning om elektromagnetisk kompatibilitet.
Begge  

 direktiver er vedlagt som bilag.
Bemærkninger til de enkelte  

 bestemmelser Til § 1 Formålet med loven er at fremme et åbent og  

 dynamisk konkurrencebaseret marked for såvel radio- som  

 teleterminaludstyr gennem en forenklet adgang til at markedsføre dette  

 udstyr.
Med fuld liberalisering af udstyrsmarkedet er det hensigten via fri  

 konkurrence at fremme brugernes adgang til et bredt varieret og billigt udbud  

 af udstyr og tjenester.
Sigtet med loven er således at fjerne alle  

 hindringer for et frit og liberaliseret marked for radio- og  

 teleterminaludstyr.
Samtidig er det sigtet med loven at medvirke til at skabe  

 et fælles europæisk marked for radio- og teleterminaludstyr og  

 derved sikre den frie bevægelighed over landegrænser.
 Udgangspunktet er således en fri adgang for  

 producenter og forhandlere til at markedsføre deres produkter.  

 Samtidig er udgangspunktet en fri adgang for brugerne til at tage radioudstyr  

 i brug henholdsvis tilslutte teleterminaludstyr til offentlige telenet.
 Imidlertid gælder der visse betingelser for disse  

 rettigheder om fri markedsføring, ibrugtagning og tilslutning af  

 hensyn til brugersikkerhed, beskyttelse af telenet og en korrekt og effektiv  

 udnyttelse af frekvensspektret.
Ved således at skabe et frit konkurrencebaseret  

 marked opstår muligheden for frivillige certificerings- og/eller  

 mærkningsordninger udviklet af forbrugersammenslutninger, fabrikanter,  

 udbydere og andre branche-aktører.
Sådanne ordninger kan bidrage  

 til en øget produktkvalitet og samtidig øge brugernes tillid  

 til såvel produkter som tjenesteydelser.
Loven viderefører endvidere reglerne i den  

 gældende EMC-lov, der implementerede EMC-direktivet.
EMC-direktivet har  

 baggrund i et ønske om at fjerne tekniske handelshindringer og dermed  

 sikre varernes frie bevægelighed i hele fællesskabet.  

 Formålet er endvidere at sikre et harmoniseret og acceptabelt  

 beskyttelsesniveau, således at apparater kan fungere uden at blive  

 forstyrret eller selv forstyrre andre apparater og derved undgå  

 uacceptable forstyrrelser.
Det er således hensigten, at alle apparater  

 skal kunne fungere i overensstemmelse med deres formål.
Til § 2 Til stk. 1 Loven finder anvendelse på radio- og  

 teleterminaludstyr samt andre elektriske og elektroniske apparater.
Ved radioudstyr forstås et produkt eller en relevant  

 komponent heri til kommunikation ved hjælp af udsendelse og/eller  

 modtagelse af radiobølger.
Ved teleterminaludstyr forstås et  

 produkt eller en relevant komponent heri, der muliggør kommunikation,  

 der er beregnet til at blive direkte eller indirekte tilsluttet et  

 nettermineringspunkt i offentlige telenet.
Hvis en udstyrstype indeholder  

 både radio- og teleterminaldele, f.eks. en mobiltelefon, skal udstyret  

 både opfylde de krav, der gælder for radioudstyr, og de krav, der  

 gælder for teleterminaludstyr.
Ved apparater forstås radio- og teleterminaludstyr  

 samt alle øvrige elektriske og elektroniske apparater samt udstyr og  

 anlæg, der indeholder elektriske eller elektroniske komponenter.  

 Begrebet apparater skal forstås meget bredt, og der kan derfor ikke  

 gives en udtømmende opregning af, hvilke der er omfattet.
Imidlertid  

 omfatter begrebet både store installationer og anlæg og mindre og  

 helt små komponenter, der indgår i større  

 sammenhænge.
Størrelsen eller formålet med apparatets  

 anvendelse er således uden betydning for, om det falder ind under  

 lovens anvendelsesområde.
Det afgørende er som anført i  

 bestemmelsen, om apparatet kan fremkalde elektromagnetiske forstyrrelser,  

 eller funktionen af apparatet kan blive påvirket af sådanne  

 forstyrrelser.
Ved elektromagnetiske forstyrrelser forstås et  

 elektromagnetisk fænomen, der kan forstyrre en mekanismes, et apparats  

 eller et systems funktion.
 Loven viderefører betegnelsen apparat fra den  

 gældende EMC-lov, og fastsætter således regler for alle  

 elektriske og elektroniske apparater, systemer og anlæg, som kan  

 fremkalde elektromagnetiske forstyrrelser, eller hvis funktion kan blive  

 forstyrret heraf.
Til stk. 2 Telestyrelsen kan efter denne bestemmelse fastsætte  

 regler om, at visse kategorier af radio- og teleterminaludstyr er helt eller  

 delvist undtaget fra de i loven fastsatte krav.
 Radio- og teleterminaludstyr, som undtages i medfør  

 af denne bestemmelse, vil i visse tilfælde stadig være underlagt  

 kravene til apparater generelt (det vil sige EMC- og  

 lavspændingskravene).
Det drejer sig primært om udstyr, der i henhold til  

 R&TTE-direktivet (eller eventuelle senere ændringsdirektiver)  

 specifikt er undtaget fra reglerne om gensidig anerkendelse af udstyrets  

 overensstemmelse.
Undtagelserne findes i bilag I til direktivet.  

 Telestyrelsens fastsættelse af regler herom vil blandt andet kunne ske  

 med baggrund i dette bilag.
Som eksempel på en undtagelse kan  

 nævnes radioudstyr til modtagning af radio og tv.
 Desuden vil lovens anvendelsesområde kunne  

 begrænses f.eks. ved en afgrænsning af de øvrige  

 bestemmelsers rækkevidde, særregler for forsøgs- og  

 prøvedrift eller særregler for enkeltanlæg eller store  

 installationer for hvilke der ikke findes anerkendte standarder eller  

 specifikationer.
Udstyr, der er undtaget fra lovens  

 anvendelsesområde, vil i nogle tilfælde være helt uden  

 regulering, mens det i andre tilfælde vil være undergivet  

 sær-regulering.
Af udstyr, der ikke vil være reguleret i denne  

 lov, kan nævnes radioamatør-udstyr, der ikke handles frit.
Her  

 er der i stedet i medfør af radiokommunikationsloven krav til brugeren  

 om, at brugeren har bestået en prøve, og at der foreligger en  

 tilladelse til frekvensanvendelse.
Af udstyr, der ikke er undergivet denne  

 lov, og som vil være undergivet anden regulering, kan nævnes  

 maritimt radioudstyr omfattet af Rådets direktiv 96/98/EF af 20.  

 december 1996 om udstyr på skibe med senere ændringer, herefter  

 benævnt Marinedirektivet.
R&TTE-direktivet undtager endvidere radio- og  

 teleterminaludstyr, der udelukkende anvendes i forbindelse med aktiviteter  

 vedrørende den offentlige sikkerhed, forsvaret, statens sikkerhed  

 eller med statens aktiviteter på det strafferetlige område.
For  

 nærværende undtages alene forsvaret, jf. lovforslagets § 4,  

 idet dette er en videreførsel af de gældende regler på  

 området.
Hvis der senere måtte vise sig behov for en undtagelse  

 af øvrige områder, vil Telestyrelsen kunne fastsætte  

 nærmere regler herom.
Bekendtgørelser med blandt andet sådanne  

 undtagelser vil være af så stort omfang, af så teknisk  

 karakter eller med så hyppige ændringer, at det kan være  

 uhensigtsmæssigt at offentliggøre disse gennem Lovtidende.
Det  

 er derfor hensigten ved kongelig anordning at undtage disse fra  

 offentliggørelse heri.
Sådanne bekendtgørelser vil i  

 stedet blive offentliggjort af Telestyrelsen, eventuelt i elektronisk  

 form.
 Det kan vise sig, at øvrige af de administrative  

 forskrifter, som Telestyrelsen med dette lovforslag får kompetence til  

 at udstede, også mest hensigtsmæssigt vil kunne  

 offentliggøres andre steder end i Lovtidende.
Til § 3 Det forventes, at fabrikanter m.v. vil være  

 interesserede i på lempelige vilkår at kunne præsentere nyt  

 udstyr på messer, udstillinger osv.
Det vil efter denne bestemmelse,  

 der er en direkte gennemførelse af R&TTE-direktivet, være  

 muligt at udstille radio- og teleterminaludstyr, der ikke opfylder de  

 gældende krav.
Det skal dog ved synlig skiltning gøres det klart  

 for interesserede parter, at det pågældende udstyr ikke opfylder  

 kravene og ikke kan købes i denne tilstand.
Til § 4 Telestyrelsen kan i medfør af denne bestemmelse  

 fastsætte særlige regler om forsvarets brug af apparater som led  

 i løsning af militære opgaver, herunder eventuelt undtage brugen  

 fuldstændigt fra lovens regler.
Til § 5 Bestemmelsen indeholder de materielle krav, der stilles  

 til markedsføring af apparater generelt, samt de yderligere materielle  

 krav, der stilles til radio- og teleterminaludstyr.
 Bestemmelsen skal sikre, at apparater, herunder radio- og  

 teleterminaludstyr, kun markedsføres, hvis de overholder  

 beskyttelseskravene henholdsvis de væsentlige krav, der gælder  

 for apparaterne.
Til stk. 1 Ved beskyttelseskravene forstås de krav af teknisk  

 karakter, som apparater skal opfylde for at sikre, at disse kan fungere  

 tilfredsstillende i deres relevante elektromagnetiske omgivelser.
 Beskyttelseskravene, der gælder for alle apparater,  

 har sin oprindelse i EMC-direktivet (bilag 3), og fastsætter, at  

 apparater skal være konstrueret således:
 1)	At de ikke frembringer kraftigere elektromagnetiske forstyrrelser,  

 end at andre apparater kan fungere i overensstemmelse med deres  

 formål.
 2)	At apparaterne har tilstrækkelig indbygget immunitet over for  

 elektromagnetiske forstyrrelser, så de kan fungere i overensstemmelse  

 med deres formål.
Til stk. 2 Med bestemmelsen i stk. 2 er det tilsigtet at sikre  

 Telestyrelsen hjemmel til at fastsætte nærmere regler om forhold  

 omfattet af stk. 1 samt til at implementere særdirektiver inden for  

 EMC-området.
Sådanne særdirektiver kan indeholde krav, der  

 går ud over de i stk. 1 nævnte krav.
Til stk. 3-5 Ved de væsentlige krav forstås for det  

 første de generelle krav af teknisk karakter, som radio-  

 og teleterminaludstyr skal opfylde for at sikre brugernes sundhed og  

 sikkerhed, beskytte mod elektromagnetiske forstyrrelser og sikre en effektiv  

 udnyttelse af radiofrekvensressourcer, så der ikke opstår  

 uacceptable forstyrrelser.
For det andet omfatter de væsentlige krav  

 yderligere specifikke væsentlige krav for udvalgte udstyrstyper,  

 når sådanne særskilt er fastsat af Europa-Kommissionen.
 De væsentlige krav, der har sin oprindelse i  

 R&TTE-direktivet (artikel 3), kan således opdeles i 2  

 kategorier:
 1)	Generelle væsentlige krav, der gælder for alt radio- og  

 teleterminaludstyr.
 2)	Specifikke væsentlige krav, der udvælges for den enkelte  

 udstyrstyper.
I R&TTE-direktivet er anført, at generelle  

 væsentlige krav dels er overholdelse af krav, der beskytter brugerens  

 eller enhver anden persons sundhed og sikkerhed, herunder  

 Lavspændingsdirektivets krav, og dels EMC-direktivets beskyttelseskrav.  

 For radioudstyr gælder endvidere, at det skal konstrueres  

 således, at der ikke opstår uacceptable forstyrrelser.
Dette krav  

 er indeholdt i det væsentlige krav »effektiv frekvensudnyttelse«.
Dette  

 svarer til de radiotekniske krav, som i dag fastsættes for  

 udstyret.
For så vidt angår specifikke væsentlige  

 krav, fastsættes disse af Europa-Kommissionen og TCAM (Udvalget for  

 overensstemmelses-vurdering og markedstilsyn på teleområdet),  

 hvor medlemslandene er repræsenteret.
Ifølge  

 R&TTE-direktivet kan sådanne specifikke væsentlige krav  

 omfatte krav til konstruktionen med henblik på at sikre, at radio- og  

 teleterminaludstyr 1)	via telenettene kan fungere korrekt sammen med andre apparater, og  

 at det overalt i Fællesskabet kan forbindes med de relevante  

 grænseflader, 2)	ikke skader det net det tilsluttes eller dettes funktion, eller  

 misbruger netressourcer på en sådan måde, at det  

 medfører en uacceptabel forringelse af tjenesten, 3)	er udformet, så det er i stand til at sikre, at  

 personoplysninger om slutbrugeren og dennes privatliv beskyttes, 4)	er kompatibelt med visse nærmere fastsatte faciliteter, som  

 sikrer mod svig, 5)	er kompatibelt med visse nærmere fastsatte faciliteter, som  

 sikrer adgang til den offentlige alarmtjeneste, og 6)	er kompatibelt med visse faciliteter, som letter apparets anvendelse  

 for handicappede brugere.
Til § 6 Bestemmelsen sikrer retten til at markedsføre  

 apparater uden særlig godkendelse, herunder radio- og  

 teleterminaludstyr.
I stk. 1 er imidlertid angivet en række  

 betingelser, der skal være opfyldt som forudsætning for  

 markedsføringen.
Ved markedsføring forstås  

 tilrådighedsstillelse mod betaling eller gratis af apparater med  

 henblik på distribution eller anvendelse.
Der skal med apparaterne følge oplysninger om en  

 række forskellige forhold, herunder om overensstemmelsen med de i  

 § 5 nævnte krav.
Samtidig skal apparaterne være forsynet med  

 relevant mærkning.
Telestyrelsen fastsætter i medfør af  

 stk. 2 inden for rammerne af EF-regler på området  

 nærmere regler om kravene til anbringelse, omfang, indhold, udformning  

 og lign. af oplysninger og mærkning som nævnt i stk. 1.
 I relation til oplysningspligten kan der i medfør  

 af stk. 2 tænkes fastsat krav om, at der i forbindelse med  

 markedsføringen f.eks. skal oplyses om, hvad apparatet er bestemt til.  

 Herudover kan der, for så vidt angår radioudstyr fastsættes  

 yderligere regler, hvorefter der på pakningen eller i  

 brugsanvisningen/følgepapirer skal være tilstrækkelige  

 informationer om, i hvilke EU-lande udstyret er bestemt til at blive brugt i,  

 henholdsvis geografiske områder indenfor et EU-land, hvor det må  

 bruges.
 Særligt for så vidt angår  

 teleterminaludstyr kan reglerne indeholde bestemmelser om, at der skal gives  

 oplysning om, hvilke grænseflader i et offentligt telenet, udstyret kan  

 tilsluttes, og at oplysningerne skal anbringes på en fremtrædende  

 plads.
Apparater må kun markedsføres, hvis de  

 opfylder de af Telestyrelsen inden for EF-reglerne på området  

 fastsatte regler om mærkning, herunder om  

 overensstemmelsesmærkning.
Ved overensstemmelsesmærkning  

 forstås en mærkning, der angiver apparaters overensstemmelse med  

 de gældende beskyttelseskrav henholdsvis væsentlige krav.
 Telestyrelsens regler efter stk. 2 kan i relation til  

 mærkning indeholde bestemmelser f.eks. om forholdet vedrørende  

 anvendelse af CE-mærkning i relation til andre  

 harmoniserings-direktiver (herunder EMC-direktivet eller  

 Lavspændings-direktivet) og anbringelse af sådanne mærker  

 på apparatet henholdsvis emballagen.
 Reglerne kan endvidere angå andre former for  

 mærkning, f.eks. et bemyndiget organs nummer, hvis et sådant har  

 været involveret i overensstemmelsesproceduren, mærke for  

 udstyrsklassen, type-, parti- og/eller serienumre samt navnet på  

 fabrikanten eller den person, der er ansvarlig for dets  

 markedsføring.
Til § 7 Telestyrelsen kan ifølge denne bestemmelse i de  

 tilfælde, hvor radioudstyr har forårsaget eller med rimelighed  

 kan forventes at forårsage uacceptable forstyrrelser af samfundsvigtig  

 radiokommunikation, fastsætte regler om forbud mod eller  

 begrænsning af markedsføring eller krav om tilbagetrækning  

 fra markedet eller en kombination heraf, idet forstyrrelser kan  

 indebære en sikkerhedsmæssig risiko for andet radioudstyr, f.eks.  

 ved forstyrrelse af frekvenser, der benyttes af nød- og  

 sikkerhedstjenester, herunder af luftfartstjenester.
Telestyrelsens  

 muligheder for at fastsætte sådanne regler er begrænsede,  

 og disse kan i følge R&TTE-direktivet (artikel 9.5) alene  

 vedrøre forhold omfattet af EF-traktatens artikel 28 og 30, det vil  

 sige særligt afgrænsede tilfælde som f.eks. af hensyn til  

 den offentlige orden, den offentlige sikkerhed og beskyttelse af menneskers  

 og dyrs sundhed.
Til § 8 Hvis radioudstyr anvender ikke-harmoniserede  

 frekvensbånd, er den, der påtænker markedsføring af  

 sådant udstyr, forpligtet til at henvende sig til Telestyrelsen som  

 frekvensforvaltende myndighed og oplyse om, at udstyret påtænkes  

 markedsført, førend markedsføringen kan  

 påbegyndes.
 Telestyrelsen kan i medfør af stk. 2 inden for  

 EF-reglerne på området fastsætte regler herom, f.eks.  

 regler om hvad der anses for at være harmoniserede frekvensbånd  

 samt kravene til og tidsfristerne for en sådan underretning.
Til § 9 For så vidt angår de af Telestyrelsen inden  

 for EF-regler på området fastsatte radiogrænseflader, er  

 der tale om tekniske specifikationer af en art svarende til nogle af de krav,  

 der i dag fremgår af de Tekniske Bestemmelser, der ligger til grund for  

 typegodkendelser.
I følge § 21, stk. 1, skal disse tekniske  

 specifikationer indsendes til Europa-Kommissionen.
Til § 10 Bestemmelsen sikrer retten til at tage apparater i brug,  

 hvis de overholder de beskyttelseskrav, der gælder for apparaterne.  

 Radio- og teleterminaludstyr skal endvidere overholde de øvrige  

 væsentlige krav, der gælder for udstyret.
Ved ibrugtagning  

 forstås anvendelse af et apparat i overensstemmelse med det  

 formål, det er bestemt til.
 Ifølge stk. 3 fastsætter Telestyrelsen  

 inden for EF-reglerne på området de nærmere regler om  

 særlige foranstaltninger vedrørende ibrugtagning og installation  

 af apparater (særligt EMC-direktivets artikel 6). Særlige  

 foranstaltninger kan f.eks. være foranstaltninger i relation til faste  

 telenet, som efter gældende ret er reguleret i  

 radiokommunikationsloven.
 Den begrænsning i ibrugtagningen, der har med en  

 effektiv frekvensudnyttelse at gøre, er reguleret i  

 radiokommunikationsloven.
Til stk. 2 Ifølge denne bestemmelse kan Telestyrelsen  

 fastsætte regler af begrænsende karakter under hensyn til den  

 offentlige sundhed.
 Sådanne regler kan bl.a. omfatte  

 grænseværdier, andre specifikke krav m.v. til forskellige former  

 for apparater.
 Bekendtgørelser udstedes efter indhentelse af  

 sundhedsfaglig rådgivning fra Sundhedsstyrelsen, der yder sådan  

 rådgivning over for Sundhedsministeriet og andre offentlige  

 myndigheder, og i overensstemmelse med denne afgivne rådgivning.
 Det bemærkes i øvrigt, at reglerne i  

 Rådets direktiv 85/374/EØF af 7. august 1985 om Produktsikkerhed  

 gælder for alt apparatur.
Til § 11 For så vidt angår tekniske specifikationer for  

 grænseflader for teleterminaludstyr, skal medlemsstaten, jf. dette  

 lovforslags § 21, oplyse Europa-Kommissionen om typer af  

 grænseflader, der udbydes af udbydere af offentlige telenet samt om  

 andre typer af grænseflader, der fastsættes for radioudstyr af  

 medlemsstaten.
På den baggrund skal udbydere af offentlige telenet  

 indsende tekniske specifikationer, inden tjenester stilles til  

 rådighed.
Specifikationerne skal være så detaljerede, at  

 fabrikanter er i stand til at udvikle udstyr, der passer til  

 grænsefladen.
Det skal således være muligt for fabrikanter  

 at gennemføre relevante prøvninger for at overholde de  

 væsentlige krav, der gælder for udstyret.
 Udbyderes offentliggørelse af tekniske  

 specifikationer skal endvidere foretages i overensstemmelse med traktatens  

 konkurrenceregler og Europa-Kommissionens direktiv 88/301/EØF af 16.  

 maj 1988 om konkurrence på terminalmarkederne, hvor der er fastlagt et  

 princip om lige, gennemsigtig og ikke diskriminerende behandling af alle  

 tekniske specifikationer med regulerende virkning.
Til stk. 2 Ifølge denne bestemmelse kan Telestyrelsen  

 fastsætte nærmere regler om omfang, udformning og indsendelse af  

 de i stk. 1 nævnte oplysninger.
Sådanne regler kan omfatte  

 f.eks. en fastsættelse af en tidstermin for indberetning af  

 grænseflader, f.eks. i de tilfælde, hvor der er opnået  

 fælles enighed herom blandt EU-landene, eller det efter indvundne  

 erfaringer findes formålstjenligt at indføre bestemmelser herom,  

 samt en bestemmelse om at pligten til indberetning af tekniske  

 specifikationer for grænseflader også gælder  

 tjenesteudbydere.
Til § 12 Til stk. 1 Bestemmelsen sikrer retten til at tilslutte  

 teleterminaludstyr til offentlige telenet og dermed udbydernes pligt til at  

 lade udstyr tilslutte deres telenet.
Ved tilslutning forstås den  

 fysiske eller logiske tilslutning af teleterminaludstyr til et offentligt  

 telenet i overensstemmelse med dets formål.
Denne ret til at tilslutte  

 teleterminaludstyr til offentlige telenet er imidlertid begrænset af,  

 at teleterminaludstyret overholder de væsentlige krav m.v., der  

 gælder herfor.
Til stk. 2 Efter denne bestemmelse kan en udbyder anmode  

 Telestyrelsen om tilladelse til at frakoble teleterminaludstyr eller til at  

 blokere for udstyrets adgang til en eller flere tjenester.
Telestyrelsen kan  

 give tilladelse hertil, hvis teleterminaludstyr, der er erklæret at  

 være i overensstemmelse med de relevante væsentlige krav,  

 forårsager betydelig skade på et telenet eller uacceptable  

 forstyrrelser eller beskadiger telenettet eller dets funktion.
Til stk. 3 og 4 I nødstilfælde kan en udbyder frakoble  

 teleterminaludstyret uden forudgående underretning af Telestyrelsen  

 under forudsætning af, at brugeren straks og uden udgift for  

 vedkommende kan tilbydes en alternativ løsning, samt at underretning  

 straks sker til Telestyrelsen.
Telestyrelsen træffer herefter  

 afgørelse om, hvorvidt det var berettiget af udbyderen af frakoble  

 udstyret.
Til § 13 Til stk. 1-3 Erklæring om overensstemmelse skal sikre, at  

 apparater opfylder beskyttelseskravene henholdsvis væsentlige krav.
Ved  

 en erklæring om apparatets overensstemmelse forstås således  

 en erklæring fra fabrikanten eller den ansvarlige for  

 markedsføringen om, at apparatet opfylder de gældende  

 beskyttelseskrav henholdsvis væsentlige krav.
 Metoder for overensstemmelsesvurdering har sin  

 væsentligste baggrund i Rådets afgørelse nr.  

 93/465/EØF af 22. juli 1993 om modulerne for de forskellige faser i  

 procedurerne for overensstemmelsesvurdering og regler om anbringelse og  

 anvendelse af CE-overensstemmelsesmærkningen.
 Afhængig af, om der er tale om  

 overensstemmelsesvurdering efter Lavspændingsdirektivet, EMC-direktivet  

 eller om overensstemmelsesvurdering efter R&TTE-direktivet, skal  

 fabrikanten for at erklære overensstemmelse med sundheds- og  

 sikkerhedskrav, beskyttelseskravene henholdsvis de væsentlige krav  

 anvende en af de i stk. 1-3 nævnte metoder: f.eks.  

 EF-overensstemmelseserklæring med EF-typeattest, intern  

 fabrikationskontrol, intern fabrikationskontrol samt særlige  

 apparaturprøvninger, dokumentation vedrørende den tekniske  

 konstruktion eller certificering med henblik på fuld  

 kvalitetsstyring.
Certificering med henblik på fuld kvalitetsstyring  

 er en metode, hvorefter erklæring om overensstemmelse ligger i, at  

 fabrikanters produktion certificeres med henblik på at opnå fuld  

 kvalitetsstyring i forbindelse med fremstilling af radio- og  

 teleterminaludstyr.
Metoden har sin baggrund i R&TTE-direktivets bilag V,  

 hvoraf det fremgår, hvordan en fabrikant kan opnå fuld  

 kvalitetssikring med henblik på fremstilling af radio- og  

 teleterminaludstyr, der opfylder de væsentlige krav, jf. § 5. Der  

 er på dette punkt ikke tale om ændrede regler for så vidt  

 angår satellitjordstations- og teleterminaludstyr, hvor tilsvarende  

 regler findes i en bekendtgørelse udstedt i medfør af  

 satellitjordstations- og teleterminalloven.
Valgfriheden ligger i, at fabrikanten for radio- og  

 teleterminaludstyr kan vælge at erklære overensstemmelse med de  

 væsentlige krav i medfør af regler med baggrund i  

 R&TTE-direktivet eller som alternativ i medfør af regler med  

 baggrund i Lavspændings-direktivet eller EMC-direktivet for så  

 vidt angår disse krav.
Der kan således blive tale om at anvende  

 en kombination af de anførte metoder til erklæring af  

 overensstemmelse.
Når der foreligger harmoniserede standarder, det vil  

 sige standarder, som er offentliggjort i EF-tidende, til brug i forbindelse  

 med overensstemmelsesvurderingen, vil der ved anvendelse af standarden  

 være formodning om overensstemmelse med beskyttelseskravene henholdsvis  

 de væsentlige krav.
Anvendelse af harmoniserede standarder er  

 frivillig.
Når der ikke foreligger harmoniserede standarder,  

 skal der for radioudstyr og elektriske og elektroniske apparater involveres  

 et bemyndiget organ i overensstemmelsensproceduren forud for  

 markedsføringen.
Bortset fra visse typer flyudstyr vil EMC-direktivets  

 særlige beskyttelseskrav for radioudstyr bortfalde.
 For så vidt angår den sundheds- eller  

 sikkerhedsmæssige del af radio- og teleterminaludstyr kan  

 erklæring om overensstemmelse endvidere ske efter den i stk. 3  

 nævnte metode, herunder efter reglerne i  

 Lavspændings-direktivet.
Til stk. 4 Telestyrelsen kan i medfør af stk. 4 inden for  

 EF-reglerne på området fastsætte nærmere regler om  

 procedurerne for erklæring af overensstemmelse med de i § 5  

 nævnte krav, regler om hvilken af de i stk. 1-3 nævnte  

 metoder, der skal anvendes på hvilke typer af apparater samt regler om,  

 hvem der er ansvarlig for overensstemmelsen.
Til § 14 Hensigten med bestemmelsen er, at forskningsministeren kan  

 fastsætte nærmere regler om de kriterier, der ligger til grund  

 for vurderingen af, hvorvidt en offentlig myndighed eller et privat  

 foretagende kan blive bemyndiget i forbindelse med udarbejdelse af  

 dokumentation for apparaters overensstemmelse med de i § 5 nævnte  

 krav.
 Det primære krav vil være, at den  

 pågældende myndighed eller virksomhed opfylder kravene i  

 R&TTE-direktivet, jf. bilag V og VI, og EMC-direktivet, jf. bilag II.
Hertil kommer nogle få supplerende krav f.eks. om,  

 at dertil nogle bemyndigelser kræves akkreditering fra  

 Erhvervsfremmestyrelsen Forskningsministeren kan endvidere fastsætte regler  

 om, at den offentlige myndighed eller det private foretagende skal være  

 i besiddelse af den nødvendige faglige og tekniske kompetence samt  

 råde over det personale og de faciliteter, som er nødvendige for  

 at kunne udføre opgaven.
Der vil gælde de samme tavshedspligtsregler, der  

 gælder for Telestyrelsens udførelse af tilsvarende opgaver, jf.  

 straffelovens § 152 a, hvoraf det fremgår, at »bestemmelsen i  

 § 152 finder tilsvarende anvendelse på den, som i øvrigt er  

 eller har været beskæftiget med opgaver, der udføres efter  

 aftale med en offentlig myndighed.« I øvrigt vil offentlige myndigheder være  

 omfattet af de almindelige forvaltningsretlige regler.
 Det forventes, at forskningsministeren i henhold til  

 forvaltningslovens § 1, stk. 2, og offentlighedslovens § 1,  

 stk.3 efter forhandling med justitsministeren fastsætter regler om, at  

 disse love skal gælde for private foretagender, der måtte blive  

 udpeget som bemyndiget organ.
 Hvis reglerne kan dokumenteres overholdt, vil man have  

 krav på udpegning.
 Såfremt grundlaget for bemyndigelse til et organ  

 bortfalder, vil bemyndigelsen blive tilbagekaldt, jf. § 16, stk. 2,  

 herunder i tilfælde af betalingsstandsning, likvidation eller  

 konkursbehandling.
Til § 15 Ifølge denne bestemmelse er Telestyrelsen  

 bemyndiget organ til at yde teknisk rådgivning i forbindelse med  

 udarbejdelse af dokumentation for radioudstyrs overensstemmelse med de  

 væsentlige krav som nævnt i § 13. Det gælder,  

 når der anvendes de i § 13, stk. 2, nr. 3 og 4, nævnte  

 metoder.
 Telestyrelsen er således på forhånd  

 udpeget som bemyndiget organ, da det er vurderet, at Telestyrelsen opfylder  

 de krav, der fastsættes til bemyndigede organer i medfør af  

 § 14.
Til § 16 Ifølge denne bestemmelse kan Telestyrelsen udpege  

 andre offentlige myndigheder og private foretagender som bemyndiget organ i  

 forbindelse med udarbejdelse af dokumentation for apparaters overensstemmelse  

 med beskyttelseskravene henholdsvis de væsentlige krav som nævnt  

 i § 13. Det gælder alle de i § 13, stk. 1-2,  

 nævnte metoder.
 Telestyrelsen kan i medfør af stk. 2  

 tilbagekalde en bemyndigelse efter stk. 1, såfremt myndigheden  

 eller det private foretagende ikke længere opfylder betingelserne for  

 at være bemyndiget, jf. bemærkningerne til § 14.
Til § 17 Bestemmelsen vedrører Telestyrelsens tilsyns- og  

 kontrolforpligtelser efter denne lov. Ændringerne i forhold til den  

 gældende retstilstand består i, at tilsynet og kontrollen med  

 markedsføring af alle apparater, herunder radio- og  

 teleterminaludstyr, samles i ét regelsæt, hvor reglerne  

 tidligere fandtes i tre love; markedsføring af apparater i EMC-loven,  

 markedsføring af satellitjordstations- og teleterminaludstyr i lov om  

 satellitjordstations- og teleterminaludstyr og markedsføring af  

 radioudstyr i radiokommunikationsloven.
Sigtet med bestemmelsen om Telestyrelsens  

 stikprøvevise kontrol i grossist- og detailleddet (§ 18),  

 markedskontrol, er at undgå markedsføring af apparater, der ikke  

 lever op til kravene i loven og regler udstedt i medfør heraf, mens  

 sigtet med bestemmelsen om Telestyrelsens adgang til offentlige og private  

 lokaliteter er at standse forstyrrelser (§ 19) og dermed sikre den  

 danske telekommunikation de bedst mulige betingelser.
Som supplement til  

 disse to bestemmelser har Telestyrelsen efter § 20 adgang til at  

 indhente de nødvendige oplysninger.
 Bestemmelserne om tilsynet med overholdelse af tilladelser  

 til frekvensanvendelse, manglende tilladelse hertil samt forstyrrelser af  

 radiomæssig karakter forbliver i radiokommunikationsloven.
Til stk. 2 I forbindelse med udførelsen af tilsynet og  

 kontrollen med loven og de i medfør heraf fastsatte regler kan  

 Telestyrelsen meddele påbud og nedlægge forbud i tilfælde  

 af manglende overholdelse af de gældende krav, manglende indsendelse af  

 oplysninger om tekniske specifikationer for grænseflader samt  

 nægtelse af tilslutning af teleterminaludstyr.
 Telestyrelsen kan i den forbindelse i relation til et  

 påbud om tilbagetrækning fra markedet bestemme, at det skal ske  

 ved, at den pågældende, til hvem påbudet meddeles, skal  

 foretage annoncering med henblik på tilbagetrækning fra  

 markedet.
Manglende overholdelse af de gældende krav kan  

 f.eks. være, at de standarder, der ligger til grund for  

 overensstemmelseserklæringen, er anvendt ukorrekt, mangler ved de  

 harmoniserede standarder eller manglende opfyldelse af de væsentlige  

 krav.
Disse betragtninger gælder dog kun i tilfælde, hvor der er  

 erklæret overensstemmelse med en harmoniseret standard.
Hertil kommer  

 situationer, hvor mærkning ikke er anbragt i overensstemmelse med de af  

 Telestyrelsen fastsatte bestemmelser, eller hvor ibrugtagning ikke er sket i  

 overensstemmelse med de for udstyret gældende grænseflader.
For så vidt angår den manglende indsendelse af  

 oplysninger om tekniske specifikationer for grænseflader, er der tale  

 om at sikre, at fabrikanter får disse oplysninger med henblik på  

 produktion af teleterminaludstyr til sådanne grænseflader.  

 Fabrikanter skal i forbindelse med markedsføring af radio- og  

 teleterminaludstyr i følgepapirerne oplyse om, til hvilket  

 formål udstyret er bestemt samt hvor udstyret må bruges.
Herved  

 sikres, at det købte udstyr kan passe til relevante grænseflader  

 og kan tages i brug og tilsluttes uden at skabe uacceptable  

 forstyrrelser.
I de tilfælde, hvor en udbyder af offentlige telenet  

 eller teletjenester ikke vil lade en bruger tilslutte teleterminaludstyr,  

 skal det være muligt for Telestyrelsen at påbyde den  

 pågældende udbyder at lade udstyret tilslutte, såfremt  

 udstyret i øvrigt overholder de krav, der gælder herfor.
Kun i  

 ganske særlige tilfælde kan en udbyder med rette nægte at  

 tilslutte teleterminaludstyr, jf. § 12.
De nævnte sanktioner skal anvendes ud fra en  

 proportionalitets-betragtning, og således vil påbud om  

 tilbagetrækning af apparater fra markedet kunne blive givet i  

 særligt alvorlige tilfælde.
I sådanne tilfælde vil  

 der efter § 21 skulle ske indberetning til Europa-Kommissionen med  

 henblik på en vurdering af sagen i forhold til  

 R&TTE-direktivet.
Til stk. 3 Anvendelse af tvangsbøder forudsætter, at  

 Telestyrelsen forinden har givet den pågældende udbyder  

 påbud om at afgive oplysningerne.
Kun når der er tale om  

 manglende efterkommelse af påbud om indsendelse af oplysninger om  

 tekniske specifikationer for grænseflader og påbud til en udbyder  

 om at lade teleterminaludstyr tilslutte vedkommendes telenet eller  

 teletjenester vil Telestyrelsen kunne pålægge tvangsbøder.  

 Bestemmelsen er således alene rettet til de professionelle  

 aktører på det danske telemarked.
Der er i denne forbindelse behov for et mere effektivt  

 middel end en egentlig straf i form af bøde.
Med tvangsbøderne  

 sikres det, at der kan skrides ind så længe, en udbyder undlader  

 at indsende de pågældende oplysninger, og indtil udbyderen  

 fremkommer med oplysningerne eller hver gang en udbyder af offentlige telenet  

 eller teletjenester uberettiget undlader at lade teleterminaludstyr tilslutte  

 vedkommendes telenet eller tjenester.
Telestyrelsens mulighed for at anvende tvangsbøder  

 fjerner eventuelle økonomiske incitamenter for ikke at indsende  

 oplysningerne, hvilket skal indgå i vurderingen i forbindelse med  

 fastsættelse af tvangsbødernes størrelse.
Der er  

 udpantningsret for tvangsbøderne, som tilfalder statskassen.
Bestemmelsen begrænses af det almindelige forbud  

 imod selvinkriminering, der bl.a. kan udledes af Den Europæiske  

 Menneskerettighedskonventionens artikel 6. Dette indebærer ingen  

 begrænsninger i forhold til anvendelsen af lovforslagets bestemmelser  

 vedrørende udøvelse af almindelig forudgående eller  

 efterfølgende tilsyn- og kontrolvirksomhed.
Foreligger der imidlertid  

 en konkretiseret mistanke om, at der er begået en strafbar handling,  

 kan forslagets bestemmelser ikke anvendes til at påbyde den  

 pågældende at fremskaffe yderligere oplysninger eller foretage  

 undersøgelser vedrørende de forhold, der er omfattet af  

 mistanken.
Myndighederne må i disse tilfælde overlade sagen til  

 politiets efterforskning.
Til § 18 I kraft af denne bestemmelse har Telestyrelsen hjemmel til  

 at foretage stikprøvevis kontrol i grossist- og detailleddet  

 (markedskontrol) med henblik på at påse, at loven og de i  

 medfør heraf fastsatte regler overholdes.
 I Justitsministeriets (og Miljø- og  

 Energiministeriets) redegørelse af 17. december 1996 til Folketinget  

 om udviklingen i forvaltningsmyndigheders adgang til privat ejendom uden  

 retskendelse (og om udviklingen i anvendelse af erstatningsfri regulering  

 indenfor plan-, miljø- og naturbeskyttelsesområdet) anbefales  

 således, at man i bestemmelser, der hjemler tvangsindgreb af  

 kontrolhensyn eller som oplysningsmiddel, undlader at stille krav om  

 retskendelse, idet retsfaktumbeskrivelsen i sådanne bestemmelser  

 vanskeligt kan være præcis.
For at kontrollen med lovens overholdelse kan ske på  

 en effektiv måde er den eneste egnede metode, at Telestyrelsen kan  

 foretage kontrolbesøg allerede i markedsføringsleddet, uden at  

 der er tale om forstyrrelsestilfælde.
Bestemmelsen er endvidere  

 nødvendig af forebyggelsesmæssige hensyn.
Det følger  

 samtidig af R&TTE-direktivet og EMC-direktivet, at medlemsstaterne er  

 forpligtet til at foretage kontrol med henblik på at sikre overholdelse  

 af direktivernes bestemmelser.
Der kan i den forbindelse f.eks. foretages  

 stikprøvevis kontrol af, om betingelserne for markedsføring er  

 opfyldt, herunder om apparaterne er forsynet med den relevante  

 mærkning.
Telestyrelsen kan ved sådanne kontrolbesøg  

 på stedet foretage undersøgelser af de omhandlede apparater.
 Det er hensigten med bestemmelsen, at Telestyrelsen herved  

 kan målrette sin generelle kontrol på områderne og  

 tilrettelægge arbejdet på en måde, således at der  

 planlægges et antal måneder forud, og særlige grupper  

 på den baggrund udtages til lejlighedsvis kontrol.
Politiets yder bistand til gennemførelse af  

 adgangen til offentlige og private lokaliteter.
Denne bistand begrænser  

 sig alene at omfatte bistand til den fysiske gennemtvingelse af  

 Telestyrelsens adgang til lokaliteter.
Til § 19 Til stk. 1-2 Telestyrelsen har i kraft af sin funktion som  

 tilsynsmyndighed tillige et behov for at kunne få adgang til offentlige  

 og private ejendomme, når der er tale om forstyrrelser for derved at  

 kunne standse forstyrrelsen og dermed sikre, at apparater, herunder radio- og  

 teleterminaludstyr, kan fungere i overensstemmelse med deres formål.  

 Kun ved at få adgang til lokaliteten kan Telestyrelsen træffe de  

 nødvendige foranstaltninger med henblik på at standse  

 forstyrrelser.
Bestemmelsen giver Telestyrelsen adgang til lokaliteter  

 uden retskendelse.
Dette skyldes, at det er af afgørende betydning, at  

 Telestyrelsen har mulighed for at reagere straks, mens forstyrrelsen er til  

 stede.
Afventning af en retskendelse vil betyde, at øjemedet vil kunne  

 forspildes.
Det er således de væsentlige telemæsige behov,  

 der ligger til grund.
 Ved et sådant besøg kan Telestyrelsen  

 på stedet foretage undersøgelser af de omhandlede apparater.  

 Telestyrelsens kontrolmedarbejdere kan i den forbindelse undersøge det  

 pågældende apparat, herunder i fornødent omfang skille  

 apparatet ad, og eventuelt foretage kontrolmålinger af apparatet.
 Telestyrelsen kan i forstyrrelsestilfælde ved  

 påbud pålægge ejeren eller brugeren af det  

 pågældende apparat for egen regning at afhjælpe  

 forstyrrelserne efter regler fastsat i medfør af stk. 5.
 I overensstemmelse med almindelige principper, herunder at  

 det vil have alvorlige samfundsmæssige konsekvenser, foreslås  

 det, at Telestyrelsen skal have hjemmel til at træffe de yderligere  

 nødvendige foranstaltninger til sikring af den samfundsvigtige  

 kommunikation, som er anført i det følgende.
Telestyrelsen foreslås således efter  

 stk. 2 at have adgang til at kræve driften af apparater, der  

 forstyrrer samfundsvigtig kommunikation, standset øjeblikkeligt.  

 Telestyrelsen kan i den forbindelse træffe de nødvendige  

 foranstaltninger til gennemførelse af dette påbud, herunder  

 plombere det pågældende apparat.
På grund af  

 afgrænsningen i forhold til radiokommunikationsloven har denne  

 bestemmelse alene elektromagnetiske forstyrrelser som sit  

 anvendelsesområde.
Adgangen til at foretage en sådan indgriben er  

 nødvendig, idet forstyrrelser af samfundsvigtig kommunikation kan  

 indebære en sikkerhedsmæssig risiko.
Telestyrelsen kan i den  

 forbindelse foretage, hvad der er nødvendigt for at gennemføre  

 et sådant påbud, herunder plombere apparatet.
Bestemmelsen er  

 således begrænset til, at adgang til lokaliteter   offentlige som  

 private   uden retskendelse alene kan ske i tilfælde, hvor der er  

 risiko for fare for menneskers liv og sikkerhed m.m.
Bestemmelsen indeholder ikke hjemmel til, at Telestyrelsen  

 i forbindelse med adgangen til de nævnte ejendomme kan foretage  

 efterforskning m.v. af strafbare forhold i forbindelse med forstyrrelser.  

 Sådan efterforskning skal i overensstemmelse med almindelige principper  

 overlades til politiet.
Politiet vil i den forbindelse kunne rekvirere  

 Telestyrelsens bistand som den sagkyndige myndighed på området.  

 Dette følger af § 786 i lov om rettens pleje (retsplejeloven).  

 Telestyrelsen vil i forbindelse med sin bistand til politiet være  

 begrænset af de regler i retsplejeloven, der gælder for politiets  

 efterforskning.
Til stk. 3 For at sikre, at denne adgang til lokaliteter uden  

 retskendelse har været berettiget, skal der ske en efterfølgende  

 prøvelse for en dommer.
Retten skal i den forbindelse prøve, om  

 betingelserne har været opfyldt.
Det vil i praksis sige, at retten  

 får forelagt en teknisk rapport, der redegør for de faktiske  

 omstændigheder, og på den baggrund vurderer, at der har  

 været tale om en uacceptabel forstyrrelse, som skulle standses.
Derved  

 sikres væsentlige retssikkerhedsgarantier.
Denne prøvelse skal  

 ske snarest mulig og senest inden 24 timer efter, at indgrebet har fundet  

 sted.
Hvis retten finder, at indgrebet har været uberettiget, skal  

 meddelelse herom gives til forskningsministeren.
Til stk. 4 Politiets yder bistand til gennemførelse af  

 adgangen til offentlige og private lokaliteter.
Denne bistand begrænser  

 sig alene til at omfatte bistand til fysisk gennemtvingelse af Telestyrelsens  

 adgang til lokaliteter.
Til stk. 5 Telestyrelsen kan i medfør af denne bestemmelse  

 fastsætte regler om de former for afhjælpning af forstyrrelser,  

 som Telestyrelsen kan påbyde efter § 17, stk. 2, nr. 6.
Dette kan være regler om f.eks. i hvilket omfang der  

 skal ske afhjælpning.
Der kan i den forbindelse i overensstemmelse med  

 den gældende EMC-lov fastsættes nærmere regler om  

 grænseværdier for forstyrrelser, herunder regler for situationer,  

 hvor der ikke er fastsat grænseværdier.
 Bestemmelsen kan endvidere angå de tilfælde,  

 hvor der meddeles påbud for at give en særlig beskyttelse af  

 offentlige telenet eller modtage- eller sendestationer, der anvendes til  

 sikkerhedsformål, herunder militærets sende-modtagestationer,  

 lufthavne m.v.
En identisk bestemmelse er indsat i de samtidige  

 ændringer af radiokommunikationsloven.
Det er hensigten hermed, at  

 Telestyrelsen skal fastsætte et ensartet regelsæt for  

 behandlingen af sager vedrørende afhjælpning af forstyrrelser af  

 såvel elektromagnetisk karakter som af radiomæssig karakter.
Til stk. 6 Telestyrelsen fastsætter i medfør af  

 stk. 6 nærmere regler om, hvilke former for kommunikation, der  

 betragtes som samfundsvigtig.
Udgangspunktet er, at samfundsvigtig  

 kommunikation er kommunikation, hvor forstyrrelser kan indebære en  

 sikkerhedsmæssig risiko, det vil sige risiko for tjenester, hvor der  

 kan opstå umiddelbar fare for menneskers liv og sikkerhed, hvis  

 kommunikationen ikke virker.
Det kan f.eks. være kommunikationen mellem  

 alarmcentral, vagtcentral og vogne, kommunikationen i nød- og  

 sikkerhedstjenester eller luftfarten eller særlige installationer i  

 relation til infrastruktur til eksempelvis forsyningsvirksomheder (f.eks.  

 el-forsyning).
Til § 20 Bestemmelsen er ny på både EMC-området  

 og teleterminalområdet og er et led i moderniseringen af Telestyrelsens  

 tilsynsbeføjelser på området.
Herved sikres der i  

 øvrigt overensstemmelse med den øvrige telelovgivning.
Bestemmelsen hjemler en oplysningspligt til sikring af, at  

 Telestyrelsen kan få de nødvendige oplysninger til  

 udførelse af såvel tilsyns- og kontrolarbejdet som den generelle  

 administration af loven.
Telestyrelsen kan kræve alle oplysninger, som  

 skønnes nødvendige med henblik på administration af  

 loven.
 Oplysningspligten omfatter alle oplysninger, der efter  

 Telestyrelsens skøn er nødvendige for, at Telestyrelsen kan  

 udfærdige årsrapport, jf. lovforslagets § 23, påse  

 overholdelse af loven og de i medfør heraf fastsatte regler, udarbejde  

 rapporter og udarbejde statistisk materiale.
 Oplysningspligten påhviler i første omgang  

 udbydere af telenet eller teletjenester, fabrikanter og de ansvarlige for  

 markedsføring af apparater, herunder af radio- og teleterminaludstyr,  

 men kan også i særlige tilfælde brugerne af apparaterne,  

 f.eks. i forbindelse med løsning af forstyrrelsessager.
 Telestyrelsens efterfølgende  

 offentliggørelse af de indkomne oplysninger og det indkomne materiale  

 vil til en hver tid være begrænset af de almindelige regler om  

 tavshedspligt for virke i offentlig tjeneste.
Bestemmelsen begrænses af det almindelige forbud  

 imod selvinkriminering, der bl.a. kan udledes af Den Europæiske  

 Menneskerettighedskonventionens artikel 6. Dette indebærer ingen  

 begrænsninger i forhold til anvendelsen af lovforslagets bestemmelser  

 vedrørende udøvelse af almindelig forudgående eller  

 efterfølgende tilsyn- og kontrolvirksomhed.
Foreligger der imidlertid  

 en konkretiseret mistanke om, at der er begået en strafbar handling,  

 kan forslagets bestemmelser ikke anvendes til at påbyde den  

 pågældende at fremskaffe yderligere oplysninger eller foretage  

 undersøgelser vedrørende de forhold, der er omfattet af  

 mistanken.
Myndighederne må i disse tilfælde overlade sagen til  

 politiets efterforskning.
Til § 21 Telestyrelsen er i følge R&TTE-direktivet  

 forpligtet til at indsende visse oplysninger til Europa-Kommissionen.
Det  

 drejer sig om oplysninger vedrørende afgørelser truffet i  

 medfør af § 7, de af Telestyrelsen fastsatte tekniske  

 specifikationer for radiogrænseflader som nævnt i § 9, de af  

 Telestyrelsen fastsatte regler i medfør af § 10, stk. 3,  

 udbyderes tekniske specifikationer for grænseflader som nævnt i  

 § 11, afgørelser truffet i medfør af § 12 og  

 afgørelser truffet i medfør af § 17, stk. 2.
En sådan indberetning vil ske i overensstemmelse med  

 retningslinierne herfor givet i Europa-Kommissionens vejledning om  

 fortolkning af direktivet, »Blue Guide«, samt af Europa-Kommissionen i  

 samarbejde med TCAM (Udvalget for overensstemmelses-vurdering og  

 markedstilsyn på teleområdet). Det vil betyde, at ikke alle  

 forhold omfattet af de nævnte bestemmelser vil skulle indberettes.
Til nr. 1 Når Telestyrelsen har truffet afgørelse efter  

 § 7, skal meddelelse herom gives til Europa-Kommissionen.  

 Europa-Kommissionen meddeler, jf. stk. 2, om den finder den trufne  

 afgørelse berettiget eller uberettiget.
Til nr. 3 Der skal efter EMC-direktivet ske underretning til  

 Europa-Kommissionen, når der fastsættes regler om særlige  

 foranstaltninger vedrørende ibrugtagning og installation af  

 apparater.
Til nr. 2 og 4 Telestyrelsen er ifølge R&TTE-direktivet  

 forpligtet til at indsende oplysninger om grænseflader til  

 Europa-Kommissionen.
Det gælder oplysninger om grænseflader, der  

 er meddelt af udbyderne af offentlige telenet, og det gælder de  

 oplysninger for radiogrænseflader, som Telestyrelsen selv skal  

 udarbejde og fastsætte, herunder f.eks. oplysninger om anvendte  

 frekvenser, modulationsformer og kanalafstand m.v.  

 Grænsefladespecifikationer vil herefter blive offentliggjort i  

 EF-Tidende.
Til nr. 5 Telestyrelsen kan i medfør af § 12, jf.  

 bemærkningerne hertil, f.eks. give en udbyder af offentlige telenet  

 tilladelse til at frakoble teleterminal-udstyr eller trække en tjeneste  

 tilbage, hvis teleterminaludstyr, der er erklæret at være i  

 overensstemmelse med de relevante væsentlige krav, forårsager  

 betydelig skade på et telenet eller dets funktion eller i øvrigt  

 er årsag til uacceptable forstyrrelser.
Sådanne tilladelser skal  

 meddeles Europa-Kommissionen, som forelægger sagen for TCAM (Udvalget  

 for overensstemmelses-vurdering og markedstilsyn på teleområdet)  

 til udtalelse.
Til nr. 6 Som nævnt ovenfor under bemærkningerne til  

 § 17, stk. 2, samt nedenfor under bemærkningerne til  

 § 25 skal Telestyrelsen underrette Europa-Kommissionen om trufne  

 afgørelser, herunder om påbud om tilbagetrækning fra  

 markedet.
Til stk. 2 For så vidt angår sager vedrørende  

 radio- og teleterminaludstyr, vil Europa-Kommissionen, når en  

 medlemsstat indberetter afgørelser m.v., høre de relevante  

 parter.
Europa-Kommissionen vil herefter træffe afgørelse om,  

 hvorvidt den af medlemsstaten trufne afgørelse er berettiget eller  

 uberettiget, og i sidstnævnte tilfælde kan Europa-Kommissionen  

 opfordre medlemsstaten til at trække sin afgørelse tilbage.
Til § 22 I følge denne bestemmelse kan opgaver, der i denne  

 lov er tillagt Telestyrelsen henlægges til andre offentlige  

 myndigheder.
Det kan f.eks. være opgaver i relation til  

 fastsættelse af de nærmere krav i relation til  

 markedsføring, ibrugtagning og tilslutning på nærmere  

 afgrænsede områder, herunder på særligt udvalgte  

 områder i forbindelse med gennemførelse af særdirektiver i  

 dansk ret.
Der er endvidere mulighed for, at de tilsyns- og kontrolopgaver,  

 der er tillagt Telestyrelsen i medfør af loven, også kan  

 overgå til andre offentlige myndigheder.
Til § 23 Telestyrelsen udarbejder hvert år en rapport om  

 styrelsens administration af loven og forelægger den for  

 forskningsministeren.
Rapporten vil være offentlig tilgængelig og  

 skal danne grundlag for en løbende orientering af ministerier,  

 brancheorganisationer, brugere m.v. om administrationen af loven.
Til § 24 Den foreslåede bestemmelse er på linie med  

 tilsvarende bestemmelser i den øvrige telelovgivning, og det  

 præciseres herved, at den i øvrigt gennemførte  

 afskæring af forskningsministerens instruksadgang over for  

 Telestyrelsen omfatter den samlede tilsynsfunktion, herunder også de  

 aktiviteter, der ikke umiddelbart knytter sig til en enkelt konkret  

 afgørelse, som f.eks.
Telestyrelsens iværksættelse af  

 udrednings- og analyse-opgaver i tilknytning til tilsynsaktiviteterne,  

 indhentning af ekstern juridisk, økonomisk eller telefaglig bistand  

 hertil, Telestyrelsens interne tværgående overvejelser om  

 planlægning og udøvelse af tilsynet, udvalgte fokusområder  

 m.v., jf. dog de i bemærkningerne lovforslag om Telestyrelsen  

 nævnte styringsinstrumenter med hensyn til budgetfastlæggelse og  

 kontraktstyring m.v., der også finder anvendelse i forhold til  

 tilsynsaktiviteterne.
 Det foreslås præciseret, at afskæringen  

 af forskningsministerens adgang til instruks også omfatter  

 Telestyrelsens fastsættelse af administrative forskrifter på de  

 områder, hvor bemyndigelsen hertil er henlagt til Telestyrelsen.
Til § 25 Med bestemmelsen er det hensigten, at klager over  

 Telestyrelsens afgørelser, herunder sagsbehandling, skal  

 påklages til Teleklagenævnet, som er nedsat i medfør af  

 lov om konkurrenceforhold og samtrafik i telesektoren.
 Klageadgangen er i medfør af stk. 4  

 afskåret for så vidt angår forhold vedrørende radio-  

 og teleterminaludstyr, når der sker indberetning til  

 Europa-Kommissionen.
Baggrunden herfor er, at Europa-Kommissionen ifølge  

 R&TTE-direktivet på baggrund af forpligtelse for medlemsstaterne  

 til at indberette trufne afgørelser, udtaler sig om, hvorvidt  

 afgørelsen er berettiget eller uberettiget, og i sidstnævnte  

 tilfælde kan opfordre medlemsstaten til at trække sin  

 afgørelse tilbage.
Der er således tale om, at Telestyrelsens  

 afgørelser efter § 7 samt § 17, stk. 2, jf. § 21,  

 der vedrører radio- og teleterminalforhold, og hvor der sker  

 indberetning til Europa-Kommissionen, bliver undergivet en  

 anden-instans-behandling med henblik på en vurdering af, hvorvidt  

 afgørelsen er i overensstemmelse med R&TTE-direktivet.
For afgørelser, der ikke indberettes til  

 Europa-Kommissionen, jf. bemærkningerne til § 21, vil  

 klageadgangen ikke være afskåret.
I disse tilfælde kan en  

 afgørelse derfor påklages til Teleklagenævnet.
For EMC-området er der tale om en tilsvarende  

 indberetningspligt.
Imidlertid vil Europa-Kommissionen i disse tilfælde  

 alene fremkomme med en udtalelse.
Det er i stk. 5 fastslået, at  

 denne udtalelse skal lægges til grund af Teleklagenævnet.
I  

 øvrigt er der tale om en ensretning af klagemulighederne i forhold til  

 den øvrige telelovgivning, idet klager efter den eksisterende EMC-lov  

 sker til ministeriet, mens klager efter f.eks. lov om radiokommunikation og  

 tildeling af radiofrekvenser sker til Teleklagenævnet.
 For Teleklagenævnets behandling af klagesager finder  

 regler i bekendtgørelse om Teleklagenævnets virksomhed  

 anvendelse (bekendtgørelse nr. 574 af 6. juli 1999). Denne  

 bekendtgørelse fastsætter blandt andet, at klagen skal indgives  

 skriftligt inden 4 uger efter, at afgørelsen er truffet, og at der  

 skal betales et gebyr for indbringelse af klagen på (for tiden) 150  

 kroner.
Til § 26 Der kan vise sig at være et behov for gebyrer i de  

 tilfælde, hvor Telestyrelsen i forbindelse med markedskontrol udtager  

 apparater til nærmere undersøgelse, f.eks. med henblik på  

 at konstatere, om apparater lever op til en given harmoniseret standard.
I  

 sådanne tilfælde betaler Telestyrelsen omkostningerne for  

 undersøgelsen af apparatet, såfremt det viser sig, at apparatet  

 er i overensstemmelse med beskyttelseskravene eller/og med de gældende  

 væsentlige krav - i modsat fald - apparatet viser sig ikke at  

 være i overensstemmelse med beskyttelseskravene/de væsentlige  

 krav - vil fabrikanten skulle betale omkostningerne.
 Der vil samtidig være hjemmel til at opkræve  

 eventuelle rykkergebyrer i det omfang der måtte være  

 administrative udgifter forbundet med udsendelse heraf.
 Det er hensigten, at udgifterne ved administrationen af  

 loven i øvrigt skal dækkes af frekvens- og nummerafgifterne, se  

 nærmere herom i de almindelige bemærkninger under afsnittet om  

 finansiering.
Til § 27 Henset til den øgede konkurrence på  

 telekommunikationsområdet, der i sig selv vil kunne være et  

 incitament til at overtræde bestemmelser og vilkår, er det  

 hensigtsmæssigt, at en bøde allerede ved grove  

 førstegangs-overtrædelser udmåles på en sådan  

 måde, at den er følelig.
De præventive hensyn  

 kræver, at der ved udmåling af bøder i alle tilfælde  

 bør tages et særligt hensyn til den økonomiske fordel,  

 der enten er opnået, er tilsigtet eller den interesse, der har  

 været ved overtrædelsen.
Disse hensyn er også vigtige for  

 at sikre, at de, der overholder lovgivningen, ikke stilles ringere  

 konkurrencemæssigt end konkurrenterne.
Det bør således  

 ikke kunne betale sig i økonomisk henseende at overtræde loven  

 eller vilkår eller bestemmelser fastsat i medfør af loven.
 De personer, der vil blive pålagt straf i  

 medfør af § 27 vil typisk være fabrikanter, de ansvarlige  

 for markedsføringen eller disses befuldmægtigede, men kan  

 også i særlige tilfælde være brugere af apparater,  

 såfremt denne brug ikke er i overensstemmelse med de fastsatte krav og  

 et påbud efter § 17, stk. 2, om at bringe forholdene i orden  

 ikke efterkommes.
Til § 28 Loven skal i overensstemmelse med R&TTE-direktivet  

 træde i kraft den 8. april 2000.
Som anført i de almindelige bemærkninger skal  

 denne lov afløse de eksisterende regler på EMC-området,  

 satellitjordstations- og teleterminalområdet samt reglerne om  

 markedsføring i lov om radiokommunikation og tildeling af  

 radiofrekvenser.
Imidlertid er det i stk. 4 fastsat, at regler udstedt i  

 medfør af EMC-loven forbliver i kraft, indtil de afløses eller  

 ophæves af regler udstedt i medfør af denne lov.
Der er  

 således mulighed for i en overgangsperiode at lade reglerne på  

 dette område videreføre.
 Imidlertid er der med reglerne i stk. 5 og 6 givet  

 Telestyrelsen adgang til at fastsætte overgangsregler for såvel  

 radio- og teleterminaludstyr, der er typegodkendt inden 8. april 2000 som for  

 apparater generelt, der er taget i brug før 1. januar 1997.
 Bestemmelserne i stk. 7 og 8 er overgangsregler i  

 relation til radiokommunikationsloven.
 For frekvenstilladelser udstedt før  

 ikrafttræden af lov om radio- og teleterminaludstyr og  

 elektromagnetiske forhold vil kravet om typegodkendelse stadig være et  

 vilkår.
 For disse tilladelser vil den nye lov om radio- og  

 teleterminaludstyr og elektromagnetiske forhold betyde, at  

 tilladelsesindehaverne fortsat må, men ikke skal, anvende udstyr, som  

 er typegodkendt.
Imidlertid vil sådant udstyr med tiden forsvinde fra  

 markedet, og der vil kun være udstyr tilbage for hvilket der foreligger  

 overensstemmelseserklæring.
Et vilkår om typegodkendelse vil  

 således være opfyldt, hvis der anvendes udstyr, som er i  

 overensstemmelse med lov om radio- og teleterminaludstyr og elektromagnetiske  

 forhold.
Til § 29 Ændringen er en konsekvensrettelse af lov om  

 Telestyrelsen, således at lovforslagets afskæring af  

 forskningsministerens instruksadgang overfor Telestyrelsen tillige er angivet  

 i lov om Telestyrelsen.
Se herom i øvrigt bemærkningerne til  

 § 24.
 Da forskningsministeren hidtil har haft instruksadgang  

 overfor Telestyrelsen på området, er der tale om en  

 væsentlig ændring af det hidtidige myndighedsforhold mellem  

 forskningsministeren og Telestyrelsen på dette område.
Til § 30 Til nr. 1 Ad § 1 a, stk. 2, i radiokommunikationsloven Denne del af lovens anvendelsesområde ophæves  

 som følge af at lovens § 25 a foreslås ophævet, idet  

 der i lovforslagets § 10, stk. 3, er hjemmel til at fastsætte  

 de samme bestemmelser som i § 25 a.
Til nr. 2 og 3 Ad § 13, stk. 2, og § 14, stk. 2, i  

 radiokommunikationsloven Fastsættelse af vilkår for frekvensanvendelse  

 er begrænset af R&TTE-direktivet, hvori det er anført, at  

 radioudstyr frit kan ibrugtages, såfremt det overholder de relevante  

 væsentlige krav.
Ibrugtagning af radioudstyr må, hvis det  

 overholder de væsentlige krav, alene begrænses ud fra hensynet  

 til en effektiv og korrekt brug af frekvensbåndet, hensynet til  

 hindring af uacceptable forstyrrelser og hensynet til den offentlige sundhed.  

 Det betyder, at vilkår for frekvensanvendelse fastsættes med  

 baggrund heri.
De væsentlige krav udgøres endnu kun af de i  

 direktivet nævnte generelle væsentlige krav (artikel 3,  

 stk. 1 og 2), men hvis der fastsættes yderligere væsentlige  

 krav, vil disse ligeledes danne baggrunden for fastsættelse af  

 vilkårene for frekvensanvendelsen.
Disse krav fastsættes i dansk  

 ret i en bekendtgørelse på baggrund af R&TTE-direktivets  

 regler herom samt på baggrund af yderligere direktiver fra  

 Europa-Kommissionen herom.
Opregningen af de nævnte vilkår er ikke ment  

 som en udtømmende opregning af mulige vilkår.
Der kan  

 således stilles yderligere vilkår, som imidlertid er  

 begrænset af de til en hver tid i direktiv-form fastatte regler.
De krav, Telestyrelsen kan fastsætte i medfør  

 heraf, er ikke de samme krav, som kan fastsættes ved anvendelsen af  

 frekvensadministrative metoder.
Krav fastsat i medfør af §§ 13,  

 stk. 2, henholdsvis 14, stk. 2, fastsættes med det  

 formål at opnå bedst mulig udnyttelse af frekvens-ressourcerne og  

 mindske forstyrrelser, mens krav fastsat ved anvendelse af  

 frekvensadministrative metoder fastsættes med henblik på at  

 løse en frekvensknaphedssituation.
Sikring af frekvenseffektivitet varetages overordnet i  

 forbindelse med fastlæggelse af rammer for anvendelse og prioritering  

 af de samlede radiofrekvensressourcer, jf. kap. 2 i den gældende lov.  

 Øget effektivitet kan også fremmes ved anvendelse af de  

 frekvensadministrative metoder, jf. kap. 3 og endelig skal hensynet  

 tilgodeses ved Telestyrelsens vurdering af omfanget af den tildeling af  

 frekvensressourcer, der skal ske ved meddelelse af individuelle tilladelser,  

 jf. § 14, stk. 5. Det er ikke med denne bestemmelse hensigten, at  

 der skal ske en mere restriktiv forvaltning af de samlede frekvensressourcer  

 end lovens formål tilsiger.
Ledige frekvensressourcer skal  

 således i videst muligt omfang udnyttes.
 I henhold til bestemmelserne vil de af Telestyrelsen  

 fastsatte vilkår kunne omfatte følgende (nr. 7, 8 og 9  

 gør sig alene gældende for individuelle tilladelse udstedt i  

 medfør af § 14):
1)	Krav om overholdelse af lov om radio- og teleterminaludstyr og  

 elektromagnetiske forhold og regler udstedt i medfør heraf, herunder  

 krav om anvendelse af radioudstyr, der overholder de væsentlige krav  

 samt de regulerede grænseflader: Med indførelse af  

 R&TTE-direktivet i dansk ret vil der ikke længere være en  

 typegodkendelsesinstitution, hvorfor krav om anvendelse af typegodkendt  

 udstyr m.v. ikke længere kan stilles.
I stedet for Telestyrelsens  

 forudgående typegodkendelse af radioanlæg, skal fabrikanten nu  

 erklære, at udstyret opfylder en nærmere række  

 væsentlige krav.
Disse krav samt regler om erklæring af  

 overensstemmelse med de væsentlige krav fremgår særligt af  

 lovforslagets § 5 sammenholdt med § 10. Ved at gøre  

 overholdelse heraf til et vilkår kan Telestyrelsen i situationer, hvor  

 der er udstedt en individuel frekvenstilladelse, ved overtrædelse af  

 loven kunne tilbagekalde frekvenstilladelsen efter radiokommunikationslovens  

 § 28.
 2)	Overholdelse af frekvensplanen og de heri fastlagte nærmere  

 regler for anvendelse af de tildelte frekvenser, jf. §§ 2-4:  

 Vilkåret er en videreførsel af de gældende regler.  

 Vilkåret fastsættes med baggrund i det ovenfor anførte om  

 en effektiv og korrekt brug af frekvensbåndet.
3)	Radiotekniske krav: For at anvendelse af radiofrekvenser kan ske med  

 en effektiv udnyttelse af de begrænsede radiofrekvensressourcer,  

 så der ikke opstår uacceptable forstyrrelser, er det i et vist  

 omfang nødvendigt, at der knyttes vilkår til bl.a. den tekniske  

 indretning og anvendelse af de benyttede radioanlæg.
De anførte  

 kategorier af radiotekniske krav er ikke ment som en udtømmende  

 opregning af mulige radiotekniske krav.
Baggrunden for at udvide bestemmelsen  

 i forhold til de gældende regler med en opregning af forskellige  

 kategorier af radiotekniske krav er at præcisere, at der kan stilles  

 mange forskellige former for sådanne krav, og at sådanne krav  

 ikke er begrænset til en særlig kategori af radiotekniske krav.  

 Vilkåret fastsættes således med baggrund i det ovenfor  

 anførte om en effektiv og korrekt brug af frekvensbåndet og  

 hindring af uacceptable forstyrrelser.
 4)	Krav med baggrund i forstyrrelsesmæssige forhold:  

 Vilkåret er en videreførsel af de gældende regler.  

 Vilkåret fastsættes med baggrund i det ovenfor anførte om  

 hindring af uacceptable forstyrrelser.
5)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering: Vilkåret er en videreførsel af de  

 gældende regler.
Sådanne krav kan relatere sig direkte til brugen  

 af udstyr og fastsættes som sådan med baggrund i det ovenfor  

 anførte om en effektiv og korrekt brug af frekvensbåndet og  

 hindring af uacceptable forstyrrelser.
I det omfang, der er tale om krav, der  

 ikke relaterer sig direkte til brugen af udstyr men til frekvensanvendelse  

 generelt, vil sådanne vilkår ikke være betinget af  

 R&TTE-direktivets begrænsninger og kan fastsættes alene med  

 baggrund i lovens øvrige begrænsninger.
 6)	Indskrænkninger vedrørende den geografiske  

 udstrækning af anvendelsesområder for de tildelte frekvenser:  

 Vilkåret er en videreførsel af de gældende regler.  

 Vilkåret fastsættes med baggrund i det ovenfor anførte om  

 hindring af uacceptable forstyrrelser.
7)	Vilkår med sigte på opfyldelse af bredere  

 samfundsmæssige behov: Vilkåret er indført i forbindelse  

 med ændring af loven (lov nr. 1096 af 29. december 1999) for at  

 tilgodese afholdelsen af de fire frekvensudbud og er en videreførsel  

 af gældende regler.
I det omfang, der er tale om krav, der ikke  

 relaterer sig direkte til brugen af udstyr men til frekvensanvendelse  

 generelt, vil sådanne vilkår ikke være betinget af  

 R&TTE-direktivets begrænsninger og kan fastsættes alene med  

 baggrund i lovens øvrige begrænsninger.
8)	Krav om, at brugeren af de pågældende radiofrekvenser  

 skal have bestået foreskrevne prøver: Vilkåret er en  

 videreførsel af de gældende regler.
Vilkåret  

 fastsættes med baggrund i det ovenfor anførte om en effektiv og  

 korrekt brug af frekvensbåndet og hindring af uacceptable  

 forstyrrelser.
9)	Krav om at forfaldne afgifter og rykkergebyrer er betalt: Der kan  

 stilles krav om, at forfaldne afgifter og rykkergebyrer i henhold til loven  

 eller regler fastsat i medfør heraf skal betales inden for  

 nærmere angivne frister.
Vilkåret har alene undergået  

 redaktionelle ændringer.
Vilkåret relaterer sig ikke direkte til  

 brugen af udstyr og er derfor ikke betinget af R&TTE-direktivets  

 begrænsninger.
Vilkåret fastsættes derfor alene på  

 baggrund af lovens øvrige begrænsninger.
Til nr. 4 Ad § 21 i radiokommunikationsloven Bestemmelsen foreslås ophævet og  

 videreført i de nye regler om Telestyrelsens tilsyns- og  

 kontrolbeføjelser.
Der henvises til bemærkningerne til nr. 8,  

 § 28, stk. 11.
Til nr. 5 Ad § 23 i radiokommunikationsloven Bestemmelsen foreslås ophævet som konsekvens  

 af indførelse af R&TTE-direktivet i dansk ret.
Til nr. 6 Ad § 25 i radiokommunikationsloven Bestemmelsen foreslås ophævet som konsekvens  

 af indførelse af R&TTE-direktivet i dansk ret.
Til nr. 7 Ad § 25 a i radiokommunikationsloven Bestemmelsen foreslås ophævet som konsekvens  

 af indførelsen af lovforslagets § 10, stk.3, hvorefter  

 Telestyrelsen har hjemmel til at fastsætte begrænsninger i  

 ibrugtagningen af radio- og teleterminaludstyr.
Til nr. 8-10 Ad § 28, stk. 7-12, i  

 radiokommunikationsloven Der henvises til bemærkningern til lovforslagets  

 § 19, idet der dog er den forskel, at lovforslagets § 19  

 angår elektromagnetiske forstyrrelser, mens de tilsvarende regler i  

 radiokommunikationsloven angår radiomæssige forstyrrelser.
Der er  

 således ikke tilsigtet nogen forskel i reglerne for Telestyrelsens  

 tilsyn i de to regelsæt.
Til nr. 11 Ad § 29 i radiokommunikationsloven Bestemmelsen foreslås ophævet, og  

 markedskontrollen herefter foretaget alene efter lovforslagets § 18.
Derved undgår man at skulle kontrollere brugere af  

 radioudstyr, som overholder lovgivningen.
Dette skal ses på baggrund  

 af, at tilsynet efter radiokommunikationsloven har et mere målrettet  

 sigte end den generelle markedskontrol efter lovforslagets § 18.  

 Samtidig vil tilsynet efter radiokommunikationsloven ofte rette sig mod  

 private brugere af radioudstyr, mens kontrolbesøg efter lovforslagets  

 § 18 oftest vil finde sted i markedsføringsleddet.
 Med den foreslåede ophævelse af adgangen til  

 at foretage stikprøvekontrol (§ 29), vil der alene være  

 adgang til at foretage besøg i tilfælde af forstyrrelser.
Til nr. 12 Ad § 30 a i radiokommunikationsloven Stk. 1 giver Telestyrelsen hjemmel til uden  

 retskendelse, hvor det skønnes nødvendigt, at foretage  

 monitering for at sikre overholdelse af loven og de i medfør heraf  

 fastsatte regler og vilkår.
Heri ligger, at Telestyrelsen kan modtage  

 radiosignaler med henblik på opklaring af forstyrrelsessager og kan  

 konstatere belægningen af et givent frekvensspektrum.
Behovet for denne adgang for Telestyrelsen til at monitere  

 frekvensspektret er dels begrundet i internationale forhold, dels begrundet i  

 hensynet til løsning af forstyrrelsessager, hvor det ofte er den  

 eneste måde, hvorpå en forstyrrelseskilde kan identificeres, idet  

 et besøg på bopælen med henblik på at bringe  

 forstyrrelsen til ophør forudsætter en form for identifikaiton  

 af kilden.
Der er således ikke andre egnede kontrolforanstaltninger,  

 hvorpå denne kontrol og identifikation kan ske.
For så vidt angår de internationale aspekter  

 fremgår det af Det Internationale Radioreglements (udstedt i henhold  

 til ITU s konvention, som implementeret ved bekendtgørelse nr. 127 af  

 8. december 1994 om ikrafttræden af ITU s konstitution, konvention og  

 fakultative protokol, Geneve, den 22. december 1992) artikel 5, § 7,  

 »at Myndighederne for at sikre overensstemmelse med Radioreglementet skal  

 sørge for, at der jævnligt foretages kontrol af udsending fra  

 stationer under deres jurisdiktion.
Til dette formål skal de anvende de  

 metoder, som nævnes i Radioreglementets artikel 20, hvis  

 nødvendigt.«.
Artikel 20 foreskriver, at myndighederne, så  

 langt som de anser det for praktisk, skal udføre monitering af  

 både generel og specifik karakter, som de bliver bedt om af  

 International Frequency Registration Board eller af andre myndigheder.
 Det fremgår således af de internationale  

 regler, at Telestyrelsen ikke kun har en forpligtelse til at monitere i  

 forbindelse med konkrete forstyrrelser men også har en generel  

 forpligtelse til at monitere udsendelser fra radiostationer i Danmark og til  

 at foretage monitering på grundlag af internationale anmodninger.
Når Telestyrelsen således kan monitere alle  

 dele af frekvensspektret, vil Telestyrelsen i den forbindelse kunne opfange  

 egentlig tale også i de frekvensbånd, hvor der befinder sig  

 offentlig mobiltelefoni.
Det vil dog alene være tilfældet for  

 så vidt angår de analoge mobilkommunikationssystemer som NMT,  

 mens det for de nye digitale teknologier som f.eks.
GSM, DCS1800 samt  

 kommende 3. generationssystemer ikke vil være muligt at opfange tale i  

 forbindelse med Telestyrelsens monitering, idet Telestyrelsens udstyr ikke er  

 indrettet hertil.
Telestyrelsen er dog forpligtet til ikke at foretage  

 monitering, når der er risiko for, at offentlig mobilkommunikation kan  

 aflyttes.
 I andre tilfælde hvor Telestyrelsens medarbejdere  

 vil kunne opfange egentlig tale, vil de være underlagt reglerne om  

 tavshedspligt i forvaltningslovens § 27 og straffelovens § 152 og  

 §§ 152 c-f.
Bestemmelsen indeholder ikke hjemmel til, at Telestyrelsen  

 kan foretage efterforskning m.v. af strafbare forhold i forbindelse med  

 forstyrrelser.
Sådan efterforskning skal i overensstemmelse med  

 almindelige principper overlades til politiet.
Politiet vil i den forbindelse  

 kunne rekvirere Telestyrelsens bistand som den sagkyndige myndighed på  

 området.
Dette følger af § 786 i lov om rettens pleje  

 (retsplejeloven). Telestyrelsen vil i forbindelse med sin bistand til  

 politiet være begrænset af de regler i retsplejeloven, der  

 gælder for politiets efterforskning.
 Stk. 2 giver Telestyrelsen hjemmel til uden  

 retskendelse, hvor det skønnes nødvendigt, at foretage  

 monitering med henblik på at overvåge de samlede  

 frekvensressourcer.
 I situationer med forestående frekvensknaphed, kan  

 der være behov for, at Telestyrelsen foretager en monitering af visse  

 frekvensbånd for at vurdere, hvordan frekvensspektret er udnyttet og  

 belagt, bl.a. som forudsætning for anvendelse af et eller flere  

 frekvensadministrative instrumenter (inddragelse med henblik på anden  

 anvendelse, administativ omfordeling m.v.).
 Denne analyse af frekvensspektrets belægning er  

 alene mulig ved monitering, hvor Telestyrelsen i et afgrænset  

 frekvensbånd måler den faktiske trafik i en given periode.  

 Telestyrelsen kan således ikke konstatere belægningen af et  

 frekvensbånd ved at foretage et kontrolbesøg hos den  

 pågældende udbyder af telenet og teletjenester.
Til § 31 Loven er ikke gældende for Grønland og  

 Færøerne.
Bilag Lovforslagets § 30 sammenholdt med gældende  

 radiokommunikationslov Den gældende lov Lovforslaget § 1 Lov nr. 394 af 10. juni 1997 om radiokommunikation og  

 tildeling af radiofrekvenser som ændret ved lov nr. 1011 af 23.  

 december 1998 og lov nr. 1096 af 29. december 1999.
 I lov om radiokommunikation og tildeling af radiofrekvenser, jf. lov nr.  

 394 af 10. juni 1997 som ændret ved lov nr. 1011 af 23. december 1998  

 og lov nr. 1096 af 29. december 1999, foretages følgende  

 ændringer:
 § 1 a, stk. 2 er affattet således:
1. § 1 a, stk. 2, ophæves »Stk. 2. Loven finder endvidere anvendelse på  

 frekvensanvendelsen i faste telenet, i det omfang regulering heraf er  

 nødvendig for at beskytte mod utilsigtet udstråling fra disse  

 anlæg, jf. kapitel 8 a.« § 13, stk. 2, er affattet således:
 2. § 13, stk. 2, affattes således:
 »Stk. 2. Vilkår som nævnt i stk. 1 kan  

 omfatte følgende:
 »Stk. 2. Vilkår som nævnt i stk. 1 kan bl.a.  

 omfatte følgende:
 1)	Radiotekniske krav, herunder begrænsninger med hensyn til den  

 anvendte sendestyrke, antennehøjde, antenneretning m.v.
 1)	Krav om overholdelse af lov om radio- og teleterminaludstyr og  

 elektromagnetiske forhold og regler udstedt i medfør heraf, herunder  

 krav om anvendelse af radioudstyr, der overholder de væsentlige krav  

 samt de regulerede grænseflader.
 2)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
 2)	Overholdelse af frekvensplanen og de heri fastlagte nærmere  

 regler for anvendelse af de tildelte frekvenser, jf. §§ 2-4.
 3)	Krav om anvendelse af typegodkendte radioanlæg.
 3)	Radiotekniske krav, bl.a.:
 a)	Maksimal sendestyrke.
 b)	Maksimal antennehøjde og antennekarakteristika.
 c)	Modulationstyper og senderens spektralbredde.
 d)	Frekvensstabilitet.
 4)	Krav om anvendelse af radioanlæg, hvor der foreligger  

 dokumentation for overholdelse af forud fastsatte tekniske krav i form af  

 fabrikanterklæring.
 4)	Krav begrundet i forstyrrelsesmæssige forhold.
 5)	Krav om anvendelse af godkendte kvalitetsstyringssystemer.
 5)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
 6)	Indskrænkninger vedrørende den geografiske  

 udstrækning af anvendelsesområder for de tildelte  

 frekvenser.
6)	Indskrænkninger vedrørende den geografiske  

 udstrækning af anvendelsesområdet for de tildelte  

 frekvenser.« 7)	Overholdelse af frekvensplanen og heri fastlagte nærmere  

 regler for anvendelse af de tildelte frekvenser.
8)	Krav om forstyrrelsesmæssige forhold.« § 14, stk. 2, er affattet således:
 3. § 14, stk. 2, affattes således:
 »Stk. 2. Vilkår som nævnt i stk. 1 kan  

 omfatte følgende:
 »Stk. 2. Vilkår som nævnt i stk. 1 kan bl.a.  

 omfatte følgende:
 1)	Radiotekniske krav, herunder begrænsninger med hensyn til den  

 anvendte sendestyrke, antennehøjde, antenneretning m.v.
 1)	Krav om overholdelse af lov om radio- og teleterminaludstyr og  

 elektromagnetiske forhold og regler udstedt i medfør heraf, herunder  

 krav om anvendelse af radioudstyr, der overholder de væsentlige krav  

 samt de regulerede grænseflader.
 2)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
 2)	Overholdelse af frekvensplanen og de heri fastlagte nærmere  

 regler for anvendelse af de tildelte frekvenser, jf. §§ 2-4.
 3)	Krav om anvendelse af typegodkendte radioanlæg.
 3)	Radiotekniske krav, bl.a.:
 a)	Maksimal sendestyrke.
 b)	Maksimal antennehøjde og antennekarakteristika.
 c)	Modulationstyper og senderens spektralbredde.
 d)	Frekvensstabilitet.
 4)	Krav om anvendelse af radioanlæg, hvor der foreligger  

 dokumentation for overholdelse af forud fastsatte tekniske krav i form af  

 fabrikanterklæring.
 4)	Krav begrundet i forstyrrelsesmæssige forhold.
 5)	Krav om anvendelse af godkendte kvalitetsstyringssystemer.
 5)	Krav med sigte på overholdelse af internationale forpligtelser  

 på radiofrekvensområdet, herunder aftaler om international  

 frekvenskoordinering.
 6)	Krav om, at brugeren af de pågældende radiofrekvenser  

 skal have bestået foreskrevne prøver.
 6)	Indskrænkninger vedrørende den geografiske  

 udstrækning af anvendelsesområdet for de tildelte  

 frekvenser.
 7)	Indskrænkninger vedrørende den geografiske  

 udstrækning af anvendelsesområder for de tildelte  

 frekvenser.
 7)	Vilkår med sigte på opfyldelse af bredere  

 samfundsmæssige behov.
 8)	Vilkår med sigte på opfyldelse af  

 brederesamfundsmæssige behov.
 8)	Krav om, at brugeren af de pågældende radiofrekvenser  

 skal have bestået foreskrevne prøver.
 9)	Overholdelse af frekvensplanen og heri fastlagte nærmere  

 regler for anvendelse af de tildelte frekvenser.
9)	Krav om at forfaldne afgifter og rykkergebyrer er betalt.« 10)	Krav om forstyrrelsesmæssige forhold.
11) Krav om betaling af forfaldne gebyrer, rykkergebyrer og  

 afgifter.« § 21 er affattet således:
 4. § 21 ophæves.
»Telestyrelsen kan, hvis der måtte opstå  

 forstyrrelsesmæssige forhold, give brugere af radiofrekvenser  

 påbud om at søge forstyrrelser afhjulpet og om eventuelt at  

 indstille brugen, indtil forstyrrelserne er afhjulpet, samt påbud om at  

 medvirke til dækning af de med afhjælpning forbundne  

 udgifter.« § 23 er affattet således:
 5. § 23 ophæves.
»Telestyrelsen kan gøre markedsføring,  

 oprettelse, ibrugtagning eller anvendelse af radioanlæg betinget af  

 overholdelse af generelle regler om, at 1)	radioanlæg, der udgør modtagere, som indgår i  

 nød- og sikkerhedstjenester, er typegodkendt, 2)	radioanlæg, der udgør sendere eller kombinerede sendere  

 og modtagere, er typegodkendt, godkendt i medfør af et  

 kvalitetsstyringssystem, eller der fremlægges dokumentation for  

 overholdelse af de tekniske krav i form af en fabrikanterklæring, 3)	der fremlægges dokumentation for overholdelse af tekniske krav  

 i form af fabrikanterklæring for radioanlæg (modtagere), som  

 benyttes i kommunikationssystemer, hvori der indgår sendere, 4)	anvendelse af radioanlægget kun kan ske på frekvenser,  

 hvortil der foreligger tilladelse til frekvensanvendelse efter  

 §§ 12-14.
Stk. 2. Telestyrelsen kan fastsætte nærmere regler  

 om 1)	forbud mod eller indskrænkning i adgangen til  

 markedsføring, herunder salg og udlevering af radioanlæg,  

 og 2)	påbud om tilbagekaldelse fra markedet, tilbagekøb eller  

 afhjælpning.« § 25 er affattet således:
 6 § 25 ophæves.
 »Telestyrelsen kan fastsætte tekniske bestemmelser,  

 herunder regler for typegodkendelse m.v., for radioanlæg, som anvendes  

 i henhold til §§ 13 og 14.
 Stk. 2. For radioanlæg, der ikke er omfattet af  

 stk. 1, kan Telestyrelsen fastsætte regler om typegodkendelse  

 direkte på grundlag af standarder vedtaget af anerkendte internationale  

 standardiseringsorganer.
Stk. 3. Ud over krav, der fastsættes i tekniske  

 bestemmelser efter stk. 1, skal radioanlæg, der er omfattet af lov  

 om beskyttelse mod elektromagnetiske forstyrrelser og de i medfør  

 heraf fastsatte bestemmelser, overholde det til grund for loven liggende  

 direktivs beskyttelseskrav.« § 25 a er affattet således:
 7. § 25 a ophæves.
»§ 25 a.
Telestyrelsen kan fastsætte tekniske  

 bestemmelser om anvendelse af radiofrekvenser i faste telenet, i det omfang  

 det er nødvendigt for at sikre imod utilsigtet udstråling fra  

 disse anlæg med risiko for forstyrrelser af radiobaserede  

 tjenester.
Stk. 2. I tekniske bestemmelser som nævnt i stk. 1  

 kan indgå forbud mod anvendelse af visse frekvenser, hvis anvendelsen  

 må antages at udgøre en særlig begrundet risiko for  

 forstyrrelse af samfundsvigtige radiobaserede  

 telekommunikationstjenester.« § 28, stk. 7, er affattet således:
 8. § 28, stk. 7, affattes således:
»Telestyrelsen kan foretage kontrolbesøg, når det på  

 baggrund af konstaterede forstyrrelser må formodes, at loven eller de i  

 medfør heraf fastsatte regler eller vilkår ikke  

 overholdes.« »Stk. 7. Telestyrelsen har med sigte på at standse  

 forstyrrelser, hvor det skønnes nødvendigt, mod behørig  

 legitimation og uden forudgående retskendelse, adgang til offentlige og  

 private ejendomme og kan i den forbindelse på stedet foretage  

 undersøgelser af de omhandlede radioanlæg.
Telestyrelsen kan ved  

 påbud pålægge brugeren af radiofrekvenser for egen regning  

 at foretage de nødvendige foranstaltninger til afhjælpning af  

 forstyrrelsen.« § 28, stk. 8, er affattet således:
 9. § 28, stk. 8, affattes således:
»Telestyrelsen kan kræve driften af radioanlæg eller  

 anvendelsen af radiofrekvenser i faste telenet, der forstyrrer samfundsvigtig  

 radiokommunikation, standset øjeblikkelig og kan træffe de  

 nødvendige foranstaltninger til gennemførelse af dette  

 påbud, herunder plombering af apparatet.« »Stk. 8. Ved forstyrrelser af samfundsvigtig  

 radiokommunikation kan Telestyrelsen meddele påbud om  

 øjeblikkelig standsning af driften af radioanlæg og kan  

 træffe de nødvendige foranstaltninger til gennemførelsen  

 af dette påbud, herunder plombering af radioanlæg.« 10. Efter § 28, stk. 8, indsættes som nye  

 stykker:
»Stk. 9. Telestyrelsen skal snarest muligt og senest inden 24  

 timer fra indgrebets iværksættelse forelægge sagen for  

 retten.
Retten afgør ved kendelse, om indgrebet kan godkendes.
Burde  

 indgrebet efter rettens opfattelse ikke være foretaget, skal retten  

 give meddelelse herom til forskningsministeren.
 Stk. 10. Politiet yder bistand til gennemførelse af  

 adgang til offentlige og private lokaliteter som nævnt i stk. 7.  

 Forskningsministeren kan efter aftale med justitsministeren fastsætte  

 nærmere regler herom.
 Stk. 11. Telestyrelsen kan fastsætte nærmere  

 regler om de former for afhjælpning af forstyrrelser, som Telestyrelsen  

 kan påbyde efter stk. 7-8.
Stk. 12. Telestyrelsen fastsætter nærmere regler  

 om hvilke former for radiokommunikation, der betragtes som samfundsvigtig,  

 jf. stk. 8.« § 29, stk. 1, er affattet således:
 11. § 29 ophæves.
»Telestyrelsen har til enhver tid mod behørig  

 legitimation og uden retskendelse adgang til offentlige og private ejendomme  

 og lokaliteter med henblik på via stikprøver at kontrollere, at  

 loven og de i medfør heraf fastsatte regler og vilkår  

 overholdes.« 12. Efter § 30 indsættes:
»§ 30 a.
Telestyrelsen kan uden retskendelse, til enhver tid  

 hvor det skønnes nødvendigt, foretage monitering af  

 frekvensspektret med henblik på at sikre overholdelse af loven og de i  

 medfør heraf fastsatte regler og vilkår samt overholdelse af  

 internationale forpligtelser.
Stk. 2. Telestyrelsen kan uden retskendelse, til enhver tid  

 hvor det skønnes nødvendigt, foretage monitering af konkrete  

 frekvensbånd, hvis den samlede efterspørgsel på  

 radiofrekvenser til en radiotjeneste ikke kan imødekommes, eller inden  

 for et kortere tidsrum ikke forventes at ville kunne  

 imødekommes.« Bilag 1 EUROPA-PARLAMENTETS OG RÅDETS DIREKTIV 99/5/EF  

 af 9. marts 1999  

 om radio- og teleterminaludstyr  

 samt gensidig anerkendelse af udstyrets overensstemmelse EUROPA-PARLAMENTET OG RÅDET FOR DEN EUROPÆISKE UNION HAR - under henvisning til traktaten om oprettelse af Det Europæiske  

 Fællesskab, særlig artikel 100 A, under henvisning til forslag fra Kommissionen(1), under henvisning til udtalelse fra Det Økonomiske og Sociale  

 Udvalg(2), i henhold til fremgangsmåden i traktatens  

 artikel 189 B(3), på grundlag af Forligsudvalgets  

 fælles udkast af 8. december 1998, og ud fra følgende betragtninger:
1)	Radio- og teleterminaludstyrssektoren udgør en vigtig del af  

 telekommunikationsmarkedet, der er en nøglefaktor i  

 Fællesskabets økonomi; de direktiver, der gælder for  

 sektoren, tager ikke højde for de forandringer, der forventes inden  

 for sektoren som følge af ny teknologi, udviklingen på markedet  

 og lovgivningen på telenetområdet; 2)	i overensstemmelse med subsidiaritetsprincippet og  

 proportionalitetsprincippet, jf. traktatens artikel 3 B, kan  

 målsætningen om at skabe et åbent, konkurrencebaseret  

 enhedsmarked for telekommunikationsudstyr ikke i tilstrækkelig grad  

 opfyldes af medlemsstaterne, og målet kan derfor bedre  

 gennemføres på fællesskabsplan; direktivet går ikke  

 ud over, hvad der er nødvendigt for at nå det nævnte  

 mål; 3)	medlemsstaterne kan på grundlag af traktatens artikel 36  

 udelukke visse klasser af udstyr fra dette direktiv; 4)	ved direktiv 98/13/EF(4) blev foranstaltningerne  

 vedrørende teleterminaludstyr, satellitjordstationsudstyr og gensidig  

 anerkendelse af udstyrets overensstemmelse konsolideret; 5)	nævnte direktiv dækker ikke en væsentlig  

 procentdel af markedet for radioudstyr; 6)	varer med dobbelt anvendelse er omfattet af en  

 EF-eksportkontrolordning, der blev indført ved Rådets forordning  

 (EF) nr. 3381/94(5); 7)	direktivets brede anvendelsesområde kræver nye  

 definitioner af begreberne radioudstyr og teleterminaludstyr;  

 forskriftsrammer, der skal fremme enhedsmarkedet for radioudstyr og  

 teleterminaludstyr, bør tillade, at investering, fabrikation og salg  

 udvikler sig i takt med teknologiudviklingen og udviklingen på  

 markedet; 8)	enhver forskrift vedrørende fremstilling,  

 markedsføring og anvendelse af radio- og teleterminaludstyr skal i  

 betragtning af den stigende betydning af teleterminaludstyr og net, der  

 anvender radiotransmission ud over udstyr, der er tilsluttet via kablet  

 opkobling, dække begge typer udstyr; 9)	ifølge Europa-Parlamentets og Rådets direktiv 98/10/EF  

 af 26. februar 1998 om ONP-vilkår for taletelefonitjenesten  

 og om udbud af forsyningspligtydelser på teleområdet under  

 konkurrenceforhold (6) skal de nationale tilsynsmyndigheder  

 sørge for, at der offentliggøres detaljerede oplysninger om  

 specifikationerne for de tekniske grænseflader til nettet for at sikre  

 konkurrence på markedet for terminaludstyr; 10)	kravene i Rådets direktiv 73/23/EØF af 19. februar  

 1973 om tilnærmelse af medlemsstaternes lovgivning om elektrisk  

 materiel bestemt til anvendelse inden for visse  

 spændingsgrænser(7), er tilstrækkelige til at  

 omfatte radio- og teleterminaludstyr, men uden at der gælder nogen  

 nedre spændingsgrænse; 11)	beskyttelseskravene vedrørende elektromagnetisk  

 kompatibilitet i Rådets direktiv 89/336/EØF af 3. maj 1989 om  

 indbyrdes tilnærmelse af medlemsstaternes lovgivning om  

 elektromagnetisk kompatibilitet(1), er tilstrækkelige til at  

 omfatte radio- og teleterminaludstyr; 12)	ifølge EF-lovgivningen er hindringer for frie  

 varebevægelser inden for Fællesskabet, der skyldes forskelle i  

 medlemsstaternes lovgivning om markedsføring af produkter, kun  

 berettigede, såfremt særlige nationale krav er nødvendige  

 og står i rimeligt forhold til målsætningen; derfor skal  

 den indbyrdes tilnærmelse af medlemsstaternes lovgivning  

 begrænses til de krav, der er nødvendige for at opfylde de  

 væsentlige krav vedrørende radio- og teleterminaludstyr; 13)	de væsentlige krav for en klasse af radio- og  

 teleterminaludstyr bør afhænge af det pågældende  

 udstyrs karakter og behov; kravene skal anvendes med omtanke, så man  

 ikke bremser den teknologiske fornyelse eller hindrer, at den markedsstyrede  

 økonomis behov opfyldes; 14)	der bør lægges vægt på at sikre, at radio-  

 og teleterminaludstyr ikke udgør en unødig sundhedsrisiko; 15)	telekommunikation er af afgørende betydning for  

 handicappedes livskvalitet og beskæftigelse, og denne gruppe mennesker  

 udgør en betydelig og voksende del af befolkningen i Europa; radio- og  

 teleterminaludstyr bør derfor i relevante tilfælde designes  

 på en sådan måde, at handicappede kan bruge det uden eller  

 med så lidt tilpasning som muligt; 16)	faciliteter i forbindelse med radio- og teleterminaludstyr kan  

 tilbyde visse funktioner, der er nødvendige for  

 nødtjenester; 17)	nogle faciliteter vil eventuelt skulle indarbejdes i radio-  

 og teleterminaludstyr for at undgå misbrug af personoplysninger om  

 brugeren og abonnenten og krænkelse af privatlivets fred og/eller for  

 at undgå svig; 18)	det kan i visse tilfælde være nødvendigt med  

 samfunktion via net med andet apparatur som defineret i dette direktiv og  

 forbindelse med de relevante grænseflader overalt i  

 Fællesskabet; 19)	det bør derfor være muligt at fastlægge og  

 tilføje specifikke væsentlige krav til beskyttelse af brugernes  

 privatliv, faciliteter for handicappede brugere, faciliteter til  

 nødtjenester og/eller faciliteter til at undgå svig; 20)	det anerkendes, at frivillige certificerings- og  

 mærkningsordninger, der udvikles af forbrugersammenslutninger,  

 fabrikanter, operatører og andre brancheaktører, på et  

 konkurrencepræget marked bidrager til kvaliteten og er nyttige midler  

 til at øge forbrugernes tillid til produkter og tjenesteydelser  

 på telekommunikationsområdet; medlemsstaterne kan støtte  

 sådanne ordninger; ordningerne bør være forenelige med  

 traktatens konkurrenceregler; 21)	uacceptabel forringelse af tjenesten for andre end brugeren af  

 radio- og teleterminaludstyr bør undgås; fabrikanter af  

 terminaludstyr bør konstruere dette på en sådan  

 måde, at nettene ikke beskadiges og forårsager en sådan  

 forringelse, når det bruges under normale driftsvilkår;  

 netoperatører bør udforme nettene sådan, at fabrikanterne  

 af terminaludstyr ikke tvinges til at træffe uforholdsmæssige  

 foranstaltninger for at undgå beskadigelse af nettene; Det  

 Europæiske Standardiseringsinstitut for Telekommunikation (ETSI)  

 bør tage behørigt hensyn hertil, når der udvikles  

 standarder vedrørende adgang til offentlige net; 22)	der bør sikres en effektiv udnyttelse af frekvensbånd  

 for at undgå skadelig interferens; den mest effektive og teknisk  

 avancerede anvendelse af begrænsede ressourcer som f.eks.  

 radiofrekvensspekteret bør fremmes; 23)	harmoniserede grænseflader mellem terminaludstyr og telenet  

 bidrager til at fremme konkurrencebaserede markeder for både  

 terminaludstyr og nettjenester; 24)	operatører af offentlige telenet bør imidlertid have  

 mulighed for at fastlægge de tekniske karakteristika for deres  

 grænseflader under hensyn til traktatens konkurrenceregler; de  

 bør derfor offentliggøre nøjagtige og  

 tilstrækkelige tekniske specifikationer for sådanne  

 grænseflader, så fabrikanterne får mulighed for at  

 konstruere teleterminaludstyr, der opfylder kravene i dette direktiv; 25)	traktatens konkurrenceregler og Kommissionens direktiv  

 88/301/EØF af 16. maj 1988 om konkurrence på  

 teleterminalmarkederne(1) har imidlertid fastlagt princippet om  

 lige, gennemsigtig og ikke-diskriminerende behandling af alle tekniske  

 specifikationer med regulerende virkning; det er derfor Fællesskabets  

 og medlemsstaternes opgave i samråd med de økonomiske  

 aktører at sikre, at de forskriftsrammer, der skabes med dette  

 direktiv, er rimelige; 26)	det påhviler de europæiske  

 standardiseringsorganisationer og navnlig ETSI at sørge for, at  

 harmoniserede standarder rettidigt aktualiseres og er affattet på en  

 sådan måde, at de kan fortolkes utvetydigt; vedligeholdelse,  

 fortolkning og gennemførelse af harmoniserede standarder udgør  

 meget specialiserede områder af voksende teknisk kompleksitet; disse  

 opgaver kræver aktiv ekspertdeltagelse fra de økonomiske  

 aktører; under visse omstændigheder kan det være  

 nødvendigt at foretage en hurtigere fortolkning eller hurtigere  

 justeringer af harmoniserede standarder, end det er muligt at gøre  

 gennem de normale procedurer i de europæiske  

 standardiseringsorganisationer, som er underlagt bestemmelserne i  

 Europa-Parlamentets og Rådets direktiv 98/34/EF af 22. juni 1998, om en  

 informationsprocedure med hensyn til tekniske standarder og  

 forskrifter samt forskrifter for informationssamfundets  

 tjenester(2); 27)	det er i offentlighedens interesse at have harmoniserede standarder  

 på europæisk plan i forbindelse med konstruktion og fabrikation  

 af radio- og teleterminaludstyr; overholdelse af sådanne harmoniserede  

 standarder indebærer en formodning om, at de væsentlige krav er  

 opfyldt; der kan anvendes andre måder til at godtgøre, at de  

 væsentlige krav er opfyldt; 28)	ved tildeling af identifikation for udstyrsklassen bør man  

 udnytte den ekspertviden, der findes i CEPT/ERC og de relevante  

 europæiske standardiseringsorganer på  

 radiokommunikationsområdet; der bør så vidt muligt  

 tilskyndes til andre former for samarbejde med disse organer; 29)	for at Kommissionen kan føre effektivt tilsyn med markedet,  

 er det nødvendigt, at medlemsstaterne stiller de relevante oplysninger  

 til rådighed om grænsefladetyper, utilstrækkelige eller  

 ukorrekt anvendte harmoniserede standarder, bemyndigede organer og  

 tilsynsmyndigheder; 30)	bemyndigede organer og tilsynsmyndigheder bør udveksle  

 oplysninger om radio- og teleterminaludstyr med henblik på effektivt  

 tilsyn med markedet; et sådant samarbejde bør i videst mulig  

 udstrækning foregå på grundlag af elektroniske medier;  

 dette samarbejde bør bl.a. gøre det muligt for de nationale  

 myndigheder at holde sig underrettet om radioudstyr, der markedsføres  

 på deres område, og som anvender frekvensbånd, der ikke er  

 harmoniseret på fællesskabsplan; 31)	fabrikanter bør over for medlemsstaterne anmelde, at de  

 ønsker at markedsføre radioudstyr, der anvender  

 frekvensbånd, hvis anvendelse ikke er harmoniseret i hele  

 Fællesskabet; medlemsstaterne skal derfor indføre procedurer for  

 sådanne anmeldelser; sådanne procedurer skal være rimeligt  

 afpasset og ikke være en yderligere  

 overensstemmelsesvurderingsprocedure i forhold til bilag IV eller V; det  

 er ønskeligt, at disse anmeldelsesprocedurer harmoniseres og helst  

 gennemføres ved elektroniske midler og  

 étstedsbestillingsordninger; 32)	der bør være fri bevægelighed for radio- og  

 teleterminaludstyr, der opfylder de relevante væsentlige krav;  

 sådant udstyr bør kunne tages i brug i overensstemmelse med sit  

 formål; ibrugtagning kan være betinget af, at der er givet  

 tilladelse til at bruge frekvensbåndet og til at stille den  

 pågældende tjeneste til rådighed; 33)	i forbindelse med messer, udstillinger osv. skal det være  

 muligt at udstille radio- og teleterminaludstyr, der ikke opfylder kravene i  

 dette direktiv; det bør imidlertid gøres klart for  

 interesserede parter, at det pågældende udstyr ikke opfylder  

 kravene og ikke kan købes i denne tilstand; medlemsstaterne kan  

 begrænse ibrugtagningen, herunder tændingen, af sådant  

 udstillet radioudstyr af grunde, der vedrører den effektive og  

 hensigtsmæssige brug af radiospektret, undgåelse af skadelig  

 interferens og hensynet til folkesundheden; 34)	radiofrekvenser allokeres nationalt og henhører, i det  

 omfang de ikke er harmoniseret, fortsat under medlemsstaternes enekompetence;  

 det er nødvendigt at indsætte en beskyttelsesklausul, der giver  

 medlemsstaterne mulighed for i overensstemmelse med traktatens  

 artikel 36 at forbyde eller begrænse anvendelsen af radioudstyr  

 eller kræve det trukket tilbage fra deres marked, hvis det har  

 forårsaget eller med rimelighed kan forventes at forårsage  

 skadelig interferens; interferens med nationalt allokerede radiofrekvenser er  

 tilstrækkelig begrundelse for, at medlemsstaterne kan træffe  

 beskyttelsesforanstaltninger; 35)	fabrikanter er i henhold til bestemmelserne i Rådets direktiv  

 85/374/EØF(1) ansvarlige for skade, der forårsages af  

 en defekt ved deres apparatur; uden at fabrikantens ansvar derved  

 berøres, er enhver person, der indfører apparatur i  

 Fællesskabet med henblik på videresalg som led i sin  

 erhvervsvirksomhed, ansvarlig i henhold til samme direktiv; fabrikanten,  

 dennes befuldmægtigede eller den person, der er ansvarlig for  

 markedsføringen af apparaturet i Fællesskabet, er ansvarlige i  

 henhold til retsreglerne om ansvar i og uden for kontraktforhold i  

 medlemsstaterne; 36)	de relevante foranstaltninger, som medlemsstaterne eller  

 Kommissionen skal træffe, når apparatur, der er erklæret  

 for at være i overensstemmelse med dette direktiv, forårsager  

 betydelig skade på et net eller skadelig radiointerferens,  

 fastlægges i overensstemmelse med de generelle principper i  

 fællesskabslovgivningen, herunder navnlig principperne om objektivitet,  

 proportionalitet og ikke-forskelsbehandling; 37)	Rådet vedtog den 22. juli 1993 afgørelse  

 93/465/EØF om modulerne for de forskellige faser i procedurerne for  

 overensstemmelsesvurdering og regler om anbringelse og anvendelse af  

 CE-overensstemmelsesmærkningen, med henblik på anvendelse i  

 direktiverne om teknisk harmonisering(2); de procedurer for  

 overensstemmelsesvurdering, der skal finde anvendelse, bør fortrinsvis  

 vælges blandt de eksisterende moduler, der er fastlagt ved nævnte  

 afgørelse; 38)	medlemsstaterne kan anmode om, at bemyndigede organer, som de  

 udpeger, og deres tilsynsmyndigheder akkrediteres i henhold til  

 gældende europæiske standarder; 39)	det skal være muligt at godtgøre, at radio- og  

 teleterminaludstyr opfylder kravene i direktiv 73/23/EØF og  

 89/336/EØF, ved at anvende de procedurer, der er beskrevet i disse  

 direktiver, når apparatur er omfattet af deres anvendelsesområde;  

 proceduren i artikel 10, stk. 1, i direktiv 89/336/EØF kan  

 derfor anvendes, når anvendelsen af harmoniserede standarder  

 indebærer en formodning om, at beskyttelseskravene er opfyldt;  

 proceduren i artikel 10, stk. 2, kan anvendes, når  

 fabrikanten ikke har anvendt harmoniserede standarder, eller når der  

 ikke findes sådanne standarder; 40)	virksomheder i Fællesskabet bør have effektiv og  

 tilsvarende adgang til tredjelandsmarkeder og bør i tredjelande  

 behandles på samme måde, som Fællesskabet behandler  

 virksomheder, der ejes helt af eller kontrolleres af en majoritet af eller  

 faktisk kontrolleres af statsborgere i de pågældende  

 tredjelande; 41)	der bør nedsættes et udvalg, som omfatter de parter,  

 der er direkte involveret i gennemførelsen af reguleringen af radio-  

 og terminaludstyr, herunder særlig de nationale organer, der er udpeget  

 til at vurdere overensstemmelsen, og de nationale organer, der har ansvaret  

 for tilsyn med markedet; dette udvalg skal bistå Kommissionen med at  

 opnå en harmoniseret gennemførelse af forskrifterne, der  

 står i rimeligt forhold til målsætningen, og som tilgodeser  

 markedets og den almindelige befolknings behov; repræsentanter for  

 teleselskaberne, brugerne, forbrugerne, fabrikanterne og  

 tjenesteleverandørerne bør høres, hvor det er  

 relevant; 42)	Europa-Parlamentet, Rådet og Kommissionen indgik den 20.  

 december 1994 en modus vivendi vedrørende  

 gennemførelsesforanstaltningerne til retsakter vedtaget efter  

 fremgangsmåden i traktatens artikel 189 B(3) ; 43)	Kommissionen følger gennemførelsen og den praktiske  

 anvendelse af dette og andre relevante direktiver og sørger for  

 koordineringen af anvendelsen af alle relevante direktiver for at undgå  

 forstyrrelser i telekommunikationsudstyr, som indvirker på menneskers  

 sundhed eller som forvolder materiel skade; 44)	det vurderes efter en vis tid, hvordan direktivet fungerer,  

 på baggrund af udviklingen inden for telesektoren og den erfaring, der  

 opnås i forbindelse med anvendelsen af de væsentlige krav og  

 procedurerne for overensstemmelsesvurdering i henhold til dette direktiv; 45)	når der foretages ændringer i forskriftsrammerne, er  

 det nødvendigt at sikre en gnidningsløs overgang fra de  

 tidligere rammer for at undgå, at markedet bringes ud af balance, og  

 for at undgå retsusikkerhed; 46)	nærværende direktiv erstatter direktiv 98/13/EF, der  

 derfor bør ophæves; direktiv 73/23/EØF og direktiv  

 89/336/EØF finder ikke længere anvendelse på apparatur,  

 som ligger inden for nærværende direktivs  

 anvendelsesområde, bortset fra beskyttelses- og sikkerhedskravene og  

 visse procedurer for overensstemmelsesvurdering - UDSTEDT FØLGENDE DIREKTIV:
KAPITEL I Generelle aspekter Artikel 1 Anvendelsesområde og sigte 1. I dette direktiv fastlægges forskriftsrammerne for  

 markedsføring, fri bevægelighed og ibrugtagning i  

 Fællesskabet af radioudstyr og teleterminaludstyr.
2. Hvis apparatur defineret i artikel 2,  

 litra a), som en integrerende del eller ekstraudstyr omfatter a)	en medicinsk anordning som omhandlet i artikel 1 i Rådets  

 direktiv 93/42/EØF af 14. juni 1993 om medicinske  

 anordninger(1), eller b)	en aktiv, implantabel medicinsk anordning som omhandlet i  

 artikel 1 i Rådets direktiv 90/385/EØF af  

 20. juni 1990 om indbyrdes tilnærmelse af medlemsstaternes  

 lovgivning om aktive, implantable medicinske  

 anordninger(2), er apparaturet omfattet af nærværende direktiv, uden at dette  

 berører anvendelsen af direktiv 93/42/EØF og 90/385/EØF  

 på henholdsvis de medicinske anordninger og de aktive, implantable  

 medicinske anordninger.
 3. Hvis apparaturet er en komponent eller en separat  

 teknisk enhed i et motordrevet køretøj som omhandlet i  

 Rådets direktiv 72/245/EØF(3) om  

 radiostøjdæmpning af motordrevne køretøjer  

 (elektromagnetisk kompatibilitet) eller en komponent eller en separat teknisk  

 enhed i et motordrevet køretøj som omhandlet i artikel 1 i  

 Rådets direktiv 92/61/EØF af 30. juni 1992 om  

 standardtypegodkendelse af to- og trehjulede motordrevne  

 køretøjer(4), er apparaturet omfattet af  

 nærværende direktiv, uden at dette berører anvendelsen af  

 henholdsvis direktiv 72/245/EØF og 92/61/EØF.
 4. Dette direktiv finder ikke anvendelse på udstyr,  

 der er nævnt i bilag I.
 5. Dette direktiv finder ikke anvendelse på  

 apparatur, der udelukkende anvendes i forbindelse med aktiviteter  

 vedrørende den offentlige sikkerhed, forsvar, statens sikkerhed  

 (herunder statens økonomiske stabilitet, når aktiviteterne  

 vedrører spørgsmål i forbindelse med statens sikkerhed),  

 eller med statens aktiviteter på det strafferetlige område.
Artikel 2 Definitioner I dette direktiv forstås ved:
a)	»apparatur«: udstyr, som enten er radioudstyr eller  

 teleterminaludstyr eller begge dele b)	»teleterminaludstyr«: et produkt, der muliggør kommunikation,  

 eller en relevant komponent heri, der er beregnet til på en hvilken som  

 helst måde at blive direkte eller indirekte tilsluttet  

 nettermineringspunkter på offentlige telenet (dvs. telenet, som helt  

 eller delvis anvendes til at stille offentligt tilgængelige  

 teletjenester til rådighed) c)	»radioudstyr«: et produkt eller en relevant komponent heri til  

 kommunikation ved hjælp af udsendelse og/eller modtagelse af  

 radiobølger inden for frekvensbånd, der er allokeret til jord-  

 eller rumbaseret radiokommunikation d)	»radiobølger«: elektromagnetiske bølger med frekvenser  

 fra 9 kHz op til 3 000 GHz, som udbredes i rummet uden kunstig  

 retningsstyring e)	»grænseflade« i)	et nettermineringspunkt, der er et fysisk tilslutningspunkt, hvor en  

 bruger får adgang til det offentlige telenet, og/eller ii)	en luftgrænseflade, der specificerer radiovejen mellem  

 radioudstyr samt disses tekniske specifikationer f)	»udstyrsklasse«: en klasse, der angiver bestemte typer apparatur,  

 som ifølge dette direktiv anses for at være af samme art, og som  

 specificerer de grænseflader, som apparaturet er konstrueret til.  

 Apparatur kan indgå i mere end én udstyrsklasse g)	»dokumentation vedrørende den tekniske konstruktion«:  

 dokumentation, som beskriver apparaturet, og som indeholder oplysninger om og  

 forklaringer på, hvorledes de relevante væsentlige krav er blevet  

 opfyldt h)	»harmoniseret standard«: en teknisk specifikation, som er vedtaget  

 af et anerkendt standardiseringsorgan efter mandat fra Kommissionen i  

 overensstemmelse med procedurerne i direktiv 98/34/EF med det  

 formål at fastlægge krav på europæisk plan, idet  

 overholdelse heraf ikke er obligatorisk i)	»skadelig interferens«: interferens, der udgør en fare for  

 radionavigationstjenesters eller andre sikkerhedstjenesters aktiviteter,  

 eller som på anden måde i alvorlig grad forringer, hindrer eller  

 gentagne gange afbryder radiokommunikationstjenester, der fungerer i  

 overensstemmelse med Fællesskabets eller medlemsstaternes  

 gældende bestemmelser.
Artikel 3 Væsentlige krav 1. Følgende væsentlige krav finder anvendelse  

 på alt apparatur:
a)	beskyttelse af brugerens og enhver anden persons sundhed og  

 sikkerhed, herunder de i direktiv 73/23/EØF indeholdte mål med  

 hensyn til sikkerhedskrav, idet der dog ikke gælder nogen nedre  

 grænse for spænding, b)	de i direktiv 89/336/EØF indeholdte beskyttelseskrav med  

 hensyn til elektromagnetisk kompatibilitet.
 2. Radioudstyr skal desuden konstrueres således, at  

 det effektivt udnytter det frekvensbånd, der er allokeret til  

 jord-/rumbaseret radiokommunikation og satellitressourcer, således at  

 skadelig interferens undgås.
3. I overensstemmelse med proceduren i artikel 15 kan  

 Kommissionen træffe afgørelse om, at apparatur inden for visse  

 udstyrsklasser eller af særlige typer konstrueres på en  

 sådan måde, a)	at det via net fungerer korrekt sammen med andet apparatur, og at  

 det overalt i Fællesskabet kan forbindes med de relevante  

 grænseflader, og/eller b)	at det ikke skader nettet eller dets funktion eller misbruger  

 netressourcer på en sådan måde, at det medfører en  

 uacceptabel forringelse af tjenesten, og/eller c)	at det er i stand til at sikre, at personoplysninger om brugeren og  

 abonnenten og disses privatliv beskyttes, og/eller d)	at det er kompatibelt med visse faciliteter, som sikrer mod svig,  

 og/eller e)	at det er kompatibelt med visse faciliteter, som sikrer adgang til  

 nødtjenester, og/eller f)	at det er kompatibelt med visse faciliteter, som letter apparaturets  

 anvendelse for handicappede brugere.
Artikel 4 Meddelelse og offentliggørelse af  

 grænsefladespecifikationer 1. Medlemsstaterne underretter Kommissionen om, hvilke  

 grænseflader de har reguleret, såfremt de ikke er blevet meddelt  

 i henhold til direktiv 98/34/EF.
Kommissionen fastlægger, efter  

 høring af udvalget i overensstemmelse med proceduren i  

 artikel 15, ækvivalensen mellem meddelte grænseflader og  

 angiver en identifikation for udstyrsklassen, idet der offentliggøres  

 en nærmere beskrivelse heraf i De Europæiske Fællesskabers  

 Tidende.
2. Medlemsstaterne underretter Kommissionen om, hvilke  

 typer grænseflader der udbydes i de enkelte medlemsstater af  

 operatører af offentlige telenet.
Medlemsstaterne sikrer, at disse  

 operatører jævnligt offentliggør ajourførte  

 præcise og fyldestgørende tekniske specifikationer for  

 sådanne grænseflader, inden de tjenester, der ydes via disse  

 grænseflader, stilles til rådighed for offentligheden.  

 Specifikationerne bør være tilstrækkeligt detaljerede til,  

 at der kan konstrueres teleterminaludstyr, der er i stand til at udnytte de  

 tjenester, der udbydes via den tilsvarende grænseflade.  

 Specifikationerne skal bl.a. omfatte alle de oplysninger, der er  

 nødvendige, for at fabrikanterne efter eget valg kan gennemføre  

 de relevante afprøvninger med henblik på de væsentlige  

 krav, der gælder for teleterminaludstyr.
Medlemsstaterne sikrer, at  

 operatørerne straks stiller disse specifikationer til  

 rådighed.
Artikel 5 Harmoniserede standarder 1. Når apparaturet opfylder de relevante  

 harmoniserede standarder eller dele heraf, hvis referencenumre er  

 offentliggjort i De Europæiske Fællesskabers Tidende, går  

 medlemsstaterne ud fra, at apparaturet opfylder de væsentlige krav, der  

 er anført i artikel 3, og som er dækket af disse  

 harmoniserede standarder eller dele heraf.
 2. Hvis en medlemsstat eller Kommissionen finder, at  

 overensstemmelse med en harmoniseret standard ikke sikrer overensstemmelse  

 med de væsentlige krav i artikel 3, den skal dække,  

 indbringer Kommissionen eller den berørte medlemsstat sagen for  

 udvalget.
3. I tilfælde, hvor de harmoniserede standarder  

 udviser mangler i forhold til de væsentlige krav, kan Kommissionen  

 efter høring af udvalget og i overensstemmelse med proceduren i  

 artikel 14 i De Europæiske Fællesskabers Tidende  

 offentliggøre retningslinjer for fortolkningen af de harmoniserede  

 standarder eller de betingelser, hvorunder overholdelse af de  

 pågældende standarder indebærer en formodning om  

 overensstemmelse.
Efter høring af udvalget og i overensstemmelse med  

 proceduren i artikel 14 kan Kommissionen trække harmoniserede  

 standarder tilbage ved offentliggørelse af en meddelelse i De  

 Europæiske Fællesskabers Tidende.
Artikel 6 Markedsføring 1. Medlemsstaterne sikrer, at apparatur kan  

 markedsføres, hvis og kun hvis det opfylder de relevante  

 væsentlige krav i artikel 3, og de øvrige relevante  

 bestemmelser i dette direktiv, når det er installeret korrekt og  

 vedligeholdes og anvendes efter hensigten.
Det må ikke underkastes  

 yderligere national regulering for så vidt angår  

 markedsføringen.
2. I forbindelse med afgørelser om anvendelse af de  

 væsentlige krav i artikel 3, stk. 3, træffer  

 Kommissionen afgørelse om datoen for anvendelsen af kravene.
Når  

 det fastsættes, at en udstyrsklasse skal opfylde bestemte  

 væsentlige krav i henhold til artikel 3, stk. 3, kan  

 apparatur under den pågældende udstyrsklasse, der første  

 gang er markedsført inden datoen for gennemførelsen af  

 Kommissionens afgørelse, fortsat markedsføres i en rimelig  

 periode.
Såvel anvendelsesdatoen som periodens længde  

 fastlægges af Kommissionen efter proceduren i artikel 14.
3. Medlemsstaterne sikrer, at fabrikanten eller den  

 person, der er ansvarlig for markedsføringen af apparaturet, oplyser  

 brugeren om, hvilken brug apparaturet er bestemt til, og forelægger en  

 erklæring om, at det er i overensstemmelse med de væsentlige  

 krav.
I forbindelse med radioudstyr skal sådanne oplysninger være  

 tilstrækkelige til på pakningen og i brugsanvisningen for  

 apparatet at identificere den medlemsstat eller det geografiske område  

 inden for en medlemsstat, hvor det pågældende udstyr er bestemt  

 til at bruges, og de skal ved mærkningen på apparatet, jf.  

 bilag VII, stk. 5, gøre brugeren opmærksom på de  

 eventuelle begrænsninger eller krav om godkendelse i forbindelse med  

 anvendelsen af radioudstyret i visse medlemsstater.
I forbindelse med  

 teleterminaludstyr skal sådanne oplysninger være  

 tilstrækkelige til at identificere de grænseflader på det  

 offentlige telenet, hvor udstyret skal kunne tilkobles.
For alt apparatur  

 gælder det, at disse oplysninger skal anbringes på en  

 fremtrædende plads.
 4. Når der er tale om radioudstyr, der benytter  

 frekvensbånd, hvis brug ikke er harmoniseret i hele Fællesskabet,  

 skal fabrikanten eller dennes befuldmægtigede inden for  

 Fællesskabet, eller den person, der er ansvarlig for  

 markedsføringen af udstyret, underrette den nationale myndighed, der i  

 den pågældende medlemsstat er ansvarlig for  

 frekvensbåndforvaltning, om, at udstyret påtænkes  

 markedsført på denne medlemsstats nationale marked.
 Underretningen skal ske mindst 4 uger, inden markedsføringen  

 indledes, og skal omfatte oplysninger om udstyrets radiotekniske  

 specifikationer (herunder navnlig frekvensbånd, kanalseparation,  

 modulationstype og RF-styrke) og identifikationsnummeret for det underrettede  

 organ, der er omhandlet i bilag IV eller V.
Artikel 7 Ibrugtagning og tilslutningsret 1. Medlemsstaterne tillader, at apparatur tages i brug i  

 overensstemmelse med det formål, hvortil det er konstrueret, når  

 det er i overensstemmelse med de relevante væsentlige krav i  

 artikel 3 og andre relevante bestemmelser i direktivet.
 2. Uanset stk. 1 og med forbehold af  

 tilladelsesvilkårene for ydelse af den pågældende tjeneste  

 i overensstemmelse med EF-lovgivningen kan medlemsstaterne kun begrænse  

 ibrugtagning af radioudstyr med begrundelse i en effektiv og korrekt brug af  

 frekvensbåndet, hindring af skadelig interferens eller hensynet til den  

 offentlige sundhed.
 3. Medlemsstaterne sikrer med forbehold af stk. 4, at  

 netoperatørerne af offentlige telenet ikke afviser at tilkoble  

 teleterminaludstyr til passende grænseflader med en teknisk  

 begrundelse, når udstyret opfylder kravene i artikel 3.
4. Når en medlemsstat finder, at apparatur, der er  

 erklæret for at være i overensstemmelse med dette direktiv,  

 forårsager betydelig skade på et net eller skadelig  

 radiointerferens eller beskadiger nettet eller dets funktion, kan  

 operatøren få tilladelse til at afvise at tilkoble eller til at  

 frakoble eller til at trække tjenester tilbage fra sådant  

 apparatur.
Medlemsstaterne underretter Kommissionen om de enkelte  

 tilladelser, og denne indkalder til et møde i udvalget, som udtaler  

 sig om sagen.
Når udvalget er blevet hørt, kan Kommissionen  

 indlede proceduren i artikel 5, stk. 2 og 3. Kommissionen og  

 medlemsstaterne kan også træffe andre passende  

 foranstaltninger.
 5. I nødstilfælde kan en operatør  

 frakoble apparatur, såfremt beskyttelsen af nettet kræver, at  

 udstyret frakobles øjeblikkeligt, og såfremt brugeren straks og  

 uden udgift for vedkommende kan tilbydes en alternativ løsning.  

 Operatøren skal i så fald straks underrette den nationale  

 myndighed, som er ansvarlig for gennemførelsen af stk. 4, og  

 artikel 9.
Artikel 8 Fri bevægelighed for apparatur 1. Medlemsstaterne må ikke forbyde, begrænse  

 eller hindre markedsføring eller ibrugtagning på deres  

 område af apparatur, som er forsynet med den i bilag VII omhandlede  

 CE-mærkning, der angiver, at apparaturet opfylder alle kravene i dette  

 direktiv, herunder de i kapitel II omhandlede procedurer for  

 overensstemmelsesvurdering.
Denne bestemmelse berører ikke artikel 6,  

 stk. 4, artikel 7, stk. 2, eller artikel 9, stk. 5.
 2. Medlemsstaterne må ikke hindre, at der på  

 messer og udstillinger eller ved demonstrationer mv. præsenteres  

 apparatur, som ikke er i overensstemmelse med dette direktiv, såfremt  

 det ved synlig skiltning klart er anført, at det  

 pågældende apparatur hverken kan markedsføres eller tages  

 i brug, før en sådan overensstemmelse foreligger.
3. Hvis apparaturet er omfattet af andre  

 fællesskabsdirektiver, som omhandler andre aspekter, og som også  

 indeholder bestemmelser om anbringelse af CE-mærkningen, angiver denne  

 mærkning, at apparaturet ligeledes opfylder bestemmelserne i disse  

 andre direktiver.
Hvis et eller flere af de pågældende direktiver  

 i en overgangsperiode tillader fabrikanten at vælge, hvilken ordning  

 der skal anvendes, angiver CE-mærkningen dog kun, at apparaturet  

 opfylder bestemmelserne i de direktiver, som fabrikanten har anvendt.
I  

 så fald skal der på de dokumenter eller i de brugsanvisninger  

 eller instruktioner, der er vedlagt apparaturet i overensstemmelse med de  

 pågældende direktiver, henvises til de relevante direktiver som  

 offentliggjort i De Europæiske Fællesskabers Tidende.
Artikel 9 Beskyttelsesforanstaltninger 1. Hvis en medlemsstat konstaterer, at apparatur, som  

 ligger inden for dette direktivs anvendelsesområde, ikke opfylder  

 direktivets krav, træffer den alle nødvendige foranstaltninger  

 på sit område til at trække apparaturet tilbage fra  

 markedet eller hindre brugen heraf, forbyde dets markedsføring eller  

 ibrugtagning eller indskrænke dets frie bevægelighed.
 2. Den berørte medlemsstat underretter straks  

 Kommissionen om sådanne foranstaltninger og anfører grundene til  

 beslutningen, herunder om den manglende overensstemmelse skyldes:
a)	ukorrekt anvendelse af de i artikel 5, stk. 1, omhandlede  

 harmoniserede standarder, b)	mangler ved selve de i artikel 5, stk. 1, omhandlede  

 harmoniserede standarder, c)	manglende opfyldelse af de i artikel 3 omhandlede krav,  

 når apparaturet ikke er i overensstemmelse med de harmoniserede  

 standarder i artikel 5, stk. 1.
3. Hvis den i stk. 1 nævnte beslutning  

 begrundes med, at de i artikel 5, stk. 1, omhandlede harmoniserede  

 standarder ikke finder korrekt anvendelse, eller begrundes med manglende  

 opfyldelse af kravene i artikel 3, når apparaturet ikke er i  

 overensstemmelse med de i artikel 5, stk. 1, omhandlede  

 harmoniserede standarder, hører Kommissionen de berørte parter  

 snarest muligt.
Kommissionen underretter straks medlemsstaterne om  

 resultaterne af sine undersøgelser og meddeler senest to måneder  

 efter, at den er blevet underrettet om de pågældende  

 foranstaltninger, om den finder foranstaltningerne berettiget.
4. Hvis den i stk. 1 nævnte beslutning  

 begrundes med, at der er mangler ved de harmoniserede standarder i  

 artikel 5, stk. 1, forelægger Kommissionen sagen for udvalget  

 inden to måneder.
Udvalget afgiver udtalelse i overensstemmelse med  

 proceduren i artikel 14. Efter denne høring underretter  

 Kommissionen medlemsstaterne om resultaterne af sine undersøgelser og  

 meddeler, om den finder medlemsstatens foranstaltning berettiget.
Hvis den  

 finder foranstaltningen berettiget, indleder den straks proceduren i  

 artikel 5, stk. 2.
5. 	a)	Uanset artikel 6 kan en medlemsstat under iagttagelse af  

 traktatens bestemmelser, særlig artikel 30 og 36, vedtage  

 hensigtsmæssige foranstaltninger med henblik på i)	forbud mod eller begrænsning af markedsføring  

 og/eller ii)	krav om tilbagetrækning fra markedet af radioudstyr, herunder typer af radioudstyr, der har forårsaget,  

 eller som med rimelighed kan forventes at forårsage skadelig  

 interferens, herunder interferens med eksisterende eller planlagte tjenester  

 på nationalt allokerede frekvensbånd.
 b)	Hvis en medlemsstat træffer foranstaltninger i  

 overensstemmelse med litra a), underretter den straks Kommissionen om  

 disse foranstaltninger og begrunder nærmere, hvorfor den har vedtaget  

 dem.
 6. Når en medlemsstat underretter Kommissionen om en  

 foranstaltning truffet i henhold til stk. 1 eller 5, underretter  

 Kommissionen straks de øvrige medlemsstater og hører udvalget  

 om spørgsmålet.
Såfremt Kommissionen efter denne høring finder, -	at foranstaltningen er berettiget, underretter den straks den  

 medlemsstat, som tog initiativet, og de øvrige medlemsstater, -	at foranstaltningen er uberettiget, underretter den straks  

 medlemsstaten og opfordrer den til at trække foranstaltningen  

 tilbage.
 7. Kommissionen registrerer de sager, som medlemsstaterne  

 giver underretning om; sagerne stilles til rådighed for  

 medlemsstaterne, hvis de anmoder om det.
KAPITEL II Overensstemmelsesvurdering Artikel 10 Procedurer for overensstemmelsesvurdering 1. Procedurerne for overensstemmelsesvurdering i denne  

 artikel skal bruges til at påvise, at apparaturet opfylder alle de  

 relevante væsentlige krav, der er fastlagt i artikel 3.
 2. Efter fabrikantens valg kan apparaturets  

 overensstemmelse med de væsentlige krav i artikel 3, stk. 1,  

 litra a) og b), påvises ved at bruge procedurerne i  

 henholdsvis direktiv 73/23/EØF og  

 direktiv 89/336/EØF, som et alternativ til procedurerne i det  

 følgende, når apparaturet er omfattet af disse direktivers  

 anvendelsesområde.
 3. Fabrikanten kan selv vælge, hvilken af  

 procedurerne i bilag II, IV eller V, der skal anvendes i forbindelse med  

 teleterminaludstyr, som ikke gør brug af frekvensbånd, som er  

 allokeret til jord-/rumbaseret radiokommunikation og modtagerdele i  

 radioudstyr.
 4. Har en fabrikant anvendt de harmoniserede standarder,  

 der er nævnt i artikel 5, stk. 1, kan han selv vælge,  

 hvilken af procedurerne i bilag III, IV eller V, der skal anvendes i  

 forbindelse med radioudstyr, som ikke er omfattet af stk. 3.
 5. Har en fabrikant ikke eller kun delvist anvendt de  

 harmoniserede standarder, der er nævnt i artikel 5, stk. 1,  

 kan han selv vælge, hvilken af procedurerne i bilag IV eller V der  

 skal anvendes i forbindelse med radioudstyr, som ikke er omfattet af  

 stk. 3 i nærværende artikel.
 6. Dokumenter og korrespondance vedrørende de  

 procedurer for overensstemmelsesvurdering, der henvises til i stk. 2-5,  

 skal udfærdiges på et officielt sprog i den medlemsstat, hvor  

 proceduren gennemføres, eller på et sprog, som det  

 berørte bemyndigede organ kan acceptere.
Artikel 11 Bemyndigede organer og tilsynsmyndigheder 1. Medlemsstaterne underretter Kommissionen om, hvilke  

 organer de har udpeget til at udføre de opgaver, der henvises til i  

 artikel 10. Ved udpegelsen af bemyndigede organer anvender  

 medlemsstaterne kriterierne i bilag VI.
 2. Medlemsstaterne underretter Kommissionen om, hvilke  

 myndigheder på deres område der udfører tilsynsopgaver i  

 forbindelse med gennemførelsen af dette direktiv.
 3. Kommissionen offentliggør i De Europæiske  

 Fællesskabers Tidende en liste over de bemyndigede organer, herunder  

 deres identifikationsnumre og de opgaver, de er udpeget til at udføre.  

 Kommissionen offentliggør også en liste over  

 tilsynsmyndighederne i De Europæiske Fællesskabers Tidende.  

 Medlemsstaterne fremsender alle de oplysninger til Kommissionen, der er  

 nødvendige for, at listerne kan ajourføres.
KAPITEL III CE-overensstemmelsesmærkning og  

 påskrifter Artikel 12 CE-mærkning 1. Apparatur, der opfylder alle relevante væsentlige  

 krav, skal være forsynet med CE-overensstemmelsesmærkningen, som  

 beskrevet i bilag VII.
Mærkningen anbringes under ansvar af  

 fabrikanten, dennes befuldmægtigede inden for EF eller den person, der  

 er ansvarlig for markedsføringen af apparaturet.
Anvendes procedurerne i bilag III, IV eller V, suppleres  

 mærkningen med identifikationsnummeret på det bemyndigede organ,  

 jf. artikel 11, stk. 1. Radioudstyr forsynes endvidere med en  

 identifikation for udstyrsklassen, hvis der er fastlagt en sådan.
Det  

 er tilladt at anbringe andre mærker på udstyret, forudsat at det  

 ikke gør CE-mærkningen mindre synlig eller læsbar.
 2. Apparaturet må ikke, uanset om det opfylder de  

 relevante væsentlige krav eller ej, forsynes med mærker, som kan  

 vildlede tredjemand med hensyn til betydningen eller udformningen af den  

 CE-mærkning, der er beskrevet i bilag VII.
 3. Den kompetente medlemsstat træffer passende  

 foranstaltninger over for enhver, der har anbragt mærkning, som ikke er  

 i overensstemmelse med stk. 1 og 2. Hvis det ikke er muligt at  

 fastslå, hvem der har anbragt mærkningen, træffes der  

 passende foranstaltninger over for den, der er i besiddelse af apparaturet,  

 når den manglende overensstemmelse opdages.
 4. Apparaturet skal af fabrikanten identificeres ved  

 hjælp af type-, parti- og/eller serienumre og navnet på  

 fabrikanten eller den person, der ansvarlig for dets  

 markedsføring.
KAPITEL IV Udvalg Artikel 13 Udvalgets sammensætning Kommissionen bistås af et udvalg, benævnt Udvalget for  

 Overensstemmelsesvurdering og Markedstilsyn på Teleområdet  

 (TCAM), der består af repræsentanter for medlemsstaterne, og som  

 har Kommissionens repræsentant som formand.
Artikel 14 Procedure med rådgivende udvalg 1. Udvalget høres om spørgsmål, der er  

 omfattet af artikel 5, artikel 6, stk. 2, artikel 7,  

 stk. 4, artikel 9, stk. 4, samt bilag VII, punkt 5.
 2. Kommissionen hører periodisk udvalget om  

 tilsynsopgaverne i forbindelse med gennemførelsen af dette direktiv og  

 udstikker om nødvendigt retningslinjer på området.
3. Kommissionens repræsentant forelægger  

 udvalget et udkast til de foranstaltninger, der skal træffes.
Udvalget  

 afgiver en udtalelse om dette udkast inden for en frist, som formanden kan  

 fastsætte under hensyn til, hvor meget det pågældende  

 spørgsmål haster, i givet fald ved afstemning.
 Udtalelsen optages i mødeprotokollen; derudover har hver  

 medlemsstat ret til at anmode om, at dens holdning indføres i  

 mødeprotokollen.
 Kommissionen tager størst muligt hensyn til udvalgets udtalelse.  

 Den underretter udvalget om, hvorledes den har taget hensyn til dets  

 udtalelse, og træffer afgørelse senest en måned efter, at  

 udvalget har afgivet udtalelse.
4. Kommissionen hører periodisk  

 repræsentanter for telenetudbyderne, forbrugerne og fabrikanterne.
Den  

 underretter med jævne mellemrum udvalget om resultatet af disse  

 høringer.
Artikel 15 Forskriftsudvalgsprocedure 1. Uanset artikel 14 finder følgende procedure  

 anvendelse i de spørgsmål, der er omhandlet i artikel 3,  

 stk. 3, og artikel 4, stk. 1.
2. Kommissionens repræsentant forelægger  

 udvalget et udkast til de foranstaltninger, der skal træffes.
Udvalget  

 afgiver en udtalelse om dette udkast inden for en frist, som formanden kan  

 fastsætte under hensyn til, hvor meget det pågældende  

 spørgsmål haster.
Det udtaler sig med det flertal, der er  

 fastsat i traktatens artikel 148, stk. 2, for vedtagelse af de  

 afgørelser, som Rådet skal træffe på forslag af  

 Kommissionen.
Ved afstemninger i udvalget tillægges de stemmer, der  

 afgives af repræsentanterne for medlemsstaterne, den vægt, som er  

 fastlagt i nævnte artikel.
Formanden deltager ikke i afstemningen.
 3. Kommissionen vedtager de påtænkte  

 foranstaltninger, når de er i overensstemmelse med udvalgets  

 udtalelse.
Er de påtænkte foranstaltninger ikke i overensstemmelse med  

 udvalgets udtalelse, eller er der ikke afgivet nogen udtalelse,  

 forelægger Kommissionen straks Rådet et forslag til de  

 foranstaltninger, der skal træffes.
Rådet træffer  

 afgørelse med kvalificeret flertal.
 Har Rådet efter udløbet af en frist på tre  

 måneder regnet fra forslagets forelæggelse for Rådet ikke  

 truffet nogen afgørelse, vedtages de foreslåede foranstaltninger  

 af Kommissionen.
KAPITEL V Overgangsbestemmelser og afsluttende bestemmelser Artikel 16 Tredjelande 1. Medlemsstaterne kan underrette Kommissionen om  

 generelle faktiske eller juridiske vanskeligheder, som EF-virksomheder  

 måtte have haft med hensyn til markedsføring i tredjelande, og  

 som de er blevet gjort opmærksom på.
2. Når Kommissionen underrettes om sådanne  

 vanskeligheder, kan den om nødvendigt forelægge Rådet  

 forslag til et passende mandat til forhandling om sammenlignelige rettigheder  

 for EF-virksomheder i disse tredjelande.
Rådet træffer  

 afgørelse med kvalificeret flertal.
 3. Foranstaltninger, der træffes i medfør af  

 stk. 2, berører ikke de forpligtelser, som Fællesskabet og  

 medlemsstaterne har i henhold til relevante internationale aftaler.
Artikel 17 Undersøgelse og rapporter Kommissionen undersøger og udarbejder en rapport om direktivets  

 anvendelse og fremsender denne til Europa-Parlamentet og Rådet,  

 første gang senest den 2. oktober 2000 og derefter hvert tredje  

 år.
Rapporten skal omfatte de fremskridt, der er gjort med hensyn til  

 udarbejdelsen af de relevante standarder, samt ethvert problem, som er  

 opstået under gennemførelsen.
Rapporten skal også  

 redegøre for udvalgets virksomhed og vurdere de fremskridt, som er  

 gjort hen imod et åbent marked for apparatur på  

 fællesskabsplan, samt undersøge, hvorledes forskriftsrammerne  

 for markedsføring og ibrugtagning af apparatur kan udvikles med  

 henblik på a)	at sikre, at der opnås et sammenhængende system på  

 fællesskabsplan for alt apparatur;.
b)	at tage hensyn til konvergensen mellem tele-, AV- og  

 IT-sektorerne; c)	at muliggøre harmonisering af lovgivningsmæssige  

 foranstaltninger på internationalt plan.
Det skal navnlig undersøges, om der fortsat er behov for  

 væsentlige krav for alle de kategorier af apparatur, der er omfattet af  

 direktivet, og om procedurerne i bilag IV, tredje afsnit, er  

 forholdsmæssigt afpassede til målsætningen om at sikre, at  

 de væsentlige krav til apparatur omfattet af dette bilag opfyldes.
Der  

 kan om fornødent i rapporten foreslås yderligere  

 foranstaltninger med henblik på fuldstændig opfyldelse af  

 direktivets mål.
Artikel 18 Overgangsbestemmelser 1. Standarderne i henhold til direktiv 73/23/EØF  

 eller direktiv 89/336/EØF, hvortil der er offentliggjort henvisninger  

 i De Europæiske Fællesskabers Tidende, kan bruges som grundlag  

 for en formodning om overensstemmelse med de væsentlige krav, der er  

 omhandlet i artikel 3, stk. 1, litra a) og b). De fælles  

 tekniske forskrifter i henhold til direktiv 98/13/EF, hvortil der er  

 offentliggjort henvisninger i De Europæiske Fællesskabers  

 Tidende, kan bruges som grundlag for en formodning om overensstemmelse med de  

 andre relevante væsentlige krav, der er omhandlet i artikel 3.  

 Kommissionen offentliggør en liste over henvisninger til disse  

 standarder i De Europæiske Fællesskabers Tidende umiddelbart  

 efter dette direktivs ikrafttræden.
 2. Medlemsstaterne må ikke hindre  

 markedsføring eller ibrugtagning af apparatur, som er i  

 overensstemmelse med direktiv 98/13/EF eller med gældende regler  

 på deres område, og som er blevet markedsført  

 første gang inden dette direktivs ikrafttræden eller senest to  

 år efter dette direktivs ikrafttræden.
 3. Bortset fra de væsentlige krav, der fremgår  

 af artikel 3, stk. 1, litra c), kan medlemsstaterne anmode om,  

 at de for en periode på op til 30 måneder fra datoen i  

 artikel 19, stk. 1, første punktum, og under iagttagelse af  

 traktatens bestemmelser fortsat kan kræve, at teleterminaludstyr ikke  

 må forårsage en uacceptabel forringelse af en  

 taletelefonitjeneste, der stilles til rådighed som led i  

 forsyningspligten som defineret i direktiv 98/10/EF.
Den pågældende medlemsstat informerer Kommissionen om  

 begrundelsen for anmodningen om at opretholde et sådant krav, den dato,  

 hvor kravet ikke længere er nødvendigt for den  

 pågældende tjeneste, samt de foranstaltninger der vil blive  

 truffet for at overholde denne frist.
Kommissionen tager ved behandlingen af  

 anmodningen hensyn til særlige forhold i medlemsstaten og til  

 nødvendigheden af at sikre ensartede lovgivningsmæssige rammer  

 på fællesskabsplan og meddeler medlemsstaten, om de særlige  

 forhold i denne medlemsstat efter Kommissionens opfattelse begrunder en  

 sådan opretholdelse, samt i givet fald den dato, hvortil opretholdelsen  

 er begrundet.
Artikel 19 Gennemførelsesbestemmelser 1. Medlemsstaterne vedtager og offentliggør de  

 nødvendige love og administrative bestemmelser for at efterkomme dette  

 direktiv senest den 2. april 2000. De underretter straks Kommissionen herom.  

 De anvender disse love og bestemmelser fra 3. april 2000.
Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 2. Medlemsstaterne underretter Kommissionen om de  

 vigtigste nationale retsforskrifter, som de udsteder på det  

 område, der er omfattet af dette direktiv.
Artikel 20 Ophævelse 1. Direktiv 98/13/EF ophæves fra den 8. april  

 2000.
2. Dette direktiv er ikke et særdirektiv i henhold  

 til artikel 2, stk. 2, i direktiv 89/336/EØF.
Bestemmelserne  

 i direktiv 89/336/EØF finder ikke anvendelse på apparatur, der  

 hører ind under nærværende direktivs  

 anvendelsesområde, bortset fra beskyttelseskravene i artikel 4 og  

 bilag III og proceduren for overensstemmelsesvurdering i  

 artikel 10, stk. 1 og 2, og bilag I, i direktiv  

 89/336/EØF fra den 8. april 2000.
 3. Direktiv 73/23/EØF finder ikke anvendelse  

 på apparatur, der hører ind under nærværende  

 direktivs anvendelsesområde, bortset fra målsætningerne med  

 hensyn til sikkerhedskrav i artikel 2 og bilag I og proceduren for  

 overensstemmelsesvurdering i bilag III, litra B, og bilag IV,  

 i direktiv 73/23/EØF fra den 8. april 2000.
Artikel 21 Ikrafttrædelse Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 22 Adressater Dette direktiv er rettet til medlemsstaterne.
Udfærdiget i Bruxelles, den 9. marts 1999 På Europa-Parlamentets  

 vegne På Rådets vegne J.
M.
Gil-Robles W.
Riester Formand Formand BILAG I Udstyr, der ikke er omfattet af dette direktiv, jf.  

 artikel 1, stk. 4 1.	Radioudstyr, der anvendes af radioamatører i henhold til  

 artikel 1, definition nr. 53, i Den Internationale  

 Telekommunikationsunions radioreglement, medmindre udstyret handles frit.
 Samlesæt til radioamatører samt kommercielt udstyr, der  

 er ændret af og beregnet til radioamatører, betragtes ikke som  

 udstyr, der handles frit.
 2.	Udstyr i henhold til Rådets direktiv 96/98/EF af  

 20. december 1996 om udstyr på skibe(1).
 3.	Kabler og ledninger.
 4.	Modtageradioudstyr, der er beregnet til udelukkende at skulle  

 anvendes til modtagelse af lyd- og tv-udsendelser.
 5.	Produkter, udstyr og komponenter i henhold til artikel 2 i  

 Rådets forordning (EØF) nr. 3922/91 af  

 16. december 1991 om harmonisering af tekniske krav og  

 administrative procedurer inden for civil luftfart (2).
 6.	Udstyr og systemer til regulering af lufttrafikken i henhold til  

 artikel 1 i Rådets direktiv 93/65/EØF af  

 19. juli 1993 om definition og anvendelse af kompatible tekniske  

 specifikationer for erhvervelse af udstyr og systemer til regulering af  

 lufttrafikken(3).
BILAG II Procedure for overensstemmelsesvurdering, jf.  

 artikel 10, stk. 3   

 Modul A (intern fabrikationskontrol) 1.	Dette bilag beskriver en procedure, hvorved fabrikanten eller  

 dennes befuldmægtigede inden for Fællesskabet, som varetager de  

 forpligtelser, der er fastlagt i punkt 2, sikrer og erklærer, at  

 de pågældende produkter opfylder de krav i direktivet, der  

 gælder for dem.
Fabrikanten eller dennes befuldmægtigede inden  

 for EF anbringer CE-mærkningen på hvert enkelt produkt og  

 udsteder en skriftlig overensstemmelseserklæring.
 2.	Fabrikanten udarbejder den tekniske dokumentation, der er beskrevet  

 i punkt 4, og fabrikanten eller dennes befuldmægtigede inden for  

 Fællesskabet skal kunne stille den til rådighed for de relevante  

 nationale myndigheder i enhver medlemsstat med henblik på inspektion i  

 mindst ti år efter det tidspunkt, hvor produktionen af produktet er  

 ophørt.
 3.	Er hverken fabrikanten eller dennes befuldmægtigede etableret  

 inden for Fællesskabet, har den person, som er ansvarlig for produktets  

 markedsføring i Fællesskabet, pligt til at kunne fremlægge  

 den tekniske dokumentation.
4.	Den tekniske dokumentation skal gøre det muligt at vurdere,  

 om produkterne opfylder de væsentlige krav.
Dokumentationen skal  

 omfatte konstruktion og fremstilling af produktet samt produktets funktion,  

 herunder navnlig:
en generel beskrivelse af produktet konstruktions- og produktionstegninger samt lister over komponenter,  

 delmontager, kredsløb osv.
de beskrivelser og forklaringer, der er nødvendige for  

 forståelse af ovennævnte tegninger og lister samt produktets  

 funktion en liste over, hvilke af de standarder, der henvises til i  

 artikel 5, der er anvendt helt eller delvist, samt beskrivelser og  

 forklaringer af de løsninger, der er brugt for at opfylde de  

 væsentlige krav i direktivet, hvis sådanne standarder ikke er  

 anvendt eller ikke findes resultater af konstruktionsberegninger, kontrolundersøgelser  

 mv.
 prøvningsrapporter.
 5.	Fabrikanten eller dennes befuldmægtigede opbevarer en kopi af  

 overensstemmelseserklæringen sammen med den tekniske dokumentation.
 6.	Fabrikanten træffer alle nødvendige foranstaltninger  

 til, at fremstillingsprocessen sikrer, at det fremstillede produkt er i  

 overensstemmelse med den tekniske dokumentation, som er nævnt i  

 punkt 2, og med de krav i direktivet, der vedrører det  

 pågældende produkt.
BILAG III Procedure for overensstemmelsesvurdering, jf.  

 artikel 10, stk. 4  

 (Intern fabrikationskontrol samt særlige  

 apparaturprøvninger)1) Dette bilag består af bilag II samt følgende  

 yderligere krav:
Fabrikanten skal sikre, at der for hver type apparatur gennemføres  

 alle væsentlige radioprøvningssæt.
Et bemyndiget organ,  

 som fabrikanten selv vælger, fastlægger, hvilke  

 prøvningssæt der betragtes som væsentlige, medmindre det i  

 de harmoniserede standarder er fastlagt, hvilke prøvningssæt der  

 skal gennemføres.
Det bemyndigede organ tager behørigt hensyn  

 til tidligere afgørelser, som bemyndigede organer har truffet i  

 fællesskab.
 Fabrikanten eller dennes befuldmægtigede inden for EF eller den  

 person, der er ansvarlig for markedsføringen af apparatet,  

 erklærer, at disse prøvninger er blevet gennemført, og at  

 apparaturet opfylder de væsentlige krav, og anbringer under  

 fremstillingsprocessen det bemyndigede organs identifikationsnummer på  

 apparaturet.
BILAG IV Procedure for overensstemmelsesvurdering, jf.  

 artikel 10, stk. 5  

 (Dokumentation vedrørende den tekniske konstruktion) Dette bilag består af bilag III samt følgende yderligere  

 krav:
 Den tekniske dokumentation, der er beskrevet i punkt 4 i  

 bilag II, og den overensstemmelseserklæring i forbindelse med  

 særlige radioprøvningssæt, der er omhandlet i  

 bilag III, udgør dokumentationen vedrørende den tekniske  

 konstruktion.
 Fabrikanten, dennes befuldmægtigede inden for Fællesskabet,  

 eller den person, der er ansvarlig for markedsføringen af apparaturet,  

 forelægger dokumentationen for en eller flere bemyndigede organer;  

 hvert enkelt af de bemyndigede organer underrettes om andre, som har modtaget  

 dokumentationen.
Det bemyndigede organ gennemgår dokumentationen, og hvis det  

 vurderes, at den ikke på tilfredsstillende vis godtgør, at dette  

 direktivs krav er opfyldt, kan det bemyndigede organ sende en udtalelse til  

 fabrikanten, dennes repræsentant eller den person, der er ansvarlig for  

 markedsføringen af apparaturet, og underrette de øvrige  

 bemyndigede organer, der har modtaget dokumentationen, herom.
En sådan  

 udtalelse skal afgives inden fire uger efter det bemyndigede organs  

 modtagelse af dokumentationen.
Apparaturet kan markedsføres, når  

 udtalelsen er modtaget, eller efter udløbet af de 4 uger, jf. dog  

 artikel 6, stk. 4, og artikel 9, stk. 5.
 Fabrikanten eller dennes befuldmægtigede inden for  

 Fællesskabet eller den person, der er ansvarlig for  

 markedsføringen af apparaturet, opbevarer dokumentationen i en  

 periode, der udløber mindst ti år efter det tidspunkt, hvor  

 produktionen af apparaturet er ophørt, således at den er til  

 rådighed for de relevante nationale myndigheder i enhver medlemsstat  

 med henblik på inspektion.
BILAG V Procedure for overensstemmelsesvurdering, jf.  

 artikel 10  

 Fuld kvalitetssikring 1.	Fuld kvalitetssikring er den procedure, hvorved en fabrikant, der  

 opfylder bestemmelserne i punkt 2, garanterer og erklærer, at de  

 pågældende produkter opfylder de krav i direktivet, der  

 gælder for dem.
Fabrikanten anbringer de mærker, der er omhandlet  

 i artikel 12, stk. 1, på hvert enkelt produkt og udsteder en  

 skriftlig overensstemmelseserklæring.
 2.	Fabrikanten anvender et godkendt kvalitetssystem for konstruktion,  

 fremstilling, endelig produktionskontrol og prøvning som beskrevet i  

 punkt 3 og er underlagt den i punkt 4 omhandlede kontrol.
3.	Kvalitetssystem 3.1.	Fabrikanten indsender en ansøgning om vurdering af  

 kvalitetssystemet til et bemyndiget organ.
Ansøgningen skal indeholde alle relevante oplysninger om de planlagte produkter dokumentation vedrørende kvalitetssystemet.
3.2.	Kvalitetssystemet skal sikre, at produkterne opfylder de krav i  

 direktivet, der gælder for dem.
Alle de forhold, krav og bestemmelser,  

 som fabrikanter har taget hensyn til, skal dokumenteres på systematisk  

 og overskuelig måde i en skriftlig redegørelse for  

 forholdsregler, procedurer og instruktioner.
Denne dokumentation  

 vedrørende kvalitetssystemet skal sikre, at kvalitetspolitik og  

 -procedurer, såsom kvalitetsprogrammer, -planer, -manualer og registre  

 fortolkes ens.
 Redegørelsen skal navnlig indeholde en fyldestgørende  

 beskrivelse af:
kvalitetsmålsætninger og organisationsstruktur samt  

 ledelsens ansvar og beføjelser med hensyn til konstruktions- og  

 produktionskvalitet de tekniske specifikationer, herunder de harmoniserede standarder og  

 tekniske forskrifter samt relevante prøvningsspecifikationer, der vil  

 blive anvendt, samt hvis de i artikel 5, stk. 1, omhandlede  

 standarder ikke anvendes fuldt ud, hvordan det sikres, at de  

 væsentligste krav i direktivet, der gælder for produkterne, vil  

 blive opfyldt de teknikker til konstruktionskontrol og -verifikation samt de  

 processer og systematiske foranstaltninger, der vil blive anvendt ved  

 konstruktionen af produkterne, for så vidt angår den  

 pågældende produktkategori de tilsvarende teknikker for fremstilling, kvalitetskontrol og  

 kvalitetssikring samt de fremgangsmåder og systematiske  

 foranstaltninger, der vil blive anvendt de undersøgelser og prøvninger, der skal udføres  

 før, under og efter produktionen, og den hyppighed, hvormed dette  

 sker, samt resultaterne af de prøvninger, der er udført  

 før produktionen, når det er relevant hvordan det sikres, at prøvnings- og  

 undersøgelsesfaciliteterne er i overensstemmelse med de relevante krav  

 for gennemførelse af den nødvendige prøvning kvalitetsregistreringer, herunder kontrolrapporter og  

 prøvnings- og kalibreringsdata, rapporter om personalets  

 kvalifikationer mv.
 hvordan det verificeres, at den krævede konstruktions- og  

 produktkvalitet er opnået, og at kvalitetssystemet fungerer  

 effektivt.
 3.3.	Det bemyndigede organ vurderer kvalitetssystemet for at  

 fastslå, om det opfylder kravene i punkt 3.2. Organet skal antage,  

 at disse krav er opfyldt, hvis kvalitetssystemerne anvender den relevante  

 harmoniserede standard.
 Det bemyndigede organ vurderer navnlig, om kvalitetskontrolsystemet  

 sikrer produkternes overensstemmelse med direktivets krav på baggrund  

 af den relevante dokumentation, der leveres i henhold til punkt 3.1 og  

 3.2, herunder, når det er relevant, prøvningsresultater leveret  

 af fabrikanten.
 Vurderingsholdet skal mindst omfatte ét medlem, som har  

 erfaring med at vurdere den pågældende produktteknologi.  

 Vurderingsproceduren skal omfatte et besøg på fabrikantens  

 anlæg.
Afgørelsen skal meddeles til fabrikanten.
Meddelelsen skal  

 indeholde resultaterne af undersøgelsen og den begrundede  

 vurderingsafgørelse.
 3.4.	Fabrikanten forpligter sig til at opfylde sine forpligtelser i  

 henhold til kvalitetssystemet, således som det er godkendt, og til at  

 vedligeholde det, således at det forbliver hensigtsmæssigt og  

 effektivt.
 Fabrikanten eller dennes befuldmægtigede underretter det  

 bemyndigede organ, som har godkendt kvalitetssystemet, om enhver  

 påtænkt ændring af dette.
 Det bemyndigede organ vurderer de foreslåede ændringer og  

 afgør, om det ændrede kvalitetssystem stadig opfylder de i  

 punkt 3.2 omhandlede krav, eller om en fornyet vurdering er  

 nødvendig.
 Det bemyndigede organ meddeler fabrikanten afgørelsen.  

 Meddelelsen skal indeholde resultaterne af undersøgelsen og den  

 begrundede vurderingsafgørelse.
4.	EF-kontrol på det bemyndigede organs ansvar 4.1.	Formålet med EF-kontrollen er at sikre, at fabrikanten fuldt  

 ud opfylder sine forpligtelser i henhold til det godkendte  

 kvalitetssystem.
4.2.	Fabrikanten skal give det bemyndigede organ adgang til at  

 kontrollere konstruktions-, produktions-, kontrol- og prøvnings- samt  

 oplagringsfaciliteterne og skal give det alle nødvendige oplysninger,  

 herunder dokumentation vedrørende kvalitetssystemet kvalitetsregistreringer i henhold til konstruktionsdelen i  

 kvalitetssystemet, såsom resultater af analyser, beregninger,  

 prøvninger mv.
 kvalitetsregistreringer i henhold til produktionsdelen i  

 kvalitetssystemet, såsom kontrolrapporter samt prøvnings- og  

 kalibreringsdata, rapporter om personalets kvalifikationer mv.
 4.3.	Det bemyndigede organ skal gennemføre kontrolbesøg  

 med rimelige mellemrum for at sikre, at fabrikanten vedligeholder og anvender  

 kvalitetssystemet, og udarbejde en kontrolrapport til fabrikanten.
4.4.	Det bemyndigede organ kan desuden aflægge uanmeldte  

 besøg hos fabrikanten.
Under disse besøg kan det bemyndigede  

 organ om nødvendigt foretage eller få foretaget  

 prøvninger for at kontrollere, om kvalitetssystemet fungerer  

 tilfredsstillende.
Det udsteder en besøgsrapport og i givet fald en  

 prøvningsrapport til fabrikanten.
 5.	Fabrikanten skal i et tidsrum på mindst ti år fra datoen  

 for ophøret af fremstillingen af produktet kunne forelægge de  

 nationale myndigheder:
den i punkt 3.1, andet led, omhandlede dokumentation de i punkt 3.4, andet afsnit, omhandlede meddelelser om  

 ændringer de i sidste afsnit i punkt 3.4 og i punkt 4.3 og 4.4 omhandlede  

 afgørelser og rapporter fra det bemyndigede organ.
 6.	Hvert af de bemyndigede organer stiller relevante oplysninger om  

 udstedte eller tilbagekaldte godkendelser af kvalitetssystemer, herunder  

 henvisninger til de(t) pågældende produkt(er), til rådighed  

 for de øvrige bemyndigede organer.
BILAG VI Minimumskriterier, som medlemsstaterne skal lægge  

 til grund ved udpegelse af bemyndigede organer i henhold til artikel 11,  

 stk. 1 1.	Det bemyndigede organ, dets leder og det personale, som skal  

 udføre de opgaver, som det bemyndigede organ har fået  

 pålagt at gennemføre, må hverken være  

 konstruktør, fabrikant, leverandør eller være  

 beskæftiget med montage af radio- eller teleterminaludstyr eller  

 være netoperatør eller tjenesteudbyder eller nogen af disse  

 personers befuldmægtigede.
De skal være uafhængige og  

 må hverken deltage direkte i konstruktion, fabrikation, salg eller  

 vedligeholdelse af radio- eller teleterminaludstyr eller repræsentere  

 de parter, der er beskæftiget med disse aktiviteter.
Dette udelukker  

 ikke, at der kan udveksles tekniske oplysninger mellem fabrikant og det  

 bemyndigede organ.
 2.	Det bemyndigede organ og dets personale skal udføre de  

 opgaver, som det bemyndigede organ har fået pålagt at  

 gennemføre, med faglig integritet og teknisk kompetence på  

 højeste plan og må ikke kunne påvirkes af nogen form for  

 pression og incitamenter, navnlig af finansiel art, som kan få  

 indflydelse på deres bedømmelse eller kontrolresultater,  

 især fra personer eller grupper af personer, der har interesse i disse  

 resultater.
 3.	Det bemyndigede organ skal råde over det personale og besidde  

 de faciliteter, som er nødvendige, for at det på  

 fyldestgørende måde kan udføre det tekniske og  

 administrative arbejde i forbindelse med de opgaver, det er udpeget til at  

 udføre.
 4.	Det personale, som skal udføre kontrol, skal have:
en god teknisk og faglig uddannelse tilstrækkeligt kendskab til de krav, der stilles til de  

 prøvninger eller kontrolbesøg, der udføres, og en  

 tilstrækkelig praktisk erfaring med sådanne prøvninger og  

 kontrolbesøg den nødvendige færdighed i at udarbejde attester,  

 journaler og rapporter, som gengiver kontrolresultaterne.
 5.	Det skal sikres, at kontrolpersonalet er uafhængigt.  

 Aflønningen af den enkelte ansatte må hverken være  

 afhængig af antallet af prøvninger eller kontrolbesøg  

 eller af disse prøvningers eller kontrolbesøgs resultater.
 6.	Det bemyndigede organ skal tegne en ansvarsforsikring, medmindre det  

 privatretlige ansvar dækkes af staten i henhold til nationale  

 retsregler, eller medmindre medlemsstaten selv er direkte ansvarlig.
 7.	Det bemyndigede organs personale er bundet af tavshedspligt om alt,  

 hvad det får kendskab til under udøvelsen af sin virksomhed  

 (undtagen over for de kompetente administrative myndigheder i den  

 medlemsstat, hvor det udøver sin virksomhed) i henhold til dette  

 direktiv eller enhver national retsforskrift udstedt til gennemførelse  

 heraf.
BILAG VII Mærkning til anbringelse på udstyr, jf.  

 artikel 12, stk. 1 1.	CE-overensstemmelsesmærkningen består af bogstaverne CE  

 i følgende udformning:
 Hvis CE-mærkningen formindskes eller forstørres, skal  

 modellens størrelsesforhold, som vist ovenfor, overholdes.
 2.	CE-mærkningens højde skal være mindst 5 mm,  

 medmindre dette ikke er muligt på grund af apparaturets karakter.
3.	CE-mærkningen skal anbringes på produktet eller på  

 dettes dataskilt.
CE-mærkningen skal desuden anbringes på  

 emballagen, hvis der er en sådan, og på de ledsagende  

 dokumenter.
 4.	CE-mærkningen skal anbringes synligt samt være let  

 læselig og uudslettelig.
 5.	Udformningen af identifikationen af udstyrsklassen fastlægges  

 af Kommissionen efter proceduren i artikel 14.
 Den skal, når det er relevant, omfatte et element, der oplyser  

 brugeren om, at apparaturet benytter radiofrekvensbånd, hvis anvendelse  

 ikke er blevet harmoniseret i hele Fællesskabet.
 Den skal have samme højde som bogstaverne »CE«.
Fælles erklæring fra Europa-Parlamentet,  

 Rådet og Kommissionen »Europa-Parlamentet, Rådet og Kommissionen anerkender betydningen af  

 kravet vedrørende forebyggelse af skade paa nettet eller dets  

 funktion, der forårsager en uacceptabel forringelse af tjenesten, under  

 særlig hensyntagen til nødvendigheden af at beskytte  

 forbrugernes interesser.
 De bemærker derfor, at Kommissionen vil foretage en løbende  

 vurdering af situationen med henblik på at konstatere, hvorvidt en  

 sådan risiko optræder hyppigt, og, i bekræftende fald,  

 finde en hensigtsmæssig løsning under anvendelse af  

 udvalgsproceduren efter artikel 15.
 En sådan løsning vil i givet fald bestå i, at det i  

 artikel 3, stk. 3, litra b), omhandlede væsentlige krav  

 systematisk finder anvendelse.
Europa-Parlamentet, Rådet og Kommissionen erklærer endvidere,  

 at anvendelsen af den ovenfor beskrevne procedure ikke berører de i  

 artikel 7, stk. 5, omhandlede muligheder eller udviklingen af frivillige  

 certificerings- og mærkningsordninger med henblik på at forebygge  

 forringelse af tjenesten eller beskadigelse af nettet.« ()EFT C 248 af 14.8.1997, s.  4.
 (2)EFT C  73 af  9.3.1998, s. 10.
 (3)Europa-Parlamentets udtalelse af 29.1.1998 (EFT C 56 af 23.2.1998, s.  

 27), Rådets fælles holdning af 8.6.1998 (EFT C 227 af 20.7.1998,  

 s. 37) og Europa-Parlamentets afgørelse af 6.10.1998 (EFT C 328 af  

 26.10.1998, s. 32). Rådets afgørelse af 25. januar 1999 og  

 Europa-Parlamentets afgørelse af 10. februar 1999.
 (4)EFT L  74 af 12. 3.1998, s. 1.
 (5)EFT L 367 af 31.12.1994, s. 1.
 (6)EFT L 101 af  1.4.1998, s. 24.
 (7)EFT L 77 af 26.3.1973, s. 29. Direktivet er senest  

 ændret ved direktiv 93/68/EØF (EFT L 220 af 30.8.1993,  

 s. 1).
 (1)EFT L 139 af 23.5.1989, s. 19. Direktivet er senest  

 ændret ved direktiv 93/68/EØF.
 (1)EFT L 131 af 27.5.1988, s. 73. Direktivet er  

 ændret ved direktiv 94/46/EF (EFT L 268 af 19.10.1994,  

 s. 15).
 (2)EFT L 204 af 21.7.1998, s. 37. Direktivet er ændret ved  

 direktiv 98/48/EF (EFT L 217 af 5.8.1998, s. 18).
 (1)EFT L 210 af  7.8.1985, s. 29.
 (2)EFT L 220 af 30.8.1993, s. 23.
 (3)EFT C 102 af 4.4.1996, s.1.
 (1)EFT L 169 af 12.7.1993, s. 1.
 (2)EFT L 189 af 20.7.1990, s. 17. Direktivet er senest  

 ændret ved direktiv 93/68/EF (EFT L 220 af 30.8.1993,  

 s. 1).
 (3)EFT L 152 af  6.7.1972, s. 15. Direktivet er senest  

 ændret ved Kommissionens direktiv 95/54/EF (EFT L 266 af  

 8.11.1995, s. 1).
 (4)EFT L 225 af 10.8.1992, s. 72. Direktivet er  

 ændret ved tiltrædelsesakten af 1994.
 ()EFT L  46 af 17. 2.1997, s. 25.
 (2)EFT L 373 af 31.12.1991, s.  4. Forordningen er  

 ændret ved Kommissionens forordning nr. (EF) 2176/96  

 (EFT L 291 af 14.11.1996, s. 15).
 (3)EFT L 187 af 29. 7.1993, s. 52. Direktivet er senest  

 ændret ved Kommissionens direktiv 97/15/EF (EFT L 95 af  

 10.4.1997, s. 16).
 ()Bilag baseret på modul A med de for sektoren specifikke  

 supplerende krav.
Bilag 2 RÅDETS DIREKTIV 89/336/EØF  

 af 3. maj 1989  

 om indbyrdes tilnærmelse af medlemsstaternes lovgivning om magnetisk  

 kompatibilitet RÅDET FOR DE EUROPÆISKE FÆLLESSKABER HAR - under henvisning til Traktaten om Oprettelse af Det Europæiske  

 Økonomiske Fællesskab, særlig artikel 100A, under henvisning til forslag fra Kommissionen(1), i samarbejde med Europa-Parlamentet(2), under henvisning til udtalelse fra Det Økonomiske og Sociale  

 Udvalg(3), og ud fra følgende betragtninger:
Det er vigtigt, at der vedtages foranstaltninger med henblik på  

 gradvist at etablere det indre marked i løbet af en periode, der  

 udløber den 31. december 1992; det indre marked omfatter et  

 område uden indre grænser, inden for hvilket der er fri  

 bevægelighed for varer, personer, tjenesteydelser og kapital; det påhviler medlemsstaterne at sørge for, at  

 radiokommunikation samt mekanismer, apparater og systemer, hvis funktion kan  

 vanskeliggøres af elektromagnetiske forstyrrelser fremkaldt af  

 elektriske og elektroniske apparater, er tilstrækkelig beskyttet mod  

 problemer forårsaget af disse forstyrrelser; det påhviler ligeledes medlemsstaterne at sørge for, at  

 eldistributionsnettene og udstyr, som forsynes med elektricitet fra disse  

 net, er beskyttet mod eventuelle elektromagnetiske forstyrrelser; Rådets direktiv 86/361/EØF af 24. juli 1986 om første  

 fase af den gensidige anerkendelse af typegodkendelser af  

 teleterminaludstyr(4) omhandler navnlig de signaler, dette udstyr  

 udsender under normal funktion, og beskyttelse af de offentlige  

 telekommunikationsnet mod beskadigelse; tilbage står derfor at  

 sørge for en tilstrækkelig beskyttelse af disse net, herunder de  

 apparater, der er tilsluttet dem, mod forbigående forstyrrelser  

 fremkaldt af utilsigtede signaler, som disse apparater vil kunne udsende; der foreligger i en række medlemsstater ufravigelige bestemmelser,  

 som navnlig vedrører dels tilladelige niveauer for elektromagnetiske  

 forstyrrelser, som disse apparater kan tænkes at fremkalde, dels  

 apparaternes grad af immunitet over for sådanne signaler; disse  

 ufravigelige bestemmelser medfører ikke nødvendigvis  

 forskellige beskyttelsesniveauer i medlemsstaterne, men på grund af  

 deres uensartethed udgør de hindringer for samhandelen i  

 Fællesskabet; de nationale bestemmelser vedrørende denne beskyttelse, bør  

 harmoniseres for at garantere den frie bevægelighed for elektriske og  

 elektroniske apparater, uden at medlemsstaternes nuværende,  

 velbegrundede beskyttelsesniveauer sænkes; uanset reglen om fri bevægelighed for varer, som er en af  

 Fællesskabets grundregler, bør hindringer for den frie  

 bevægelighed inden for Fællesskabet, som skyldes  

 uoverensstemmelser mellem de enkelte landes retsregler om produkternes  

 markedsføring, ifølge gældende fællesskabsret  

 godkendes, for så vidt de kan betragtes som nødvendige for at  

 opfylde ufravigelige krav; harmoniseringen af lovgivningen bør derfor  

 i det foreliggende tilfælde begrænses til de forskrifter, som er  

 nødvendige for at opfylde beskyttelseskravene med hensyn til  

 elektromagnetisk kompatibilitet; disse krav bør erstatte de nationale  

 forskrifter på området; i dette direktiv opstilles derfor kun beskyttelseskravene med hensyn til  

 elektromagnetisk kompatibilitet; for at lette bevisførelsen for  

 overensstemmelse med disse krav er det vigtigt, at elektromagnetisk  

 kompatibilitet er omfattet af harmoniserede europæiske standarder, hvis  

 overholdelse sikrer produkterne en forhåndsformodning om, at de er i  

 overensstemmelse med beskyttelseskravene; sådanne harmoniserede  

 europæiske standarder udarbejdes af private organer og bør  

 bevare deres ikke-bindende status; i dette øjemed anerkendes Den  

 Europæiske Komité for Elektroteknisk Standardisering (CENELEC)  

 som organ med kompetence til på dette direktivs område at vedtage  

 harmoniserede standarder i overensstemmelse med de generelle retningslinjer  

 for samarbejdet mellem Kommissionen, Den Europæiske Komité for  

 Standardisering (CEN) og CENELEC, som blev underskrevet den 13. november  

 1984; i dette direktiv forstås der ved en harmoniseret standard en  

 teknisk specifikation (europæisk standard eller  

 harmoniseringsdokument), som er vedtaget af CENELEC efter henstilling fra  

 Kommissionen i overensstemmelse med Rådets direktiv 83/189/EØF  

 af 28. marts 1983 om en informationsprocedure med hensyn til tekniske  

 standarder og forskrifter(1), senest ændret ved direktiv  

 88/182/EØF(2), og ovennævnte generelle  

 retningslinjer; indtil harmoniserede standarder i dette direktivs forstand er vedtaget,  

 bør den frie bevægelighed for varer lettes ved som en  

 overgangsforanstaltning at gennemføre accept på  

 fællesskabsplan af apparater, som er i overensstemmelse med nationale  

 standarder, udvalgt efter en fællesskabsprocedure til kontrol af, at  

 disse nationale standarder opfylder beskyttelseskravene i dette direktiv; EF-overensstemmelseserklæring for apparatet udgør en  

 formodning om apparatets overensstemmelse med dette direktiv; denne  

 erklæring bør være udformet så enkelt som  

 muligt; for at opnå en effektiv beskyttelse på området  

 elektromagnetisk kompatibilitet bør overholdelsen af dette direktivs  

 bestemmelser imidlertid, for så vidt angår de apparater, der er  

 omfattet af direktiv 86/361/EØF, attesteres ved  

 overensstemmelsesmærker eller -certifikater, der udstedes af organer,  

 som medlemsstaterne har anmeldt; for at lette den gensidige anerkendelse af  

 de mærker og certifikater, der udstedes af disse organer, bør  

 kriterierne for, hvorledes de udpeges, harmoniseres; alligevel kan det ske, at apparater forårsager gener for  

 radiokommunikationen og telekommunikationsnettene; der bør derfor  

 indføres en procedure med henblik på at afbøde denne  

 risiko; dette direktiv gælder for de apparater og det materiel, der er  

 omfattet af direktiv 76/889/EØF(3) og  

 76/890/EØF(4) om tilnærmelse af medlemsstaternes  

 lovgivning om dels radiostøj, forårsaget af elektriske  

 husholdningsapparater, transportabelt værktøj og lignende  

 apparater, dels radiostøjdæmpning af armaturer med starter for  

 lysstofrør; de nævnte direktiver bør derfor ophæves  

 - UDSTEDT FØLGENDE DIREKTIV:
Artikel 1 I dette direktiv forstås ved:
1)	»apparater«: alle elektriske og elektroniske apparater samt  

 udstyr og anlæg, der indeholder elektriske og/eller elektroniske  

 komponenter 2)	»elektromagnetisk forstyrrelse«: elektromagnetisk  

 fænomen, der kan forstyrre en mekanismes, et apparats eller et systems  

 funktion.
En elektromagnetisk forstyrrelse kan være elektromagnetisk  

 støj, et uønsket signal eller en ændring i selve  

 udbredelsesmediet 3)	»immunitet«: en mekanismes, et apparats eller et systems evne  

 til at fungere uden forringelse af kvaliteten, når der optræder  

 en elektromagnetisk forstyrrelse 4)	»elektromagnetisk kompatibilitet«: en mekanismes, et apparats  

 eller et systems evne til at fungere tilfredsstillende i sit  

 elektromagnetiske miljø uden at frembringe elektromagnetiske  

 forstyrrelser, der er uantagelige for nogen del af dette miljø 5)	»kompetent organ«: organ, som opfylder kriterierne i bilag  

 II, og som er anerkendt som et sådant 6)	»EF-typeattest«: dokument, hvorved et organ, der er anmeldt i  

 henhold til artikel 10, stk. 6, attesterer, at den undersøgte  

 apparattype opfylder de relevante bestemmelser i dette direktiv.
Artikel 2 1. Dette direktiv finder anvendelse på apparater,  

 der kan tænkes at fremkalde elektromagnetiske forstyrrelser, eller hvis  

 funktion kan tænkes at blive påvirket af sådanne  

 forstyrrelser.
 Direktivet fastsætter beskyttelseskrav og bestemmelser om  

 kontrolforanstaltninger i denne forbindelse.
 Dersom beskyttelseskrav i dette direktiv for visse apparaters vedkommende  

 harmoniseres ved særdirektiver, finder dette direktiv ikke anvendelse,  

 eller det ophører med at finde anvendelse for disse apparater og  

 beskyttelseskrav, så snart disse særdirektiver træder i  

 kraft.
 Radioudstyr, der anvendes af radioamatører ifølge definition  

 nr. 53 i artikel 1 i radioreglementet, der indgår i Den Internationale  

 Telekommunikationskonvention, er ikke omfattet af dette direktivs  

 anvendelsesområde, medmindre udstyret findes i handelen.
Artikel 3 Medlemsstaterne træffer passende foranstaltninger til at sikre, at  

 de i artikel 2 omhandlede apparater kun kan markedsføres eller tages i  

 brug, hvis de opfylder de krav, der er fastsat i dette direktiv, er korrekt  

 installerede og vedligeholdt og anvendt i overensstemmelse med deres  

 formål.
Artikel 4 De i artikel 2 omhandlede apparater skal være konstrueret på  

 en sådan måde, at a)	de ikke frembringer kraftigere elektromagnetiske forstyrrelser, end  

 at radio- og telekommunikationsapparater samt andre apparater kan fungere i  

 overensstemmelse med deres formål b)	apparaterne har tilstrækkelig iboende immunitet over for  

 elektromagnetiske forstyrrelser, så de kan fungere i overensstemmelse  

 med deres formål.
 De vigtigste beskyttelseskrav findes i bilag III.
Artikel 5 Medlemsstaterne kan ikke af grunde, der vedrører elektromagnetisk  

 kompatibilitet, modsætte sig, at apparater som omhandlet i dette  

 direktiv, der opfylder dettes bestemmelser, markedsføres og tages i  

 brug på deres område.
Artikel 6 1. Forskrifterne i dette direktiv er ikke til hinder for  

 anvendelse i en medlemsstat af følgende særlige  

 foranstaltninger:
a)	foranstaltninger vedrørende ibrugtagningen og brugen af  

 apparatet, der træffes med henblik på en særlig lokalitet  

 for at afhjælpe et eksisterende eller forventet problem  

 vedrørende elektromagnetisk kompatibilitet b)	foranstaltninger vedrørende installeringen af apparatet, der  

 træffes for at beskytte offentlige telekommunikationsnet eller modtage-  

 eller sendestationer, der anvendes af sikkerhedsgrunde.
 2. Medlemsstaterne underretter Kommissionen og de  

 øvrige medlemsstater om de særlige foranstaltninger, der  

 træffes i medfør af stk. 1, jf. dog direktiv  

 83/189/EØF.
 3. Særlige foranstaltninger, der anerkendes som  

 værende berettigede, offentliggøres af Kommissionen i De  

 Europæiske Fællesskabers Tidende på behørig  

 måde.
Artikel 7 1. Medlemsstaterne formoder, at apparaterne opfylder de i  

 artikel 4 omhandlede beskyttelseskrav, når de er i overensstemmelse  

 med:
a)	de relevante nationale standarder til gennemførelse af de  

 harmoniserede standarder, hvis referencer er blevet offentliggjort i De  

 Europæiske Fællesskabers Tidende.
Medlemsstaterne  

 offentliggør referencerne for disse nationale standarder b)	eller de i stk. 2 omhandlede relevante nationale standarder,  

 for så vidt der på de områder, disse standarder omfatter,  

 ikke findes harmoniserede standarder.
 2. Medlemsstaterne meddeler Kommissionen ordlyden af deres  

 i stk. 1, litra b), omhandlede nationale standarder, som efter deres  

 opfattelse opfylder de beskyttelseskrav, der er omtalt i artikel 4.  

 Kommissionen videresender straks disse tekster til de andre medlemsstater.  

 Efter fremgangsmåden i artikel 8, stk. 2, meddeler den  

 medlemsstaterne de af de nævnte standarder, der giver anledning til  

 formodning om overensstemmelse med de i artikel 4 omtalte  

 beskyttelseskrav.
Medlemsstaterne offentliggør referencerne for disse  

 standarder.
Kommissionen offentliggør dem endvidere i De  

 Europæiske Fællesskabers Tidende.
 3. Medlemsstaterne anerkender, at apparater, for hvilke  

 fabrikanten ikke eller kun delvis har anvendt de i stk. 1 omhandlede  

 standarder, eller for hvilke der ikke findes standarder, formodes at  

 være i overensstemmelse med beskyttelseskravene i artikel 4, når  

 deres overensstemmelse med disse krav attesteres på den i artikel 10,  

 stk. 2, omhandlede måde.
Artikel 8 1. Skønner en medlemsstat eller Kommissionen, at de  

 i artikel 7, stk. 1, litra a) omhandlede harmoniserede standarder ikke  

 fuldt ud opfylder kravene i artikel 4, forelægger medlemsstaten eller  

 Kommissionen spørgsmålet for det stående udvalg, der er  

 oprettet ved direktiv 83/189/EØF, i det følgende benævnt  

 »udvalget«, og anfører sine bevæggrunde herfor.
Udvalget afgiver  

 straks udtalelse.
På baggrund af udvalgets udtalelse meddeler Kommissionen snarest  

 muligt medlemsstaterne, om de pågældende standarder helt eller  

 delvis skal udgå af de i artikel 7, stk. 1, litra a), nævnte  

 publikationer. 2. Efter at have modtaget den i artikel 7, stk. 2,  

 nævnte meddelelse, hører Kommissionen udvalget.
På  

 baggrund af dettes udtalelse meddeler Kommissionen snarest muligt  

 medlemsstaterne, om den pågældende nationale standard skal give  

 anledning til formodning om overensstemmelse, og i bekræftede fald, om  

 dens referencer skal offentliggøres i de enkelte lande.
 Skønner Kommissionen eller en medlemsstat, at en national standard  

 ikke længere opfylder de nødvendige betingelser for at blive  

 betragtet som værende i overensstemmelse med beskyttelseskravene i  

 artikel 4, hører Kommissionen udvalget, som straks afgiver udtalelse.  

 På baggrund af dettes udtalelse meddeler Kommissionen snarest muligt  

 medlemsstaterne, om den pågældende standard stadig giver  

 anledning til formodning om overensstemmelse, og i benægtende fald om  

 den helt eller delvist skal udgå af de i artikel 7, stk. 2,  

 omhandlede publikationer.
Artikel 9 1. Konstaterer en medlemsstat, at et apparat, der er  

 ledsaget af en af de i artikel 10 fastlagte former for attestering, ikke  

 opfylder de i artikel 4 omhandlede beskyttelseskrav, træffer den alle  

 fornødne foranstaltninger for at trække det  

 pågældende apparat tilbage fra markedet, forbyde  

 markedsføring af det eller begrænse dets frie  

 bevægelighed.
 Medlemsstaten underretter omgående Kommissionen om denne  

 foranstaltning og anfører begrundelsen for sin afgørelse,  

 herunder om den manglende overensstemmelse skyldes:
a)	manglende opfyldelse af kravene i artikel 4, hvis apparatet ikke  

 svarer til de i artikel 7, stk. 1, nævnte standarder b)	forkert anvendelse af de i artikel 7, stk. 1, nævnte  

 standarder c)	en mangel i selve de i artikel 7, stk. 1, nævnte  

 standarder.
 2. Kommissionen hører snarest muligt de berørte parter.  

 Konstaterer den efter denne høring, at foranstaltningen er berettiget,  

 underretter den omgående den initiativtagende medlemsstat samt de  

 øvrige medlemsstater.
 Er den i stk. 1 nævnte afgørelse begrundet i en mangel i  

 standarderne, og agter den medlemsstat, der har truffet de  

 pågældende foranstaltninger, at opretholde disse,  

 forelægger Kommissionen, efter at have hørt parterne, sagen for  

 udvalget inden to måneder og iværksætter  

 fremgangsmåden i artikel 8.
 3. Hvis et apparat, der ikke opfylder kravene, er ledsaget af en af de i  

 artikel 10 nævnte former for attestering, træffer den  

 pågældende medlemsstat passende foranstaltninger mod den, den har  

 foretaget attesteringen, og underretter Kommissionen og de øvrige  

 medlemsstater herom.
 4. Kommissionen sørger for, at medlemsstaterne holdes underrettet  

 om denne procedures forløb og resultater.
Artikel 10 1. For så vidt angår apparater, for hvilke  

 fabrikanten har anvendt de i artikel 7, stk. 1, omhandlede standarder,  

 attesteres apparaternes overensstemmelse med bestemmelserne i dette direktiv  

 ved en EF-overensstemmelseserklæring, der udstedes af fabrikanten eller  

 dennes befuldmægtigede, der er etableret i Fællesskabet.
Denne  

 erklæring skal stilles til rådighed for den kompetente myndighed,  

 i en periode på ti år efter at markedsføringen af  

 apparaterne er påbegyndt.
 Endvidere anbringer fabrikanten eller dennes befuldmægtigede, der er  

 etableret i Fællesskabet, EF-overensstemmelsesmærket på  

 apparatet eller, hvis dette ikke er muligt, på emballagen,  

 brugsanvisningen eller garantibeviset.
 Hvis hverken fabrikanten eller dennes befuldmægtigede er etableret i  

 Fællesskabet, påhviler ovennævnte pligt til at stille  

 EF-overensstemmelseserklæringen til rådighed enhver person, som  

 markedsfører apparatet i Fællesskabet.
 Bestemmelserne vedrørende EF-erklæringen og EF-mærket  

 findes i bilag I.
2. For så vidt angår apparater, for hvilke  

 fabrikanten ikke eller kun delvis har anvendt de i artikel 7, stk. 1,  

 omhandlede standarder, eller såfremt der ikke findes nogen standarder,  

 skal fabrikanten eller dennes befuldmægtigede, der er etableret i  

 Fællesskabet, så snart markedsføringen påbegyndes,  

 stille et teknisk konstruktionsdossier til rådighed for de kompetente  

 myndigheder.
Dette dossier skal indeholde en beskrivelse af apparatet og af  

 de foranstaltninger, der er truffet for at sikre apparatets overensstemmelse  

 med de i artikel 4 omhandlede beskyttelseskrav, og skal omfatte en teknisk  

 rapport eller et certifikat fra et kompetent organ.
 Dette dossier skal stilles til rådighed for de kompetente  

 myndigheder, i en periode på ti år efter at  

 markedsføringen af apparaterne er påbegyndt.
 Hvis hverken fabrikanten eller dennes befuldmægtigede er etableret i  

 Fællesskabet, påhviler denne pligt til at stille et teknisk  

 dossier til rådighed enhver person, som markedsfører apparatet i  

 Fællesskabet.
 Apparatets overensstemmelse med det, der er beskrevet i det tekniske  

 dossier, attesteres efter fremgangsmåden i stk. 1.
 Medlemsstaterne formoder, at disse apparater er i overensstemmelse med de  

 i artikel 4 omhandlede beskyttelseskrav, jf. dog bestemmelserne i  

 nærværende stykke. 3. For så vidt de i artikel 7,  

 stk. 1, omhandlede standarder endnu ikke findes, kan de  

 pågældende apparater med forbehold af stk. 2 i  

 nærværende artikel i en overgangsperiode indtil senest den 31.  

 december 1992 fortsat være underlagt de nationale ordninger, der er  

 gældende på datoen for dette direktivs vedtagelse, forudsat at  

 disse ordninger er forenelige med Traktatens bestemmelser.
 4. Overensstemmelse med dette direktiv attesteres for  

 så vidt angår apparater, der er omhandlet i artikel 2,  

 stk. 2, i direktiv 86/361/EØF, ifølge fremgangsmåden  

 i stk. 1, efter at fabrikanten eller dennes befuldmægtigede, der  

 er etableret i Fællesskabet, for disse apparater har fået meddelt  

 EF-typeattest, der udstedes af et af de anmeldte organer, der er nævnt  

 i stk. 6 i nærværende artikel.
 5. For apparater, der er bygget til udsendelse af  

 radiomeddelelser, som defineret i Den Internationale Telekommunikationsunions  

 konvention, attesteres overensstemmelse med dette direktiv ifølge  

 fremgangsmåden i stk. 1, efter at fabrikanten eller dennes  

 befuldmægtigede, der er etableret i Fællesskabet, for disse  

 apparater har fået meddelt EF-typeattest, der udstedes af et af de  

 anmeldte organer, der er nævnt i stk. 6.
 Denne bestemmelse finder ikke anvendelse på ovennævnte  

 apparater, når de udelukkende er bygget og bestemt til  

 radioamatørbrug som anført i artikel 2, stk. 3.
 6. Hver medlemsstat giver Kommissionen og de andre  

 medlemsstater meddelelse om, hvilke myndigheder der er de kompetente som  

 omhandlet i denne artikel, og om, hvilke organer der skal udstede de  

 EF-typeattester, der er omhandlet i stk. 4 og 5. Kommissionen  

 offentliggør til orientering i De Europæiske  

 Fællesskabers Tidende en liste over disse myndigheder og organer og  

 sørger for, at den ajourføres.
 Det præciseres i meddelelsen, om disse organer er kompetente i  

 forbindelse med alle de apparater, der er omfattet af dette direktiv, eller  

 om deres ansvar er begrænset til visse særlige områder.
 Medlemsstaterne anvender kriterierne i bilag II ved vurderingen af de  

 organer, der skal anmeldes.
 De organer, der opfylder de i de pågældende harmoniserede  

 standarder fastsatte vurderingskriterier, formodes at opfylde  

 ovennævnte kriterier.
En medlemsstat, som har anmeldt et organ, skal trække sin  

 godkendelse tilbage, hvis den konstaterer, at dette organ ikke længere  

 opfylder kriterierne i bilag II.
Den underretter straks Kommissionen og de  

 øvrige medlemsstater herom.
Artikel 11 Direktiv 76/889/EØF og direktiv 76/890/EØF ophæves fra  

 den 1. januar 1992.
Artikel 12 1. Medlemsstaterne vedtager og offentliggør inden  

 den 1. juli 1991 de nødvendige love og administrative bestemmelser for  

 at efterkomme dette direktiv.
De underretter Kommissionen herom.
 De anvender disse bestemmelser fra den 1. januar 1992.
 2. Medlemsstaterne meddeler Kommissionen teksten til de  

 nationale retsforskrifter, som de udsteder på det område, der er  

 omfattet af dette direktiv.
Artikel 13 Dette direktiv er rettet til medlemsstaterne.
 Udfærdiget i Bruxelles, den 3. maj 1989.
På Rådets vegne P.
SOLBES Formand BILAG I 1.	EF-overensstemmelseserklæring EF-overensstemmelseserklæringen skal omfatte følgende  

 elementer:
en beskrivelse af de(t) pågældende apparat(er) en henvisning til de specifikationer, i forhold til hvilke  

 overensstemmelsen er erklæret, og evt. til de nationale  

 foranstaltninger, der er truffet for at sikre, at apparaterne er i  

 overensstemmelse med direktivets bestemmelser en angivelse af den underskriver, der har fået fuldmagt til at  

 forpligte fabrikanten eller dennes befuldmægtigede evt. en henvisning til den EF-typeattest, som er udstedt af et  

 anmeldt organ.
2.	EF-overensstemmelsesmærke EF-overensstemmelsesmærket består af nedenstående  

 EF-sigel og det år, hvor mærket er påsat.
 Dette mærke skal i givet fald suppleres med  

 kendingsmærket for det anmeldte organ, der har udstedt  

 EF-typeattesten.
 Hvis apparater er omfattet af andre direktiver, hvori der  

 kræves et EF-overensstemmelsesmærke, angiver anvendelsen af  

 EF-mærket også overensstemmelse med de pågældende  

 krav i disse andre direktiver.
BILAG II Kriterier for vurdering af de organer, der skal  

 anmeldes De organer, som medlemsstaterne udpeger, skal opfylde følgende  

 mindstekrav:
1)	de skal råde over det nødvendige personale og  

 apparatur 2)	personalet skal have teknisk kompetence og faglig og personlig  

 integritet 3)	lederne og teknikerne skal med hensyn til de i direktivet omhandlede  

 afprøvninger, rapporter, attester og  

 overvågningsforanstaltninger være uafhængige af alle  

 kredse, grupper og personer, der direkte eller indirekte har interesser  

 på det pågældende produktområde 4)	personalet har tavshedspligt 5)	der skal tegnes en ansvarsforsikring, medmindre staten på  

 grundlag af national ret påtager sig erstatningsansvaret.
 Medlemsstaternes kompetente myndigheder kontrollerer jævnligt, at  

 kravene i punkt 1 og 2 er opfyldt.
BILAG III Illustrerende liste over de vigtigste  

 beskyttelseskrav Maksimumsniveauet for elektromagnetiske forstyrrelser, der frembringes af  

 apparater, må ikke være højere, end at det ikke generer  

 anvendelsen af navnlig følgende apparater:
a)	private radio- og tv-modtagere b)	industrielt udstyr c)	mobilradioudstyr d)	kommercielt mobilradio- og mobiltelefonudstyr e)	medicinske og videnskabelige apparater f)	informationsteknologisk udstyr g)	husholdningsapparater og elektronisk husholdningsudstyr h)	radioapparater i fly og på skibe i)	elektronisk undervisningsudstyr j)	telekommunikationsnet og -apparater k)	radio- og tv-sendere l)	lamper og lysstofrør.
 Apparaterne, og navnlig de i litra a) til l) nævnte, skal være  

 konstrueret på en sådan måde, at de har en passende  

 elektromagnetisk immunitet i et normalt miljø for elektromagnetisk  

 kompatibilitet dér, hvor det er meningen, at apparaterne skal bruges,  

 således at de kan bruges uden gener under hensyn til de  

 forstyrrelsesniveauer, der frembringes af apparater, som opfylder de i  

 artikel 7 fastsatte standarder.
 Apparatet ledsages af en anvisning, som skal indeholde de  

 nødvendige oplysninger for brug af apparatet i overensstemmelse med  

 dets formål.
(1) EFT nr.
C 322 af 2. 12. 1987, s. 4.
(2) EFT nr.
C 262 af 10. 10. 1988, s. 82.
EFT nr.
C 69 af 20. 3. 1989, s. 72.
(3) EFT nr.
C 134 af 24. 5. 1988, s. 2.
(4) EFT nr.
L 217 af 5. 8. 1986, s. 21.
(1) EFT nr.
L 109 af 26. 4. 1983, s. 8.
(2) EFT nr.
L 81 af 26. 3. 1988, s. 75.
(3) EFT nr.
L 336 af 4. 12. 1976, s. 1.
(4) EFT nr.
L 336 af 4. 12. 1976, s. 22.
 1)   Loven  

 indeholder bestemmelser, der gennemfører dele af Europa-Parlamentets  

 og Rådets direktiv 99/5/EF af 9. marts 1999 om radio- og  

 teleterminaludstyr samt gensidig anerkendelse af udstyrets overensstemmelse  

 (EF-Tidende 1999 L 91, s. 10), samt Rådets direktiv  89/336/EØF  

 af 3. maj 1989 om indbyrdes tilnærmelse af medlemsstaternes lovgivning  

 om elektromagnetisk kompatibilitet (EF-Tidende 1989 L 139, s. 19) med senere  

 ændringer.
