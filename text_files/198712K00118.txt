Nr LSF 118 Forslag til Lov om arbejdsmarkedsbidrag Fremsat af skatteministeren (Fogh Rasmussen) den 18. december 1987 Vedtaget ved tredjebehandling den 18. december 1987 § 1. Der betales et bidrag til statskassen af erhvervsmæssig virksomhed og anden økonomisk virksomhed, der består i levering af ydelser mod vederlag.
I.
Bidragspligtens omfang § 2. Bidragspligten omfatter fremstilling og levering af:
1) Varer og ydelser, hvis afsætning er afgiftspligtig efter merværdiafgiftsloven.
2) Ydelser, hvis afsætning er undtaget fra afgiftspligten efter merværdiafgiftslovens § 2, stk. 3, jf. dog nedenfor stk. 2.
 Stk. 2. Bidragspligten efter stk. 1, nr. 2, omfatter ikke:
 1) Social forsorg og bistand.
 2) Amatørsport.
 3) Udlejning og bortforpagtning af fast ejendom.
4) Forfatter- og komponistvirksomhed samt anden kunstnerisk virksomhed.
5) Persontransport, når transporten sker direkte til eller fra udlandet.
II.
Registreringspligtige virksomheder § 3. Virksomheder, der er bidragspligtige, skal anmeldes til registrering hos toldvæsenet, jf. dog stk. 2. Dette gælder også udenlandske virksomheder, jf. § 5, stk. 2.
Stk. 2. Offentlige virksomheder skal kun registreres i det omfang, de er bidragspligtige efter § 2, stk. 1, nr. 1.
Stk. 3. Skatteministeren kan bestemme, at offentlige virksomheder, der ikke er omfattet af registreringspligten efter stk. 2, skal registreres.
Stk. 4. Organisationer, foreninger, fonde m.v., der leverer ydelser nævnt i § 2, stk. 1, nr. 2, skal kun anmeldes til registrering, hvis de beskæftiger lønnet arbejdskraft.
§ 4. Virksomheder, der ikke skal svare afgift efter merværdiafgiftslovens § 4, stk. 1, og virksomheder med et bidragsgrundlag efter §§ 7-9, der ikke overstiger 3.000 kr.
 årligt, skal ikke registreres.
Stk. 2. Skatteministeren kan bestemme, at andre grupper af virksomheder omfattet af registreringspligten efter § 3 ikke skal betale bidrag.
Stk. 3. Skatteministeren kan bestemme, at følgende virksomheder omfattet af registreringspligten efter § 3 kan fritages for at betale bidrag:
 1) Religiøse samfund.
 2) Virksomheder, som overvejende finansieres af offentlige midler.
3) Virksomheder, der afholder arrangementer, og hvis overskud fuldt ud anvendes til velgørende eller på anden måde almennyttige formål.
§ 5. Toldvæsenet udsteder et bevis til virksomheder, der er registreret efter § 3.
Stk. 2. Såfremt en virksomhed ikke har filial eller lignende her i landet, skal den registreres ved en person, der er bosiddende her i landet, eller ved en virksomhed, der har forretningssted her i landet.
Stk. 3. Anmeldelse til registrering skal ske senest 8 dage, før virksomheden påbegyndes. Ændringer i en virksomheds ejerforhold, ansvarlig ledelse eller beliggenhed skal anmeldes senest 8 dage efter, at ændringen er sket.
Stk. 4. Skatteministeren kan fastsætte nærmere regler om fællesregistrering af flere virksomheder og om delregistrering af virksomheder, der har samme ejer.
III.
Bidragssats og bidragsgrundlag § 6. Bidraget udgør 2,5 pct. af bidragsgrundlaget.
Stk. 2. For personligt ejede virksomheder med et bidragsgrundlag på mellem 0 og 500.000 kr. årligt ydes et årligt fradrag i bidraget på 3.000 kr., såfremt virksomheden ikke har ansatte.
Såfremt virksomheden har mindre end 2 fuldtidsbeskæftigede ansatte, reduceres fradraget med et beløb svarende til 1.500 multipliceret med antallet af fuldtidsbeskæftigede ansatte i virksomheden.
Stk. 3. Fradraget efter stk. 2 kan ikke overstige virksomhedens bidrag.
Stk. 4. Skatteministeren fastsætter de nærmere regler for fradragets fordeling på opgørelsesperioderne.
§ 7. For virksomheder, der kun er bidragspligtige efter § 2, stk. 1, nr. 1, er bidragsgrundlaget værdien af virksomhedens salg m.v.
 med fradrag af værdien af virksomhedens indkøb m.v.
Stk. 2. Som salg m.v. efter loven anses den omsætning, hvoraf der betales merværdiafgift, jf. merværdiafgiftslovens §§ 11-13, jf.
dog stk. 3. Værdien af salget m.v. skal opgøres efter §§ 7-10 i merværdiafgiftsloven.
Stk. 3. Virksomheder, der udgiver eller importerer aviser, skal til salget medregne værdien af salget m.v. af disse.
Stk. 4. Som indkøb m.v. efter loven anses anskaffelse af varer og ydelser, hvoraf merværdiafgiften er faktureret til virksomheden af dens leverandører og medregnet til den indgående afgift efter merværdiafgiftslovens §§ 15 og 16.
§ 8. For virksomheder, der kun er bidragspligtige efter § 2, stk. 1, nr. 2, beregnes bidragsgrundlaget på en af følgende måder:
1) Som værdien af salget m.v. med fradrag af værdien af indkøbet m.v., der er medgået ved dette salg, jf. § 7, stk. 4, eller 2) som virksomhedens samlede lønsum med tillæg af 90 pct.
Stk. 2. Virksomheder nævnt i bilaget til loven skal anvende reglen i stk. 1, nr. 2. Andre virksomheder skal anvende reglen i stk. 1, nr. 1.
Stk. 3. Skatteministeren kan fastsætte nærmere regler om administrationen af bestemmelserne.
 § 9. For virksomheder, der er bidragspligtige både efter § 2, stk.
1, nr. 1 og nr. 2, beregnes bidragsgrundlaget på en af følgende måder:
1) Som bidragsgrundlaget efter § 7 med et tillæg beregnet efter § 8, stk. 1, nr. 1, eller 2) som virksomhedens samlede lønsum med tillæg af 90 pct.
Stk. 2. Virksomheder nævnt i bilaget til loven skal anvende reglen i stk. 1, nr. 2. Andre virksomheder skal anvende reglen i stk. 1, nr. 1.
IV.
Opgørelse af bidraget § 10. Opgørelsesperioden er kvartalet, jf. dog § 11.
Stk. 2. Skatteministeren kan fastsætte nærmere regler om periodisering af bidraget for virksomheder, der efter merværdiafgiftsloven anvender en kortere afgiftsperiode end kvartalet.
Stk. 3. Registrerede virksomheder skal senest 1 måned og 20 dage efter udløbet af hver opgørelsesperiode til toldvæsenet indsende en angivelse med de oplysninger, der er nødvendige for at beregne bidraget.
Skatteministeren kan fastsætte regler om angivelsens udformning.
Angivelsen skal være underskrevet af virksomhedens ansvarlige ledelse.
Stk. 4. Bidrag for en periode forfalder til betaling en måned efter opgørelsesperiodens udløb og skal indbetales senest 20 dage derefter, jf. dog stk. 5.
Stk. 5. Er sidste rettidige indbetalingsdag en lørdag, søndag eller helligdag, udskydes fristen til førstkommende hverdag.
§ 11. For virksomheder nævnt i merværdiafgiftslovens § 25, stk. 1, fastsættes perioden for opgørelse af bidrag i overensstemmelse med merværdiafgiftslovens § 28, stk. 2.
Stk. 2. Disse virksomheder skal senest den 20. i den tredje kalendermåned efter udløbet af hver opgørelsesperiode til toldvæsenet indsende en angivelse med de oplysninger, der er nødvendige for at beregne bidraget.
Skatteministeren kan fastsætte regler om angivelsens udformning.
Angivelsen skal være underskrevet af virksomhedens ansvarlige ledelse.
Stk. 3. Bidraget for en periode forfalder til betaling den 1. i den sjette kalendermåned efter opgørelsesperiodens udløb.
Beløbet skal indbetales senest 20 dage derefter. § 10, stk. 5, finder tilsvarende anvendelse.
§ 12. Foreligger angivelsen for en opgørelsesperiode ikke rettidigt, forhøjes bidraget for den pågældende periode med 1 pct., dog mindst med 500 kr. og højst med 1.100 kr.
Bidraget for en opgørelsesperiode forhøjes dog ikke, hvis virksomhedens afgiftstilsvar for den samme periode er forhøjet efter merværdiafgiftslovens § 21, stk. 1.
 Stk. 2. Toldvæsenet kan fritage for forhøjelse af bidrag efter stk.
 1, når særlige omstændigheder taler for det.
§ 13. Har toldvæsenet efter udløbet af fristen i § 10, stk. 3, eller § 11, stk. 2, ikke modtaget virksomhedens angivelse, kan toldvæsenet foretage en foreløbig fastsættelse af bidraget til et skønsmæssigt beløb.
Stk. 2. Skatteministeren kan fastsætte regler om gebyr for en foreløbig fastsættelse efter stk. 1.
§ 14. Skatteministeren kan fastsætte de nærmere regler om angivelse og indbetaling af bidraget.
§ 15. For virksomheder, der kun drives i kort tid, kan toldvæsenet fastsætte, at opgørelsesperioden er det tidsrum, i hvilket virksomheden drives.
Toldvæsenet kan endvidere for sådanne virksomheder forkorte fristerne for indsendelse af angivelse og indbetaling af bidrag.
§ 16. Såfremt en virksomhed gentagne gange ikke har indbetalt bidraget rettidigt, kan toldvæsenet forkorte perioden for opgørelse af bidraget samt fristen for angivelse og indbetaling af bidraget.
Det samme gælder:
1) d) 1) Virksomheder, der har forkortet afregningsperiode efter merværdiafgiftslovens § 22 a, stk. 2.
 2) Såfremt virksomheden eller dens indehaver:
a)ved udlæg er fundet ude af stand til at betale sin gæld, b)har standset sine betalinger, c)er under frivillig akkord eller likvidation, d)er under konkursbehandling eller e)der er åbnet forhandling om tvangsakkord.
3) Såfremt virksomhedsindehaverens dødsbo behandles efter skiftelovens kapitel III.
§ 17. Overstiger værdien af virksomhedens køb m.v. i en opgørelsesperiode værdien af salget m.v. opgjort efter reglerne i §§ 7-9, udbetales en bidragsgodtgørelse på 2,5 pct. af forskellen til virksomheden.
Stk. 2. Godtgørelsen udbetales senest 3 uger fra dagen for sidste rettidige indgivelse af angivelsen.
Dette gælder dog kun, hvis angivelsen er indgivet rettidigt.
Stk. 3. Kan toldvæsenet på grund af virksomhedens forhold ikke kontrollere bidragsgrundlaget for den pågældende opgørelsesperiode, afbrydes udbetalingsfristen, indtil virksomhedens forhold ikke længere hindrer kontrol.
§ 18. Skatteministeren kan fastsætte regler om godtgørelse af bidrag til udenlandske virksomheder, der ikke er omfattet af registreringspligten efter denne lov.
§ 19. Konstateres det, at en virksomhed har afgivet urigtig angivelse efter § 10, stk. 3, eller § 11, stk. 2, således at virksomheden har betalt for lidt i bidrag eller fået udbetalt for meget i godtgørelse efter § 17, stk. 1, afkræver toldvæsenet virksomheden det skyldige beløb til betaling senest 14 dage efter påkrav.
Stk. 2. Kan størrelsen af det bidrag, som virksomheden skal betale, ikke opgøres på grundlag af virksomhedens regnskaber, kan toldvæsenet foretage en skønsmæssig ansættelse af bidragsgrundlaget.
Stk. 3. Skatteministeren kan fastsætte regler om gebyr for erindringsskrivelser vedrørende betaling af bidrag m.v.
§ 20. For betaling af bidrag efter denne lov hæfter den, der som ejer, forpagter eller lignende driver virksomheden for egen regning.
Er flere virksomheder fællesregistreret, jf. § 5, stk.
4, hæfter de pågældende ejere solidarisk for betaling af bidraget.
Er en udenlandsk virksomhed registreret ved en repræsentant, der er bosat her i landet, jf. § 5, stk. 2, hæfter denne og virksomheden solidarisk.
§ 21. Betales bidraget ikke rettidigt, skal der betales 1,3 pct. i månedlig rente for hver påbegyndt måned fra den 1. i den måned, i hvilken beløbet skal betales af virksomheden.
V.
Kontrolbestemmelser § 22. Toldvæsenet kan foretage eftersyn i virksomheder, der omfattes af loven, og det kan efterse virksomhedernes varebeholdninger, forretningsbøger, øvrige regnskabsmateriale samt korrespondance m.v.
Stk. 2. Virksomhedernes indehavere og ansatte skal være toldvæsenet behjælpelig ved eftersyn nævnt i stk. 1.
Stk. 3. Materialet nævnt i stk. 1 skal efter anmodning udleveres eller indsendes til toldvæsenet.
Stk. 4. Leverandører til registreringspligtige virksomheder skal på begæring give toldvæsenet oplysning om deres leverancer af varer og ydelser til disse virksomheder.
Stk. 5. Virksomheder skal på begæring give toldvæsenet oplysning om deres indkøb af varer og ydelser til virksomheden.
Stk. 6. Virksomheder, der modtager midler til forvaltning eller erhvervsmæssigt udlåner penge, skal på begæring oplyse om deres økonomiske mellemværende med navngivne registreringspligtige virksomheder.
Stk. 7. Toldvæsenet kan gennemse kontrakter m.v. hos virksomheder nævnt i stk. 6.
§ 23. Offentlige myndigheder skal på begæring meddele toldvæsenet enhver oplysning til brug ved kontrollen med bidragets betaling eller udbetaling af bidragsgodtgørelse.
Stk. 2. Politiet yder toldvæsenet bistand efter regler, der fastsættes efter forhandling mellem skatteministeren og justitsministeren.
Stk. 3. Skatteministeren kan fastsætte regler om, at skattemyndighederne giver toldvæsenet oplysning om forhold af betydning for kontrollen med opkrævede bidrag, som de under den skattemæssige kontrol bliver opmærksom på.
Stk. 4. Skatteministeren kan pålægge skattemyndighederne i forbindelse med den skattemæssige kontrol at indhente oplysninger af betydning for kontrollen med opkrævede bidrag.
Virksomhederne skal efter anmodning give skattemyndighederne sådanne oplysninger.
VI.
Klagebestemmelser § 24. Skatteministeren kan fastsætte regler om adgang til at klage over afgørelser efter denne lov.
Stk. 2. Ministeren kan bestemme, at afgørelser, der er truffet af Direktoratet for Toldvæsenet, ikke kan indbringes for højere administrativ myndighed, jf. dog § 25.
Stk. 3. Ministeren kan på eget initiativ tage en afgørelse, der er truffet af toldvæsenet, op til nærmere undersøgelse og afgørelse.
§ 25. Det nævn, der er nedsat efter merværdiafgiftslovens § 37, har den endelige administrative afgørelse af:
 1) Spørgsmål om bidragspligtens omfang.
 2) Spørgsmål om bidragsgrundlaget.
 3) Klager over skønsmæssige ansættelser efter § 19, stk. 2.
Anmodning om indbringelse for nævnet skal være fremsat over for toldvæsenet senest 4 uger efter, at virksomheden er gjort bekendt med ansættelsen.
VII.
Straffebestemmelser § 26. Med bøde straffes den, der forsætligt eller groft uagtsomt:
1) Afgiver urigtige eller vildledende oplysninger eller fortier oplysninger til brug for kontrollen med opkrævede bidrag eller kontrollen med godtgørelse efter § 17.
2) Overtræder § 3, stk. 1, § 5, stk. 2 eller 3, § 10, stk. 3, § 11, stk. 2, § 22, stk. 2-6, § 23, stk. 4, 2. pkt., eller § 30, stk. 2.
Stk. 2. I forskrifter, der udstedes i medfør af loven, kan der fastsættes straf af bøde for den, der forsætligt eller groft uagtsomt overtræder bestemmelser i forskrifterne.
Stk. 3. Den, der begår en af de nævnte overtrædelser med forsæt til at unddrage statskassen bidrag eller til uberettiget at opnå godtgørelse efter § 17, straffes med bøde, hæfte eller fængsel indtil 2 år.
Stk. 4. For overtrædelser, der begås af et aktieselskab, anpartsselskab, andelsselskab eller lignende, kan der pålægges selskabet som sådant bødeansvar.
Er overtrædelsen begået af en kommune eller et kommunalt fællesskab, jf. § 60 i lov om kommunernes styrelse, kan der pålægges kommunen eller det kommunale fællesskab bødeansvar.
§ 27. Skønnes en overtrædelse ikke at ville medføre højere straf end bøde, kan skatteministeren eller den, han bemyndiger dertil, tilkendegive den pågældende, at sagen kan afgøres uden retslig forfølgning, såfremt den pågældende erkender sig skyldig i overtrædelsen og erklærer sig rede til inden for en nærmere angivet frist, der efter anmodning kan forlænges, at betale en i tilkendegivelsen angivet bøde.
Stk. 2. Med hensyn til tilkendegivelsen nævnt i stk. 1 finder bestemmelserne i retsplejeloven om indhold af anklageskrift i politisager anvendelse.
Stk. 3. Betales bøden i rette tid, eller bliver den efter vedtagelsen inddrevet eller afsonet, bortfalder videre forfølgning.
Stk. 4. Når sager om overtrædelser nævnt i § 26 indbringes for domstolene, behandles de som politisager.
Retsmidlerne i retsplejelovens kapitel 73 kan anvendes i samme omfang som i statsadvokatsager.
VIII.
Andre bestemmelser § 28. Færøerne og Grønland sidestilles med udlandet med hensyn til bestemmelserne i denne lov.
§ 29. Skatteministeren kan fastsætte nærmere regler til gennemførelse af loven, herunder regnskabsbestemmelser, og foreskrive kontrolforanstaltninger.
IX.
Ikrafttrædelses- og overgangsbestemmelser § 30. Loven træder i kraft den 1. januar 1988.
Stk. 2. Registreringspligtige virksomheder skal anmeldes til registrering hos toldvæsenet senest den 1. marts 1988.
Stk. 3. For virksomheder omfattet af § 11 har loven virkning for perioder for opgørelse af bidrag, der begynder den 1. januar 1988 eller senere.
 § 31. Loven gælder ikke for Færøerne og Grønland.
Bilag Virksomheder, for hvilke bidragsgrundlaget skal opgøres som virksomhedens samlede lønsum med tillæg af 90 pct., jf. § 8, stk.
 1, nr. 2.
 1. Forsikringsvirksomhed.
2. Banker og sparekasser samt anden kredit- og finansieringsvirksomhed.
3. Lotterier, Tipstjenesten og lign.
Til disse virksomheders bidragsgrundlag medregnes også lotterikollektioner og indleveringssteder for tips m.v. for så vidt angår virksomheden med lodsedler, tips m.v.
 4. Turistkontorers oplysnings- og informationsvirksomhed.
5. Organisationer, fonde, foreninger, herunder almennyttige boligselskaber, loger m.v.
 Oprindeligt fremsat forslag.
§ 1. Der betales et bidrag til statskassen af erhvervsmæssig virksomhed og anden økonomisk virksomhed, der består i levering af ydelser mod vederlag.
I.
Bidragspligtens omfang § 2. Bidragspligten omfatter fremstilling og levering af:
1) Varer og ydelser, hvis afsætning er afgiftspligtig efter merværdiafgiftsloven.
2) Ydelser, hvis afsætning er undtaget fra afgiftspligten efter merværdiafgiftslovens § 2, stk. 3, jf. dog nedenfor stk. 2.
 Stk. 2. Bidragspligten efter stk. 1, nr. 2, omfatter ikke:
 1) Social forsorg og bistand.
 2) Amatørsport.
 3) Udlejning og bortforpagtning af fast ejendom.
4) Forfatter- og komponistvirksomhed samt anden kunstnerisk virksomhed.
5) Persontransport, når transporten sker direkte til eller fra udlandet.
II.
Registreringspligtige virksomheder § 3. Virksomheder, der er bidragspligtige, skal anmeldes til registrering hos toldvæsenet, jf. dog stk. 2. Dette gælder også udenlandske virksomheder, jf. § 5, stk. 2.
Stk. 2. Offentlige virksomheder skal kun registreres i det omfang, de er bidragspligtige efter § 2, stk. 1, nr. 1.
Stk. 3. Skatteministeren kan bestemme, at offentlige virksomheder, der ikke er omfattet af registreringspligten efter stk. 2, skal registreres.
Stk. 4. Organisationer, foreninger, fonde m.v., der leverer ydelser nævnt i § 2, stk. 1, nr. 2, skal kun anmeldes til registrering, hvis de beskæftiger lønnet arbejdskraft.
§ 4. Virksomheder med et bidragsgrundlag efter §§ 7-9, der ikke overstiger 200.000 kr. årligt, er ikke registreringspligtige.
Stk. 2. Skatteministeren kan bestemme, at andre grupper af virksomheder omfattet af registreringspligten efter § 3 ikke skal betale bidrag.
Stk. 3. Skatteministeren kan bestemme, at følgende virksomheder omfattet af registreringspligten efter § 3 kan fritages for at betale bidrag:
 1) Religiøse samfund.
 2) Virksomheder, som overvejende finansieres af offentlige midler.
3) Virksomheder, der afholder arrangementer, og hvis overskud fuldt ud anvendes til velgørende eller på anden måde almennyttige formål.
§ 5. Toldvæsenet udsteder et bevis til virksomheder, der er registreret efter § 3.
Stk. 2. Såfremt en virksomhed ikke har filial eller lignende her i landet, skal den registreres ved en person, der er bosiddende her i landet, eller ved en virksomhed, der har forretningssted her i landet.
Stk. 3. Anmeldelse til registrering skal ske senest 8 dage, før virksomheden påbegyndes. Ændringer i en virksomheds ejerforhold, ansvarlig ledelse eller beliggenhed skal anmeldes senest 8 dage efter, at ændringen er sket.
Stk. 4. Skatteministeren kan fastsætte nærmere regler om fællesregistrering af flere virksomheder og om delregistrering af virksomheder, der har samme ejer.
III.
Bidragssats og bidragsgrundlag § 6. Bidraget udgør 2,5 pct. af bidragsgrundlaget.
§ 7. For virksomheder, der kun er bidragspligtige efter § 2, stk. 1, nr. 1, er bidragsgrundlaget værdien af virksomhedens salg m.v.
 med fradrag af værdien af virksomhedens indkøb m.v.
Stk. 2. Som salg m.v. efter loven anses den omsætning, hvoraf der betales merværdiafgift, jf. merværdiafgiftslovens §§ 11-13, jf.
dog stk. 3. Værdien af salget m.v. skal opgøres efter §§ 7-10 i merværdiafgiftsloven.
Stk. 3. Virksomheder, der udgiver aviser, skal til salget medregne værdien af salget m.v. af disse.
Stk. 4. Som indkøb m.v. efter loven anses anskaffelse af varer og ydelser, hvoraf merværdiafgiften er faktureret til virksomheden af dens leverandører og medregnet til den indgående afgift efter merværdiafgiftslovens §§ 15 og 16.
§ 8. For virksomheder, der kun er bidragspligtige efter § 2, stk. 1, nr. 2, beregnes bidragsgrundlaget på een af følgende måder:
1) Som værdien af salget m.v. med fradrag af værdien af indkøbet m.v., der er medgået ved dette salg, jf. § 7, stk. 4, eller 2) som virksomhedens samlede lønsum med tillæg af 80 pct.
Stk. 2. Virksomheder nævnt i bilaget til loven skal anvende reglen i stk. 1, nr. 2. Andre virksomheder skal anvende reglen i stk. 1, nr. 1.
Stk. 3. Skatteministeren kan fastsætte nærmere regler om administrationen af bestemmelserne.
 § 9. For virksomheder, der er bidragspligtige både efter § 2, stk.
1, nr. 1 og nr. 2, beregnes bidragsgrundlaget på een af følgende måder:
1) Som bidragsgrundlaget efter § 7 med et tillæg beregnet efter § 8, stk. 1, nr. 1, eller 2) som virksomhedens samlede lønsum med tillæg af 80 pct.
Stk. 2. Virksomheder nævnt i bilaget til loven skal anvende reglen i stk. 1, nr. 2. Andre virksomheder skal anvende reglen i stk. 1, nr. 1.
IV.
Opgørelse af bidraget § 10. Perioden for opgørelse af bidrag er kvartalet, jf. dog § 11.
Stk. 2. Skatteministeren kan fastsætte nærmere regler om periodisering af bidraget for virksomheder, der efter merværdiafgiftsloven anvender en kortere afgiftsperiode end kvartalet.
Stk. 3. Senest 1 måned og 20 dage efter opgørelsesperiodens udløb skal virksomheder nævnt i §§ 8 og 9 til toldvæsenet angive bidragsgrundlaget efter § 8 eller § 9, stk. 1, nr. 2, eller tillægget efter § 9, stk. 1, nr. 1.
Stk. 4. Senest 2 måneder og 20 dage efter opgørelsesperiodens udløb tilsender toldvæsenet virksomheden en beregning af bidragets størrelse.
Stk. 5. Bidraget forfalder til betaling den 1. i den fjerde måned efter opgørelsesperiodens udløb med sidste rettidige indbetalingsdag den 15. i samme måned, jf. dog stk. 6.
Stk. 6. Er sidste rettidige indbetalingsdag en lørdag, søndag eller helligdag, udskydes fristen til førstkommende hverdag.
§ 11. For virksomheder nævnt i merværdiafgiftslovens § 25, stk. 1, fastsættes perioden for opgørelse af bidrag i overensstemmelse med merværdiafgiftslovens § 28, stk. 2.
Stk. 2. Senest 3 måneder og 20 dage efter opgørelsesperiodens udløb tilsender toldvæsenet virksomheden en beregning af bidragets størrelse.
Stk. 3. Bidraget forfalder til betaling den 1. i den femte måned efter opgørelsesperiodens udløb med sidste rettidige indbetalingsdag den 15. i samme måned. § 10, stk. 6, finder anvendelse.
§ 12. Foreligger angivelsen for en opgørelsesperiode ikke rettidigt, forhøjes bidraget for den pågældende periode med 1 pct., dog mindst med 500 kr. og højst med 1.100 kr.
 Stk. 2. Toldvæsenet kan fritage for forhøjelse af bidrag efter stk.
 1, når særlige omstændigheder taler for det.
§ 13. Har toldvæsenet efter udløbet af fristen i § 10, stk. 3, ikke modtaget virksomhedens angivelse, kan toldvæsenet foretage en foreløbig fastsættelse af bidraget til et skønsmæssigt beløb.
Det samme gælder for bidragsgrundlaget efter § 7, når toldvæsenet har foretaget en foreløbig fastsættelse efter merværdiafgiftslovens § 21, stk. 3.
Stk. 2. Skatteministeren kan fastsætte regler om gebyr for en foreløbig fastsættelse efter stk. 1.
§ 14. Skatteministeren kan fastsætte de nærmere regler om angivelse og indbetaling af bidraget.
§ 15. For virksomheder, der kun drives i kort tid, kan toldvæsenet fastsætte, at opgørelsesperioden er det tidsrum, i hvilket virksomheden drives.
Toldvæsenet kan endvidere for sådanne virksomheder forkorte fristerne for indsendelse af angivelse og indbetaling af bidrag.
§ 16. Såfremt en virksomhed gentagne gange ikke har indbetalt bidraget rettidigt, kan toldvæsenet forkorte perioden for opgørelse af bidraget samt fristen for angivelse og indbetaling af bidraget.
Det samme gælder:
1) d) 1) Virksomheder, der har forkortet afregningsperiode efter merværdiafgiftslovens § 22 a, stk. 2.
 2) Såfremt virksomheden eller dens indehaver:
a)ved udlæg er fundet ude af stand til at betale sin gæld, b)har standset sine betalinger, c)er under frivillig akkord eller likvidation, d)er under konkursbehandling, eller e)der er åbnet forhandling om tvangsakkord.
3) Såfremt virksomhedsindehaverens dødsbo behandles efter skiftelovens kapitel III.
§ 17. Overstiger værdien af virksomhedens køb m.v. i en opgørelsesperiode værdien af salget m.v. opgjort efter reglerne i §§ 7-9, udbetales en bidragsgodtgørelse på 2,5 pct. af forskellen til virksomheden.
Stk. 2. For virksomheder, som har kvartalet som opgørelsesperiode, udbetales godtgørelsen den 15. i den fjerde måned efter opgørelsesperiodens udløb, jf. dog stk. 4. § 10, stk. 6, finder tilsvarende anvendelse Stk. 3. For virksomheder, som har halvåret som opgørelsesperiode, udbetales godtgørelsen den 15. i den femte måned efter opgørelsesperiodens udløb, jf. dog stk. 4. § 10, stk. 6, finder tilsvarende anvendelse.
Stk. 4. Kan toldvæsenet på grund af virksomhedens forhold ikke kontrollere bidragsgrundlaget for den pågældende opgørelsesperiode, afbrydes udbetalingsfristen, indtil virksomhedens forhold ikke længere hindrer kontrol.
§ 18. Skatteministeren kan fastsætte regler om godtgørelse af bidrag til udenlandske virksomheder, der ikke er omfattet af registreringspligten efter denne lov.
§ 19. Konstateres det, at en virksomhed har afgivet urigtig angivelse efter § 10, stk. 3, eller efter merværdiafgiftslovens § 20, stk. 1, eller § 28, stk. 1, således at virksomheden har betalt for lidt i bidrag eller fået udbetalt for meget i godtgørelse efter § 17, stk. 1, afkræver toldvæsenet virksomheden det skyldige beløb til betaling senest 14 dage efter påkrav.
Dette gælder også, når det efter § 13 foreløbigt fastsatte bidrag har været for lavt.
Stk. 2. Kan størrelsen af det bidrag, som virksomheden skal betale, ikke opgøres på grundlag af virksomhedens regnskaber, kan toldvæsenet foretage en skønsmæssig ansættelse af bidragsgrundlaget.
Stk. 3. Skatteministeren kan fastsætte regler om gebyr for erindringsskrivelser vedrørende betaling af bidrag m.v.
§ 20. For betaling af bidrag efter denne lov hæfter den, der som ejer, forpagter eller lignende driver virksomheden for egen regning.
Er flere virksomheder fællesregistreret, jf. § 5, stk.
4, hæfter de pågældende ejere solidarisk for betaling af bidraget.
Er en udenlandsk virksomhed registreret ved en repræsentant, der er bosat her i landet, jf. § 5, stk. 2, hæfter denne og virksomheden solidarisk.
§ 21. Betales bidraget ikke rettidigt, skal der betales 1,3 pct. i månedlig rente for hver påbegyndt måned fra den 1. i den måned, i hvilken beløbet skal betales af virksomheden.
V.
Kontrolbestemmelser § 22. Toldvæsenet kan foretage eftersyn i virksomheder, der omfattes af loven, og det kan efterse virksomhedernes varebeholdninger, forretningsbøger, øvrige regnskabsmateriale samt korrespondance m.v.
Stk. 2. Virksomhedernes indehavere og ansatte skal være toldvæsenet behjælpelig ved eftersyn nævnt i stk. 1.
Stk. 3. Materialet nævnt i stk. 1 skal efter anmodning udleveres eller indsendes til toldvæsenet.
Stk. 4. Leverandører til registreringspligtige virksomheder skal på begæring give toldvæsenet oplysning om deres leverancer af varer og ydelser til disse virksomheder.
Stk. 5. Virksomheder skal på begæring give toldvæsenet oplysning om deres indkøb af varer og ydelser til virksomheden.
Stk. 6. Virksomheder, der modtager midler til forvaltning eller erhvervsmæssigt udlåner penge, skal på begæring oplyse om deres økonomiske mellemværende med navngivne registreringspligtige virksomheder.
Stk. 7. Toldvæsenet kan gennemse kontrakter m.v. hos virksomheder nævnt i stk. 6.
§ 23. Offentlige myndigheder skal på begæring meddele toldvæsenet enhver oplysning til brug ved kontrollen med bidragets betaling eller udbetaling af bidragsgodtgørelse.
Stk. 2. Politiet yder toldvæsenet bistand efter regler, der fastsættes efter forhandling mellem skatteministeren og justitsministeren.
Stk. 3. Skatteministeren kan fastsætte regler om, at skattemyndighederne giver toldvæsenet oplysning om forhold af betydning for kontrollen med opkrævede bidrag, som de under den skattemæssige kontrol bliver opmærksom på.
Stk. 4. Skatteministeren kan pålægge skattemyndighederne i forbindelse med den skattemæssige kontrol at indhente oplysninger af betydning for kontrollen med opkrævede bidrag.
Virksomhederne skal efter anmodning give skattemyndighederne sådanne oplysninger.
VI.
Klagebestemmelser § 24. Skatteministeren kan fastsætte regler om adgang til at klage over afgørelser efter denne lov.
Stk. 2. Ministeren kan bestemme, at afgørelser, der er truffet af Direktoratet for Toldvæsenet, ikke kan indbringes for højere administrativ myndighed, jf. dog § 25.
Stk. 3. Ministeren kan på eget initiativ tage en afgørelse, der er truffet af toldvæsenet, op til nærmere undersøgelse og afgørelse.
§ 25. Det nævn, der er nedsat efter merværdiafgiftslovens § 37, har den endelige administrative afgørelse af:
 1) Spørgsmål om bidragspligtens omfang.
 2) Spørgsmål om bidragsgrundlaget.
 3) Klager over skønsmæssige ansættelser efter § 19, stk. 2.
Anmodning om indbringelse for nævnet skal være fremsat over for toldvæsenet senest 4 uger efter, at virksomheden er gjort bekendt med ansættelsen.
VII.
Straffebestemmelser § 26. Med bøde straffes den, der forsætligt eller groft uagtsomt:
1) Afgiver urigtige eller vildledende oplysninger eller fortier oplysninger til brug for kontrollen med opkrævede bidrag eller kontrollen med godtgørelse efter § 17.
2) Overtræder § 3, stk. 1, § 5, stk. 2 eller 3, § 10, stk. 3, § 22, stk. 2-6, § 23, stk. 4, 2. pkt., eller § 30, stk. 2.
Stk. 2. I forskrifter, der udstedes i medfør af loven, kan der fastsættes straf af bøde for den, der forsætligt eller groft uagtsomt overtræder bestemmelser i forskrifterne.
Stk. 3. Den, der begår en af de nævnte overtrædelser med forsæt til at unddrage statskassen bidrag eller til uberettiget at opnå godtgørelse efter § 17, straffes med bøde, hæfte eller fængsel indtil 2 år.
Stk. 4. For overtrædelser, der begås af et aktieselskab, anpartsselskab, andelsselskab eller lignende, kan der pålægges selskabet som sådant bødeansvar.
Er overtrædelsen begået af en kommune eller et kommunalt fællesskab, jf. § 60 i lov om kommunernes styrelse, kan der pålægges kommunen eller det kommunale fællesskab bødeansvar.
§ 27. Skønnes en overtrædelse ikke at ville medføre højere straf end bøde, kan skatteministeren eller den, han bemyndiger dertil, tilkendegive den pågældende, at sagen kan afgøres uden retslig forfølgning, såfremt den pågældende erkender sig skyldig i overtrædelsen og erklærer sig rede til inden for en nærmere angivet frist, der efter anmodning kan forlænges, at betale en i tilkendegivelsen angivet bøde.
Stk. 2. Med hensyn til tilkendegivelsen nævnt i stk. 1 finder bestemmelserne i retsplejeloven om indhold af anklageskrift i politisager anvendelse.
Stk. 3. Betales bøden i rette tid, eller bliver den efter vedtagelsen inddrevet eller afsonet, bortfalder videre forfølgning.
Stk. 4. Når sager om overtrædelser nævnt i § 26 indbringes for domstolene, behandles de som politisager.
Retsmidlerne i retsplejelovens kapitel 73 kan anvendes i samme omfang som i statsadvokatsager.
VIII.
Andre bestemmelser § 28. Færøerne og Grønland sidestilles med udlandet med hensyn til bestemmelserne i denne lov.
§ 29. Skatteministeren kan fastsætte nærmere regler til gennemførelse af loven, herunder regnskabsbestemmelser og foreskrive kontrolforanstaltninger.
IX.
Ikrafttrædelses- og overgangsbestemmelser § 30. Loven træder i kraft den 1. januar 1988.
Stk. 2. Registreringspligtige virksomheder skal anmeldes til registrering hos toldvæsenet senest den 1. marts 1988.
Stk. 3. For virksomheder omfattet af § 11 har loven virkning for perioder for opgørelse af bidrag, der begynder den 1. januar 1988 eller senere.
 § 31. Loven gælder ikke for Færøerne og Grønland.
Bilag Virksomheder, for hvilke bidragsgrundlaget skal opgøres som virksomhedens samlede lønsum med tillæg af 80 pct., jf. § 8, stk.
 1, nr. 2.
 1. Forsikringsvirksomhed.
2. Banker og sparekasser samt anden kredit- og finansieringsvirksomhed.
3. Lotterier, Tipstjenesten og lign.
Til disse virksomheders bidragsgrundlag medregnes også lotterikollektioner og indleveringssteder for tips m.v. for så vidt angår virksomheden med lodsedler, tips m.v.
 4. Turistkontorers oplysnings- og informationsvirksomhed.
5. Organisationer, fonde, foreninger, herunder almennyttige boligselskaber, loger m.v.
Bemærkninger til lovforslaget Almindelige bemærkninger 1. I forbindelse med en videreførelse af regeringens genopretningspolitik indføres et særligt bidrag af virksomhedernes fremstilling og levering af varer og ydelser til forbrug her i landet.
Bidraget foreslås udformet generelt og omfatter som udgangspunkt alle virksomheder, der udøver erhvervsmæssig aktivitet eller anden økonomisk virksomhed, der består i levering af ydelser mod et vederlag.
Bidraget opkræves med samme sats - 2,5 pct. - for alle virksomheder.
Bidraget er neutralt såvel over for sammensætningen af de varer og tjenesteydelser, der fremstilles og leveres til forbrug her i landet, som over for de anvendte produktionsfaktorer (arbejdskraft og kapital).
Bidragsgrundlaget 2. Langt den overvejende del af den erhvervsmæssige aktivitet vedrører afsætning af varer og tjenesteydelser, der er afgiftspligtige efter momsloven.
Bidraget er derfor foreslået beregnet af et grundlag, der kan sidestilles med virksomhedernes momsgrundlag.
Momsgrundlaget er udtryk for værdien af de momspligtige varer og tjenesteydelser, der afsættes til forbrug her i landet.
I momsgrundlaget indgår således den værditilvækst, som skabes i de enkelte virksomheder, samt værdien af importerede varer og tjenesteydelser.
Momsgrundlaget omfatter derimod ikke virksomhedernes eksport eller deres investeringer, herunder lagerinvesteringer.
 Eksempel:
Køb i indlandet 80 Indførsel 20 Produktion 200 - heraf: eksport 50 - heraf: lagervarer 10 Momsgrundlag (200-(50+10)-80) = 60 Et bidrag, der baserer sig på momsgrundlaget, vil således friholde den del af produktionen, der går til eksport, mens den del af importen og den hjemlige produktion, der går til forbrug, vil blive belastet af bidraget.
Bidraget vil ikke påvirke konkurrenceevnen og vil være neutral over for valget mellem importerede og her i landet producerede varer og ydelser.
Bidragspligtens omfang 3. Størstedelen af virksomhedernes økonomiske aktivitet vedrører som nævnt afsætningen af varer og tjenesteydelser, der er afgiftspligtige efter momsloven.
I princippet vil alle disse virksomheder blive omfattet af det nye bidrag.
Dette gælder først og fremmest virksomheder i den private sektor, men også offentlige virksomheder, som afsætter momspligtige varer og tjenesteydelser, vil blive omfattet af bidraget.
Derimod vil de væsentligste dele af den offentlige sektor såsom hele sundheds- og undervisningssektoren samt den sociale forsorg og bistand, som ikke er momspligtig virksomhed, heller ikke skulle betale bidrag efter den nye lov.
Bidragspligtige er herudover aktiviteter, som vedrører erhvervsmæssig afsætning af ikke-momspligtige tjenesteydelser i den private sektor.
Lovforslaget undtager dog virksomheder, der overvejende finansieres af offentlige midler.
Endvidere undtages aktiviteter vedrørende social forsorg og bistand, amatørsport, udlejning og bortforpagtning af fast ejendom, forfatter- og komponistvirksomhed m.v. samt ikke-momspligtig persontransport direkte til og fra udlandet.
Af de vigtigste bidragspligtige aktiviteter, der ikke er momspligtige, men som vil være bidragspligtige efter lovforslaget, kan nævnes:
a.
Aktiviteter i den finansielle sektor, dvs. bank- og sparekassevirksomhed og anden finansiel virksomhed samt forsikringsvirksomhed, herunder pensionskasser.
b.
Den private del af sundhedssektoren omfattende aktiviteter, som udøves af læger, tandlæger, fysioterapeuter og lign., private klinikker og sanatorier, medmindre virksomheden overvejende finansieres af offentlige midler.
c.
Den private del af undervisningssektoren omfattende f.eks.
undervisning på private sprogskoler.
Almindelige private skoler vil ikke være omfattet, såfremt de overvejende finansieres af offentlige midler m.v.
d.
Kulturelle aktiviteter, som f.eks. private museer udøver.
e.
Aktiviteter i organisationer, foreninger, fonde, selskaber, der mod kontingent eller lignende varetager administrative opgaver eller fællesøkonomiske, herunder faglige, formål for medlemmerne.
4. Virksomheder, som har et årligt bidragsgrundlag, der ikke overstiger 200.000 kr., er ikke omfattet af bidraget.
Herved fritages et betydeligt antal virksomheder - omkring 200.000 - for bidrags- og registreringspligten efter loven.
Uden denne fritagelsesgrænse måtte det påregnes, at ca. 425.000-450.000 virksomheder skulle betale bidrag.
Endvidere medfører grænsen bidragsfritagelse for en række virksomheder, som kun udøver lejlighedsvis erhvervsmæssig aktivitet.
Bidragets beregning 5. Bidragssatsen udgør 2,5 pct. af bidragsgrundlaget.
Bidragsgrundlaget opgøres som værdien af virksomhedens salg med fradrag af værdien af virksomhedens køb.
a.
For momspligtige virksomheder opgøres bidragsgrundlaget i princippet efter bestemmelserne i momsloven.
Efter disse bestemmelser skal virksomhederne regelmæssigt indsende en momsangivelse til toldvæsenet.
Momsangivelsen skal for en afgiftsperiode indeholde oplysninger om momsen af virksomhedens indkøb af varer her i landet og af indførte varer (indgående afgift) samt momsen af virksomhedens salg i samme periode (udgående afgift). Forskellen mellem de to momsbeløb - momstilsvaret - indbetales samtidig med angivelsen.
Momstilsvaret udtrykker således afgiften af virksomhedernes værditilvækst (merværdi). Herved betales der kun afgift af den merværdi, som skabes i virksomheden til anvendelse i Danmark.
Salget efter momsloven omfatter således ikke varer, der udføres til udlandet, ligesom ydelser, der præsteres for aftagere i udlandet i vidt omfang ikke vil være omfattet.
På basis af momstilsvaret beregnes det momsgrundlag, hvoraf bidraget efter denne lov beregnes.
Der vil ikke blive opkrævet bidrag ved import.
For at sikre ligestilling mellem danske og importerede varer og tjenester vil virksomheden ikke kunne fratrække importen i bidragsgrundlaget.
Virksomhedens momstilsvar kan undertiden være negativt.
Dette vil være tilfældet, hvis virksomheden i en periode har haft eksportomsætning, hvoraf der ikke beregnes udgående afgift eller store investeringsudgifter, der har oversteget virksomhedens salg i samme periode.
Virksomheden har imidlertid i samme periode været belastet af det nye bidrag, som er opkrævet i det tidligere led og som vil indgå i prisen på de indkøbte varer.
Det er derfor hensigtsmæssigt, at der udbetales disse virksomheder en godtgørelse beregnet på grundlag af det bidragsgrundlag for virksomheden, der er nævnt ovenfor.
I modsat fald ville disse virksomheders konkurrencemæssige stilling forringes.
b.
For virksomheder, der kun har momsfrie aktiviteter, opgøres bidragsgrundlaget på grundlag af værdien af virksomhedens salg fratrukket værdien af købet.
Denne opgørelsesmetode vil skulle anvendes af f.eks. læger, tandlæger og lign.
For visse virksomheder er det dog ikke muligt at opgøre værdien af et almindeligt salg for de momsfrie aktiviteter.
Det er her foreslået, at bidragsgrundlaget udgør virksomhedens samlede lønsum med et tillæg på 80 pct.
I lønsummen indgår enhver form for lønudgift.
Tillægget til lønsummen er foreslået fastsat til 80 pct., idet der herved tages hensyn til belastningen af de nuværende arbejdsgiverafgifter.
Lønsumsmetoden vil f.eks. blive anvendt inden for den finansielle sektor, også selv om denne sektor i et vist omfang har momspligtige aktiviteter, jf. pkt. c.
c.
For virksomheder, der både har momspligtige og momsfrie aktiviteter, opgøres bidragsgrundlaget således, at virksomheder med aktiviteter, der er omfattet af bilaget til loven, kun skal anvende lønsumsmetoden.
For øvrige virksomheder anvendes en kombination af opgørelsesmetoderne under a. og b., hvilket vil sige værdien af virksomhedens salg fratrukket værdien af købet.
Der er nedenfor vist eksempler på bidragets beregning for forskellige virksomhedstyper.
6. Opgørelsen af bidragsgrundlaget foretages af toldvæsenet.
For de momsregistrerede virksomheder sker dette på grundlag af oplysninger fra virksomhedernes momsangivelser.
Disse virksomheder får således ikke noget administrativt arbejde i forbindelse med bidragsberegningen.
For virksomhedernes ikke-momspligtige aktiviteter, som bliver omfattet af loven, fastsætter toldvæsenet bidragsgrundlaget på basis af en angivelse fra virksomheden.
7. Afregning af bidraget sker for langt størstedelen af virksomhederne kvartalsvis over for toldvæsenet.
For de resterende virksomheder (landbrug og fiskeri m.v.) sker afregningen halvårligt.
Dette svarer i princippet til systemet efter momsloven, dog er fristerne for indbetaling anderledes end for momsen.
Der henvises til bemærkningerne til de enkelte bestemmelser.
Provenumæssige og administrative konsekvenser 8. Provenuet af bidraget skønnes på årsbasis at blive 9 mia. kr.
Hertil kommer, at bidraget indgår i grundlaget for beregning af visse punktafgifter.
Merprovenuet herved kan skønnes til 0,5 mia.
kr.
Provenuet for 1988 skønnes at blive 6,5 mia. kr.
Loven vil omfatte ca. 200.000 virksomheder, der er registrerede i henhold til momsloven.
Heraf har ca. 13.000 virksomheder både momspligtige og momsfri aktiviteter.
Hertil kommer ca. 25.000 virksomheder, der ikke er momsregistrerede.
I alt vil ca.
 225.000-250.000 virksomheder blive omfattet af bidraget.
 9. Bidragsopkrævningen foreslås administreret af toldvæsenet.
Udgifterne til toldvæsenets løbende administration af loven anslås til ca. 31 mio. kr. årligt.
Hertil kommer ca. 22 mio. kr. i eengangsudgifter i forbindelse med lovens gennemførelse.
Udgifterne i Told- og Afgiftsdepartementet ved lovens løbende administration vil andrage ca. 1 mio. kr. årligt.
Eksempler på bidragets virkning på forskellige virksomhedstyper Nedenfor er angivet eksempler på bidragets virkning på forskellige virksomhedstyper.
De anvendte tal har kun værdi som eksempler.
A.
For virksomheder, jf. § 7, hvis aktiviteter er afgiftspligtige efter momsloven, kan bidragsgrundlaget for en opgørelsesperiode eksempelvis beregnes på følgende måde for en industrivirksomhed:
Bemærkninger til lovforslagets enkelte bestemmelser Til § 1 Bestemmelsen indeholder lovforslagets hovedprincip, der går ud på, at der skal betales et bidrag af erhvervsmæssig virksomhed og anden økonomisk virksomhed, der består i levering af ydelser mod vederlag.
Erhvervsmæssig virksomhed er virksomhed med fremstilling og levering af varer og tjenesteydelser, der drives med henblik på at indtjene et overskud.
Anden økonomisk virksomhed, der består i levering af ydelser mod vederlag, omfatter bl.a. virksomheden i organisationer, foreninger, fonde, selskaber m.fl., der mod kontingent eller lignende vederlag varetager administrative opgaver eller fællesøkonomiske, herunder faglige, formål for medlemmer.
Til § 2 Ifølge stk. 1, nr. 1, omfatter bidragspligten fremstilling og levering af varer og ydelser, hvis afsætning er afgiftspligtig efter momsloven.
Det afgørende er, om der rent faktisk er tale om pligt til at betale moms.
Bidragspligten omfatter derfor også tjenesteydelser, som er afgiftsfrie efter momsloven, men som en virksomhed har valgt at svare afgift af (frivillig registrering), samt virksomhed omfattet af et afgiftspålæg efter momslovens § 3, stk. 2.
I stk. 1, nr. 2, foreslås det, at bidragspligten endvidere skal gælde virksomhed med levering af ydelser, der ikke er omfattet af afgiftspligten efter momsloven.
I stk. 2 foreslås dog, at enkelte ydelser undtages.
Stk. 2, nr. 1, undtager social forsorg og bistand fra bidragspligten.
Undtagelsen vedrører aktiviteter, som private driver med et direkte socialt sigte.
Nr. 2 undtager amatørsport.
Undtagelsen vedrører alene ren amatøridræt, som hovedsageligt finansieres ved medlemskontingenter.
Nr. 3 undtager udlejning og bortforpagtning af al fast ejendom, medmindre virksomheden er frivilligt momsregistreret, jf.
 bemærkningerne til stk. 1, nr. 1.
Nr. 5 fritager persontransport, der sker direkte til eller fra udlandet.
Anden erhvervsmæssig passagerkørsel med bus end rutekørsel er afgiftspligtig i henhold til momsloven.
Fritagelsen omfatter derfor kun anden persontransport.
Til §§ 3-5 Bestemmelserne indeholder de nærmere regler om, hvilke virksomheder der skal registreres og dermed betale bidrag og undtagelser herfra.
Efter § 3, stk. 1, skal virksomheder, der er bidragspligtige efter  

 § 2, anmeldes til registrering hos toldvæsenet.
Dette gælder også udenlandske virksomheder.
Den begrænsede bidragspligt for visse offentlige virksomheder fremgår af § 3, stk. 2. Offentlige virksomheder er kun omfattet af bidrags- og registreringspligten efter denne lov i det omfang, virksomhederne er momsregistrerede.
Det drejer sig i hovedsagen om virksomhed i forbindelse med offentlige forsyninger med gas, el, vand og lignende, renovation og spildevandsanlæg.
Det kan ikke på forhånd afvises, at den begrænsede bidragspligt for de offentlige virksomheder i visse tilfælde kan påvirke konkurrenceforholdene til private virksomheder.
Det foreslås derfor i § 3, stk. 3, at skatteministeren kan pålægge offentlige virksomheder, der ikke er bidragspligtige efter § 3, stk. 2, at lade sig registrere og betale bidrag.
Bidragspligtig virksomhed i foreninger, fonde m.v. udføres undertiden af medlemmerne, bestyrelsen eller andre uden vederlag.
Det er i § 8, stk. 2, foreslået, at bidraget af visse virksomheder, herunder de nævnte foreninger m.v., skal beregnes på grundlag af lønsummen.
På denne baggrund er der i § 3, stk. 4, foreslået indsat en regel om, at foreninger, fonde m.v., der leverer momsfrie ydelser, kun skal registreres, hvis de beskæftiger lønnet arbejdskraft.
Ifølge § 4, stk. 1, er virksomheder, hvis bidragsgrundlag, jf. §§ 7-9, ikke overstiger 200.000 kr. årligt, undtaget fra registreringspligten.
De pågældende virksomheder vil dog kunne lade sig registrere.
Det vil især være af betydning for virksomheder, der er omfattet af bestemmelserne i § 17 om godtgørelse af bidraget.
Disse virksomheder har et negativt bidragstilsvar, f.eks. på grund af eksport eller som følge af store investeringer.
Bestemmelsen udelukker dog ikke, at virksomheder i andre tilfælde kan lade sig registrere.
Med den anførte beløbsgrænse vil mange mindre virksomheder, herunder f.eks. virksomheder, der alene drives som fritidsbeskæftigelse eller kun udøves lejlighedsvis, være fritaget for at betale bidrag.
I § 4, stk. 2, foreslås det at give mulighed for, at skatteministeren kan fritage andre grupper af virksomheder for at betale bidrag.
Det kan ikke afvises, at der under lovens praktisering vil fremkomme tilfælde, hvor det vil være hensigtsmæssigt at kunne indrømme sådanne fritagelser.
En tilsvarende bestemmelse i momsloven er f.eks. blevet anvendt til inden for en beløbsgrænse at fritage blindes salg af varer, de selv fremstiller.
Efter § 4, stk. 3, nr. 1, kan skatteministeren fritage religiøse samfund for at betale bidrag.
Der vil ved administrationen af bestemmelsen blive lagt vægt på, om Kirkeministeriet har godkendt den pågældende sammenslutning, forsamling m.v. som et trossamfund.
Det kan forekomme, at et religiøst samfund udøver virksomhed, der er afgiftspligtig efter momsloven (f.eks.
hotelvirksomhed eller forlagsvirksomhed). Det er ikke tanken at lade en eventuel fritagelse for at betale bidrag gælde for denne del af et religiøst samfunds virksomhed.
Ifølge § 4, stk. 3, nr. 2, kan skatteministeren fastsætte regler om fritagelse for bidragspligten for virksomheder, som overvejende finansieres af offentlige midler.
Det drejer sig om virksomheder f.eks. på undervisningsområdet, der udføres af private mod vederlag fra brugerne.
Det er tanken at administrere bestemmelserne således, at virksomheder i almindelighed anses for overvejende at være finansieret ved offentlige midler, hvis det offentlige afholder mindst 50 pct. af driftsudgifterne.
I § 4, stk. 3, nr. 3, foreslås det, at skatteministeren endvidere kan fritage arrangementer, hvis overskud fuldt ud anvendes til velgørende eller på anden måde almennyttige formål, for bidraget.
En tilsvarende bestemmelse findes i momsloven, og det er tanken, at der fastsættes regler i overensstemmelse med de regler, der gælder for momsfritagelsen.
 Bestemmelserne i § 5 findes tilsvarende i momsloven.
Efter § 5, stk. 2, er udenlandske virksomheder, der udøver bidragspligtig aktivitet her i landet, også registreringspligtige.
Registrering skal ske ved en repræsentant her i landet, der hæfter solidarisk for bidraget sammen med virksomheden, jf. § 20.
Efter § 5, stk. 4, kan skatteministeren fastsætte nærmere regler om fællesregistrering og delregistrering.
Herved skabes der mulighed for, at virksomheder, der ikke har samme ejer, registreres under eet.
Der vil ligeledes være mulighed for, at dele af en virksomhed vil kunne registreres selvstændigt.
Det er tanken at fastsætte regler, der svarer til de tilsvarende regler efter momsloven.
Til §§ 7-9 Disse bestemmelser indeholder de nærmere regler om opgørelsen af bidragsgrundlaget.
Som det fremgår af de almindelige bemærkninger, punkt 5, opgøres bidragsgrundlaget forskelligt afhængigt af, om der er tale om momspligt eller ikke.
§ 7 indeholder reglerne for opgørelse af bidragsgrundlaget for virksomheder, der er momsregistrerede for hele deres afsætning.
I § 7, stk. 1, foreslås bidragsgrundlaget for disse virksomheder fastsat til værdien af virksomhedens salg m.v. med fradrag af værdien af virksomhedens indkøb m.v.
§ 7, stk. 2 og 3, indeholder den nærmere fastlæggelse af begrebet salg m.v. efter loven.
Det foreslås, at salg m.v. er den omsætning, hvoraf der betales moms efter reglerne i momsloven (§§ 11-13), og at værdien af salget ligeledes skal opgøres efter reglerne i momsloven (§§ 7-10). Salget omfatter herefter de leverancer, som virksomheden fakturerer i perioden for afregning af bidrag, og varer og ydelser, der udtages til eget brug for indehaveren.
Salget omfatter derimod ikke varer, der leveres til udenlandske aftagere.
Ydelser, der leveres til udlandet, indgår som hovedregel heller ikke i salget.
Efter momslovens § 12, stk. 1, litra h, skal salg af aviser ikke medregnes til salget.
Bidragsgrundlaget efter lovforslaget er imidlertid bredere end momslovens afgiftsgrundlag.
Det findes derfor rimeligt, at en erhvervsmæssig aktivitet som udgivelse af aviser skal være omfattet af bidragspligten.
Dette fremgår af det foreslåede stk. 3.
Det foreslås i § 7, stk. 4, at indkøb m.v. efter lovforslaget er anskaffelse af varer og ydelser, som dels er faktureret med moms til virksomheden af dens leverandører, dels er medregnet til virksomhedens indgående afgift efter reglerne i momsloven (§§ 15-16). Værdien af købet skal opgøres excl. moms.
I indkøbet medregnes ikke varer, der købes i udlandet.
Dette skyldes, at importerede varer friholdes for bidraget i forbindelse med indførslen.
Varer, der efter momsloven ikke anses at vedrøre virksomhedens afgiftspligtige omsætning, f.eks. repræsentation, medregnes heller ikke.
§ 8 indeholder reglerne om opgørelse af bidragsgrundlaget for virksomheder, der ikke er momsregistrerede.
Der foreslås i § 8, stk. 1, to måder, hvorpå bidragsgrundlaget for disse virksomheder skal beregnes.
Bidragsgrundlaget skal enten opgøres som værdien af det salg m.v., der ikke er omfattet af afgiftspligten efter momsloven, eller opgøres på grundlag af virksomhedens lønsum med et tillæg på 80 pct.
Hvis den første fremgangsmåde benyttes, skal værdien af salg m.v. - herunder tjenesteydelser, som virksomheden præsterer til eget brug - opgøres efter principperne i momsloven på tilsvarende måde som i en momspligtig virksomhed, jf. ovenfor.
Der sker fradrag for værdien af indkøb m.v. som nævnt i § 7, stk. 4, der er medgået ved dette salg.
Værdien af købet skal opgøres incl.
 moms.
I visse virksomheder er det umuligt eller forbundet med store vanskeligheder at anvende den beregningsmåde, der foreslås i § 8, stk. 1, nr. 1. Det foreslås derfor i § 8, stk. 2, at nogle bestemte virksomheder, der er nævnt i et særligt bilag, skal opgøre bidragsgrundlaget på grundlag af deres lønsum med et tillæg på 80 pct.
Denne fremgangsmåde skal anvendes af bl.a.
pengeinstitutter og forsikringsaktieselskaber.
Andre virksomheder skal anvende beregningsmåden efter nr. 1.
I lønsummen indgår enhver form for lønindtægt, som virksomhedens ansatte har erhvervet i perioden for afregning af bidrag, dvs.
års-, måneds-, 14 dages-, uge-, dag- eller timeløn, akkordfortjeneste, gratialer, honorarer, bonus, produktionstillæg, pensionsbidrag og andre former for vederlag.
Naturalaflønning m.v., der er indkomstskattepligtig, indgår ligeledes i lønsummen.
Det samme gælder alle former for tillæg til lønnen, som f.eks. taktregulering, anciennitets-, alders- og dyrtidstillæg og lign.
Lønsummen forhøjes som nævnt med 80 pct., idet der herved tages hensyn til belastningen af de nuværende arbejdsgiverafgifter.
Endelig er der i stk. 3 foreslået indsat en bemyndigelse for skatteministeren til at fastsætte nærmere regler om administrationen af bestemmelserne i § 8. Det er tanken at fastsætte regler om tidspunktet for opgørelse af løn i virksomheder, der skal beregne bidraget på grundlag af lønsummen; det er endvidere hensigten at fastsætte, at personbiler kan medregnes til indkøbet, når de anvendes til erhvervsmæssig personbefordring, uanset at de omfattes af momslovens § 16, stk.
 3.
§ 9 indeholder reglerne om opgørelse af bidragsgrundlaget for virksomheder, der er momsregistrerede for en del af deres afsætning.
Det foreslås, at virksomheder med afsætning omfattet af bilaget til loven skal opgøre bidragsgrundlaget efter reglerne i § 8, stk. 1, nr. 2; dvs. på grundlag af lønsummen med tillæg af 80 pct.
Andre virksomheder skal opgøre bidragsgrundlaget for den momsregistrerede del af virksomheden efter reglerne i § 7 med et tillæg, der beregnes efter reglerne i § 8, stk. 1, nr. 1; dvs.
som værdien af virksomhedens salg m.v. med fradrag af værdien af indkøb m.v.
Til § 10 Det foreslås, at perioden for opgørelse af bidrag er kvartalet.
Visse virksomheder har efter momsloven en kortere afgiftsperiode end kvartalet, f.eks. eksportvirksomheder og virksomheder, hvor toldvæsenet har forkortet afgiftsperioden og angivelsesfristen.
 Afgiftsperioden kan være en måned eller en kortere periode.
Perioden for opgørelse af bidrag efter lovforslaget er som hovedregel kvartalet.
For virksomheder, der har en afgiftsperiode efter momsloven, der er kortere end en måned (f.eks. en uge eller fjorten dage), skal det derfor fastsættes, til hvilken opgørelsesperiode, afgiftsperioderne efter momsloven skal henføres.
Det foreslås derfor i stk. 2, at skatteministeren kan fastsætte regler herom.
For virksomheder, der er momsregistrerede for hele deres omsætning, kan bidragsgrundlaget beregnes på grundlag af oplysninger, toldvæsenet i forvejen er i besiddelse af.
For andre virksomheder er toldvæsenet ikke i besiddelse af de oplysninger, der er nødvendige for at beregne bidraget.
Der foreskrives derfor i stk.
3 en angivelsespligt for sådanne virksomheder.
Angivelsesfristen svarer til angivelsesfristen efter momsloven.
I stk. 4 er det bestemt, at toldvæsenet senest 2 måneder og 20 dage efter udløbet af perioden for opgørelse af bidrag tilsender virksomhederne en opgørelse over det skyldige bidrag.
Opgørelsen udarbejdes på grundlag af de oplysninger om virksomhedens indgående og udgående moms, dens momsfri eksport og dens import, som toldvæsenet er i besiddelse af.
Stk. 5 medfører følgende forfaldsdage og sidste rettidige indbetalingsdage:
Opgørelsesperiode Forfald Sidste rettidige indbetalingsdag 1. januar-31. marts 1. juli 15. juli 1. april-30. juni 1. oktober 15. oktober 1. juli-30. september 1. januar 15. januar 1. oktober-31. december 1. april 15. april Til § 11 Det foreslås, at perioden for opgørelse af bidrag for virksomheder, der driver f.eks. landbrug, fiskeri, gartneri og dambrug, er halvåret.
Dette svarer til momsloven.
Da toldvæsenet også her har virksomhedernes momsoplysninger, foreslås det i stk. 2, at toldvæsenet tilsender virksomhederne en opgørelse over det skyldige bidrag senest 3 måneder og 20 dage efter udløbet af perioden for opgørelse af bidrag.
Stk. 3 medfører følgende forfaldsdage og sidste rettidige indbetalingsdage:
Opgørelsesperiode Forfald Sidste rettidige indbetalingsdag 1. januar-30. juni 1. november 15. november 1. februar-31. juli 1. december 15. december 1. marts-31. august 1. januar 15. januar 1. april-30. september 1. februar 15. februar 1. maj-31. oktober 1. marts 15. marts 1. juni-30. november 1. april 15. april 1. juli-31. december 1. maj 15. maj 1. august-31. januar 1. juni 15. juni 1. september- 28./29. februar 1. juli 15. juli 1. oktober-31. marts 1. august 15. august 1. november-30. april 1. september 15. september 1. december-31. maj 1. oktober 15. oktober Til § 12 Bestemmelsen har til formål at tilskynde virksomheder, der skal indgive en angivelse, til at indgive den rettidigt.
Momsloven indeholder en tilsvarende bestemmelse.
Her er beløbsgrænserne dog henholdsvis 300 kr. og 1.000 kr.
Der vil senere blive stillet lovforslag om, at beløbene i momsloven også fastsættes til 500 kr. og 1.100 kr.
Til § 13 Efter bestemmelsen kan toldvæsenet foreløbigt fastsætte en virksomheds bidrag til et skønsmæssigt beløb i tilfælde, hvor virksomheden ikke har indsendt bidragsangivelsen inden den frist, som er angivet i § 10, stk. 3.
Da angivelsen er nødvendig for at beregne bidraget hos virksomheder omfattet af § 8, stk. 1, og § 9, er de anførte bestemmelser anset for påkrævet, for at der kan gennemføres en effektiv administration.
Virksomheder, der er momspligtige, skal som nævnt ikke indgive en angivelse efter lovforslaget.
Det samme gælder for virksomheder, der er momspligtige for en del af deres omsætning, for så vidt angår den momspligtige del af deres omsætning.
For disse virksomheder beregner toldvæsenet bidraget.
Bidraget kan imidlertid ikke beregnes, hvis virksomheden indgiver sin momsangivelse for sent.
Det foreslås derfor, at toldvæsenet i disse tilfælde kan ansætte bidraget skønsmæssigt, når toldvæsenet efter en tilsvarende hjemmel i momsloven har ansat momstilsvaret skønsmæssigt.
Samtidig bemyndiges skatteministeren til at bestemme, at der skal betales et gebyr for toldvæsenets foreløbige fastsættelse af bidraget.
Gebyret vil indtil videre blive fastsat til 150 kr.
Til § 14 Det foreslås, at skatteministeren kan fastsætte nærmere regler om, hvordan angivelse og indbetaling af bidraget skal finde sted.
Reglerne vedrører bl.a. udformningen af angivelsesblanketter, betalingsmåder og rettidig indbetaling af bidraget.
Til § 15 Nogle bidragspligtige aktiviteter vedrører kun et enkeltstående arrangement eller drives kun i en kortere periode.
Dette gælder f.eks. udstillinger, koncerter og visse sportsarrangementer.
Det foreslås derfor, at toldvæsenet får mulighed for at fastsætte perioden for opgørelse af bidrag til det tidsrum, i hvilket virksomheden er i drift.
Toldvæsenet vil endvidere kunne forkorte fristen for indsendelse af angivelse og fristen for indbetaling af bidrag.
Til § 16 Det foreslås at indsætte en bestemmelse i lovforslaget svarende til en bestemmelse i momsloven, der giver toldvæsenet adgang til at fastsætte kortere perioder for opgørelse af bidrag og indbetalingsfrister for virksomheder, der er ude af stand til at betale deres gæld.
Det er endvidere foreslået, at forkortelse af opgørelsesperiode og indbetalingsfrist vil kunne ske i tilfælde, hvor en virksomhed gentagne gange ikke har betalt bidraget rettidigt.
Bestemmelsen er nødvendig for at hindre bidragsskyldens fortsatte vækst.
I modsat fald kunne dette kun ske ved at indgive konkursbegæring mod virksomheden.
I bestræbelser på en virksomheds økonomiske sanering vil det imidlertid ofte være uheldigt at tage initiativet til en konkurs.
Statskassens interesser vil i mange tilfælde bedre kunne varetages gennem mere begrænsede indgreb over for en sådan virksomhed.
Dette vil tillige være i de andre kreditorers og virksomhedens interesse.
Til § 17 Det er i stk. 1 foreslået, som anført under de almindelige bemærkninger, at der til virksomheder, hvis køb i en periode for afregning af bidrag overstiger salget (virksomheder med negativt bidragsgrundlag), udbetales en bidragsgodtgørelse på 2,5 pct. af forskellen.
Bestemmelsen svarer i princippet til reglerne om udbetaling af negativ moms efter momsloven.
I stk. 2-4 er angivet de nærmere bestemmelser og tidsfrister for udbetaling af bidragsgodtgørelsen, herunder regler om kontrol med udbetalingen.
Til § 18 Bestemmelsen indeholder en bemyndigelse for skatteministeren til at fastsætte regler om bidragsgodtgørelse til visse udenlandske virksomheder, der ikke skal registreres efter lovforslaget.
Det er tanken at fastsætte regler svarende til reglerne om momsgodtgørelse i tilsvarende situationer.
Godtgørelse vil således bl.a. blive givet til udenlandske transportvirksomheder, der køber varer eller ydelser her i landet.
Til § 19 Ifølge stk. 1 skal beløb, som en virksomhed som følge af urigtig angivelse har betalt for lidt i bidrag eller fået udbetalt for meget i godtgørelse, betales senest 14 dage efter påkrav.
Stk. 2 indeholder en bestemmelse om toldvæsenets adgang til at foretage skønsmæssig ansættelse af bidraget i tilfælde, hvor det ikke kan opgøres på grundlag af virksomhedens regnskaber.
 Bestemmelsen svarer til momslovens regler.
Stk. 3 giver skatteministeren bemyndigelse til at fastsætte regler om betaling af gebyr i forbindelse med erindringsskrivelser.
 Gebyret vil indtil videre blive fastsat til 50 kr.
Til §§ 22 og 23 Der foreslås nogle bestemmelser om toldvæsenets beføjelser samt virksomheders og offentlige myndigheders forpligtelser i forbindelse med kontrollen med opkrævede bidrag.
Tilsvarende bestemmelser findes i momsloven.
Til § 24 Efter stk. 1 og 2 kan skatteministeren fastsætte bestemmelser om adgang til at klage over toldvæsenets afgørelser efter lovforslaget.
Bemyndigelsen omfatter ikke de tilfælde, hvor en afgørelse, der er truffet af toldvæsenet, kan indbringes for Momsnævnet.
Bestemmelserne svarer til klagebestemmelserne i afgiftslovgivningen.
Ved bekendtgørelse vil der blive fastsat nærmere regler om klageadgangen over toldvæsenets afgørelser, herunder om begrænsninger i rekursadgangen.
Der skal altid være adgang til at indbringe en afgørelse efter loven for mindst een højere administrativ instans.
Til § 25 Efter momslovens § 37 er der nedsat et nævn, der har den endelige administrative afgørelse af en række spørgsmål i momsloven og alle andre forbrugsafgiftslove, bortset fra registreringsafgiftsloven.
Det foreslås, at Momsnævnet også efter lovforslaget skal have den endelige administrative afgørelse på de områder, der er nævnt i bestemmelsen.
Til § 26 De foreslåede straffebestemmelser forudsætter, at der er tale om forsætlige eller groft uagtsomme forhold, således at den, der ved simpel uagtsomhed overtræder bestemmelser i loven, ikke kan pålægges straf.
Dette svarer til bestemmelserne i afgiftslovgivningen.
 Stk. 2 og 3 svarer til momslovens regler.
Stk. 4 bestemmer, at der for overtrædelser, der begås af aktieselskaber eller lignende, samt kommuner m.v., kan pålægges selskabet eller kommunen som sådant bødeansvar.
Til § 27 Bestemmelserne svarer til bestemmelserne i afgiftslovgivningen.
Til § 29 Bestemmelsen giver skatteministeren bemyndigelse til at fastsætte de fornødne regler til lovens gennemførelse.
En noget tilsvarende bestemmelse findes i momsloven.
Til § 30 Den foreslåede ikrafttrædelsesdato indebærer, at bidraget for virksomheder med kvartalet som afregningsperiode skal indbetales første gang den 15. juli 1988.
I stk. 3 er det foreslået - af hensyn til virksomheder nævnt i § 11 (landbrug m.v.), hvis afgiftsperiode efter momsloven ikke i alle tilfælde afsluttes pr. 31. december 1987 - at loven først får virkning for perioder for opgørelse af bidrag, der begynder 1.
januar 1988 eller senere.
For disse virksomheder vil indbetaling af bidraget tidligst finde sted den 15. november 1988.
