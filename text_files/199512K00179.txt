Nr LSF 179 Forslag til Lov om ændring af lov om et videnskabsetisk komitesystem og  

 behandling af biomedicinske forskningsprojekter og lov om oprettelse af et  

 etisk råd og regulering af visse biomedicinske forsøg (Nedsættelse,  

 opfølgning m.v.) Fremsat af sundhedsministeren (Yvonne Herløv Andersen) den 17. januar 1996 Vedtaget ved tredjebehandling den 29. maj 1996 Lov nr. 499 af 12/06/1996 § 1 I lov nr. 503 af 24. juni 1992 om et videnskabsetisk komitesystem og  

 behandling af biomedicinske forskningsprojekter, som ændret ved § 8 i lov nr.  

 1133 af 21. december 1994, foretages følgende ændringer:
 1. § 3 affattes således:
 » § 3. En regional komite består af mindst 7 medlemmer, hvoraf  

 de 3 indstilles af Statens Sundhedsvidenskabelige Forskningsråd.
Stk. 2. Skønner amtsrådet, at hensynet til en regional komites  

 virke, projekternes antal eller andre grunde taler derfor, kan en komite  

 bestå af 9, 11, 13 eller 15 medlemmer.
Ved et medlemstal på 9, 11, 13 eller  

 15 indstilles 4 respektive 5, 6 eller 7 af Statens Sundhedsvidenskabelige  

 Forskningsråd.
Stk. 3. Den regionale komite vælger selv sin formand og  

 næstformand blandt de udpegede medlemmer.
Komiteen kan vælge at udpege 2  

 næstformænd.
 Stk. 4. Den regionale komite udarbejder forslag til vedtægter, der  

 godkendes af den centrale komite.
Stk. 5. Komiteernes medlemmer udpeges for 4 år ad gangen svarende  

 til den amtskommunale valgperiode.
Genudpegning af medlemmerne kan ske en  

 gang.« 2. § 6, stk. 2, affattes således:
»Stk. 2. Det samme gælder forskningsprojekter, hvori  

 biomedicinsk forskning som nævnt i stk. 1 udgør en væsentlig bestanddel af  

 det samlede projekt.« 3. I § 6 indsættes efter stk. 2 som nyt stykke:
»Stk. 3. Spørgeskemaundersøgelser og  

 registerforskningsprojekter skal kun anmeldes til en regional komite, såfremt  

 projektet indeholder et væsentligt element af biomedicinsk forskning eller  

 udgør en del af et projekt, som indeholder et væsentligt element af  

 biomedicinsk forskning, og såfremt projektet for den enkelte forsøgsperson  

 indebærer sundhedsmæssige risici eller på anden måde kan være til belastning  

 for den pågældende forsøgsperson.« Stk. 3 bliver herefter stk. 4.
 4. § 8, stk. 1, nr. 3 og 4, affattes således:
»3) der i de tilfælde, hvor forsøget udføres under omstændigheder,  

 som udelukker information og indhentelse af samtykke efter nr. 2, vil blive  

 givet information til og indhentet samtykke fra nærmeste pårørende eller en  

 værge, såfremt der er iværksat værgemål efter værgemålslovens § 5, der  

 omfatter personlige forhold, herunder beføjelse til at meddele samtykke til  

 deltagelse i biomedicinske forsøg, 4) det klart fremgår af informationen, at patienter og raske  

 forsøgspersoner samt pårørende og værge, der har givet samtykke efter nr. 3,  

 på ethvert tidspunkt kan tilbagekalde sit samtykke,».
 5. I § 8, stk. 1, indsættes efter nr. 4 som nyt nummer:
 »5) det klart fremgår af den skriftlige information, hvilken  

 økonomisk støtte forskeren modtager fra private virksomheder, fonde m.v. til  

 gennemførelse af det pågældende forskningsprojekt, og om forskeren i øvrigt  

 har en økonomisk tilknytning til private virksomheder, fonde m.v., som har  

 interesser i det pågældende forskningsprojekt, og«.
 Nr. 5 bliver herefter nr. 6.
 6. I § 8, stk. 2, ændres »nr. 1-3« til: »nr.  

 1-5«.
 7. § 8, stk. 3, affattes således:
»Stk. 3. Komiteen kan i særlige tilfælde bestemme, at  

 registerforskningsprojekter ikke er omfattet af reglen i stk. 1, nr. 2 og 3,  

 om informeret samtykke.« 8. I § 8 indsættes efter stk. 5 som nyt stykke:
»Stk. 6. Forskningsministeren kan fastsætte nærmere regler om  

 bestemmelserne i stk. 4.« 9. I § 9 indsættes efter stk. 2 som nye stykker:
 »Stk. 3. Den Centrale Videnskabsetiske Komite afgiver hvert  

 år en redegørelse om et eller flere emner i relation til komiteernes  

 opfølgning og kontrol med de meddelte tilladelser.
Stk. 4. Emnet eller emnerne for den årlige redegørelse fastlægges  

 efter nærmere aftale med forskningsministeren.« 10. I § 11 indsættes efter stk. 1 som nyt stykke:
»Stk. 2. Kan der ikke i den centrale komite opnås enighed om  

 bedømmelsen af et projekt, kan komiteen træffe afgørelse ved almindeligt  

 flertal, såfremt flertallet omfatter et flertal blandt såvel medlemmer  

 udpeget efter indstilling fra Statens Sundhedsvidenskabelige Forskningsråd  

 som blandt andre til Den Centrale Videnskabsetiske Komite udpegede medlemmer,  

 jf. § 4, stk. 2.« Stk. 2 bliver herefter stk. 3.
 11. § 16, stk. 3, affattes således:
»Stk. 3. Medlemmerne af de regionale komiteer modtager  

 udgiftsgodtgørelse efter reglerne i § 16 a i den kommunale styrelseslov.  

 Amtsrådet kan beslutte, at medlemmerne herudover ydes diæter og erstatning  

 for dokumenteret tabt arbejdsfortjeneste efter reglerne i § 16 a i den  

 kommunale styrelseslov.
Amtsrådet kan endvidere beslutte, at hvervet som  

 formand for de regionale komiteer vederlægges med indtil 25.000 kr. årligt,  

 og at hvervet som næstformand vederlægges med indtil 20.000 kr. årligt.
En  

 vederlagt formand eller næstformand kan ikke samtidig modtage diæter og  

 erstatning for dokumenteret tabt arbejdsfortjeneste.« 12. I § 16 indsættes efter stk. 3 som nye stykker:
 »Stk. 4. Medlemmerne af den centrale komite bortset fra  

 formanden og næstformanden ydes diæter, erstatning for dokumenteret tabt  

 arbejdsfortjeneste samt udgiftsgodtgørelse efter reglerne i § 16 a i den  

 kommunale styrelseslov.
Stk. 5. Udgiften til vederlæggelse af medlemmerne af de regionale  

 komiteer og de medlemmer af den centrale komite, der er medlemmer af en  

 regional komite, afholdes af vedkommende amtskommune.
Udgiften til  

 vederlæggelse af de øvrige medlemmer af den centrale komite samt til fast  

 vederlag til formanden og næstformanden for den centrale komite afholdes af  

 forskningsministeren.« Stk. 4 bliver herefter stk. 6.
 13. § 18, stk. 2, ophæves.
§ 2 I lov nr. 353 af 3. juni 1987 om oprettelse af et etisk råd og regulering  

 af visse biomedicinske forsøg, som senest ændret ved § 19 i lov nr. 503 af  

 24. juni 1992, foretages følgende ændring:
 1. Lovens titel affattes således:
 »Lov om oprettelse af et etisk råd«.
§ 3 Stk. 1. Loven træder i kraft den 1. oktober 1996, jf. dog stk. 2.
 Stk. 2. § 1, nr. 4, om en ændret affattelse af § 8, stk. 1, nr. 3  

 og 4, i lov om et videnskabsetisk komitesystem og behandling af biomedicinske  

 forskningsprojekter træder først i kraft den 1. januar 1997.
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for Færøerne med de afvigelser, som de særlige færøske forhold  

 tilsiger.
Oprindeligt fremsat forslag § 1 I lov nr. 503 af 24. juni 1992 om et videnskabsetisk komitesystem og  

 behandling af biomedicinske forskningsprojekter, som ændret ved § 8 i lov nr.  

 1133 af 21. december 1994, foretages følgende ændringer:
 1. § 3 affattes således:
 » § 3. En regional komite består af mindst 7 medlemmer, hvoraf  

 de 3 indstilles af Statens Sundhedsvidenskabelige Forskningsråd.
Stk. 2. Skønner amtsrådet, at hensynet til en regional komites  

 virke, projekternes antal eller andre grunde taler derfor, kan en komite  

 bestå af 9, 11, 13 eller 15 medlemmer.
Ved et medlemstal på 9, 11, 13 eller  

 15 indstilles 4 respektive 5, 6 eller 7 af Statens Sundhedsvidenskabelige  

 Forskningsråd.
Stk. 3. Den regionale komite vælger selv sin formand og  

 næstformand blandt de udpegede medlemmer.
Komiteen kan vælge at udpege 2  

 næstformænd.
 Stk. 4. Den regionale komite udarbejder forslag til vedtægter, der  

 godkendes af den centrale komite.
Stk. 5. Komiteernes medlemmer udpeges for 4 år ad gangen svarende  

 til den amtskommunale valgperiode.
Genudpegning af medlemmerne kan ske en  

 gang.«.
 2. § 6, stk. 2, affattes således:
 » Stk. 2. Det samme gælder forskningsprojekter, hvori  

 biomedicinsk forskning som nævnt i stk. 1 udgør en væsentlig bestanddel af  

 det samlede projekt.«.
 3. I § 6 indsættes efter stk. 2 som nyt stykke:
 » Stk. 3. Spørgeskemaundersøgelser og  

 registerforskningsprojekter skal kun anmeldes til en regional komite, såfremt  

 projektet indeholder et væsentligt element af biomedicinsk forskning eller  

 udgør en del af et projekt, som indeholder et væsentligt element af  

 biomedicinsk forskning, og såfremt projektet for den enkelte forsøgsperson  

 indebærer sundhedsmæssige risici eller på anden måde kan være til belastning  

 for den pågældende forsøgsperson.«.
 Stk. 3 bliver herefter stk. 4.
 4. § 8, stk. 1, nr. 3 og 4, affattes således:
»3) der i de tilfælde, hvor forsøget udføres under omstændigheder,  

 som udelukker information og indhentelse af samtykke efter nr. 2, vil blive  

 givet information til og indhentet samtykke fra nærmeste pårørende eller en  

 værge, såfremt der er iværksat værgemål efter værgemålslovens § 5, der  

 omfatter personlige forhold, herunder beføjelse til at meddele samtykke til  

 deltagelse i biomedicinske forsøg, 4) det klart fremgår af informationen, at patienter og raske  

 forsøgspersoner samt pårørende og værge, der har givet samtykke efter nr. 3,  

 på ethvert tidspunkt kan tilbagekalde sit samtykke, og«.
 5. § 8, stk. 3, affattes således:
 » Stk. 3. Komiteen kan i særlige tilfælde bestemme, at  

 registerforskningsprojekter ikke er omfattet af reglen i stk. 1, nr. 2 og 3,  

 om informeret samtykke.«.
 6. I § 8 indsættes efter stk. 5 som nyt stykke:
 » Stk. 6. Forskningsministeren kan fastsætte nærmere regler om  

 bestemmelserne i stk. 4.«.
 7. I § 9 indsættes efter stk. 2 som nye stykker:
 » Stk. 3. Den Centrale Videnskabsetiske Komite afgiver hvert  

 år en redegørelse om et eller flere emner i relation til komiteernes  

 opfølgning og kontrol med de meddelte tilladelser.
 Stk. 4. Emnet eller emnerne for den årlige redegørelse fastlægges  

 efter nærmere aftale med forskningsministeren.«.
 8. I § 11 indsættes efter stk. 1 som nyt stykke:
 » Stk. 2. Kan der ikke i den centrale komite opnås enighed om  

 bedømmelsen af et projekt, kan komiteen træffe afgørelse ved almindeligt  

 flertal, såfremt flertallet omfatter såvel medlemmer udpeget efter  

 indstilling fra Statens Sundhedsvidenskabelige Forskningsråd som andre til  

 Den Centrale Videnskabsetiske Komite udpegede medlemmer, jf. § 4, stk.  

 2.«.
 Stk. 2 bliver herefter stk. 3.
 9. § 16, stk. 3, affattes således:
» Stk. 3. Der ydes kommunale diæter m.v. efter reglerne i lov  

 om kommuners styrelse til medlemmerne af de regionale komiteer og til de  

 medlemmer af den centrale komite, der er medlemmer af en regional komite.
De  

 nævnte medlemmer vederlægges af amtskommunerne.
Udgiften til eventuel  

 vederlæggelse af de medlemmer af den centrale komite, der ikke er medlemmer  

 af regionale komiteer, afholdes af forskningsministeren.«.
 10. § 18, stk. 2, ophæves.
§ 2 I lov nr. 353 af 3. juni 1987 om oprettelse af et etisk råd og regulering  

 af visse biomedicinske forsøg, som ændret ved § 18 i lov nr. 503 af 24. juni  

 1992, foretages følgende ændring:
 1. Lovens titel affattes således:
 »Lov om oprettelse af et etisk råd«.
§ 3 Stk. 1. Loven træder i kraft den 1. oktober 1996, jf. dog stk. 2.
 Stk. 2. § 1, nr. 4, vedrørende ændringer i lovens § 8, stk. 1, nr.  

 3 og 4, træder først i kraft den 1. januar 1997.
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for Færøerne med de afvigelser, som de særlige færøske forhold  

 tilsiger.
Bemærkninger til lovforslaget Almindelige bemærkninger 1. Lovforslaget formål Formålet med lovforslaget er at foretage en lovpligtig revision af lov nr.  

 503 af 24. juni 1992 om et videnskabsetisk komitesystem og behandling af  

 biomedicinske forskningsprojekter.
Efter lovens § 18, stk. 2, skal  

 sundhedsministeren således i folketingsåret 1995-96 fremsætte forslag til  

 revision af loven.
Med forslaget fastsættes bestemmelser om afgørelsesmåden i Den Centrale  

 Videnskabsetiske Komite i de tilfælde, hvor der ikke kan opnås enighed om  

 bedømmelsen af et projekt.
Med forslaget sker samtidig enkelte ændringer af  

 bestemmelserne om udpegning af medlemmer til de regionale komiteer, en  

 ændring af bestemmelserne om spørgeskemaundersøgelser og  

 registerforskningsprojekter samt en tilføjelse til bestemmelserne om  

 komiteernes opfølgning og kontrol med de godkendte projekter.
2. Lovforslagets baggrund Forslag L 59 til lov om et videnskabsetisk komitesystem og behandling af  

 biomedicinske forskningsprojekter blev fremsat af sundhedsministeren den 23.  

 oktober 1991 (Folketingets Forhandlinger 1991-92, 767). Forslaget blev 1.  

 behandlet den 29. oktober 1991 (FF 1991-92, 1143), 2. behandlet den 16. juni  

 1992 (FF 1991-92, 10538) og vedtaget ved 3. behandling den 19. juni 1992 (FF  

 1991-92, 11101).
Med lov nr. 503 af 24. juni 1992 om et videnskabsetisk komitesystem og  

 behandling af biomedicinske forskningsprojekter, der trådte i kraft den 1.  

 oktober 1992, etableredes retligt bindende rammer for den videnskabsetiske  

 bedømmelse af biomedicinske forskningsprojekter her i landet.
Dette gælder,  

 hvadenten projekterne udføres på levendefødte menneskelige individer,  

 menneskelige kønsceller, der agtes anvendt til befrugtning, menneskelige  

 befrugtede æg, fosteranlæg og fostre, væv, celler og arvebestanddele fra  

 mennesker, fostre og lignende eller på afdøde.
Siden 1979 har der i Danmark eksisteret et videnskabsetisk komitesystem,  

 bestående af syv regionale komiteer og en central komite, hvis sekretariater  

 blev varetaget af det offentlige.
Med vedtagelsen af komiteloven skete i  

 meget vidt omfang en videreførelse af den praksis, som det videnskabsetiske  

 komitesystem havde fastlagt gennem sit ulovhjemlede virke.
Med loven blev der imidlertid skabt retligt bindende rammer om systemet,  

 således at komiteernes virke blev en del af den offentlige forvaltning i  

 offentlighedslovens og forvaltningslovens forstand.
Loven indebar samtidig  

 enkelte væsentlige nydannelser vedrørende komitesystemets kompetenceområde,  

 komiteernes sammensætning samt finansieringen af de regionale komiteers  

 arbejde.
 Vedrørende kompetenceområdet blev anmeldelse og godkendelse af  

 biomedicinske forskningsprojekter med loven udvidet til at gælde for alle  

 biomedicinske projekter, uanset hvilket menneskeligt materiale de udføres på.  

 Det ulovhjemlede komitesystems regelgrundlag - især Helsinki-deklarationen -  

 omfattede således alene biomedicinske forskningsprojekter på levende  

 mennesker, men ikke på afdøde og heller ikke på det menneskelige liv fra  

 befrugtning til fødsel.
 Vedrørende komiteernes sammensætning indebar loven, at det ulovhjemlede  

 komitesystems paritet mellem læge og videnskabelige medlemmer blev afløst af  

 et flertal af lægpersoner, både i de regionale komiteer og i den centrale  

 komite.
Vedrørende finansieringen af de regionale komiteers arbejde blev dette med  

 loven ændret fra fuldstændig offentlig finansiering til delvis offentlig  

 finansiering.
Til delvis dækning af de regionale komiteers udgifter betaler  

 statsinstitutioner samt private firmaer og hospitaler således i dag et gebyr  

 for hver anmeldt projekt til vedkommende amtskommune.
Udover disse nydannelser i komitesystemet blev der med lovens kapitel 4  

 indført bestemmelser, der helt konkret regulerer forskning og behandling på  

 forplantningsteknologiområdet.
Efter lovens § 14 er det alene tilladt at  

 foretage sådanne forsøg med befrugtede menneskelige æg og kønsceller, der  

 agtes anvendt til befrugtning, som er nødvendige for at sikre en forsvarlig  

 behandlingskvalitet for in vitro befrugtningen.
Tilsvarende gælder efter  

 loven for andre behandlinger for ufrivillig barnløshed, hvor en kvindes æg  

 befrugtes uden for livmoderen.
 Med loven blev der ligeledes i § 14 fastsat:
- en lovmæssig tidsfrist på 14 dage for, hvor længe befrugtede  

 menneskelige æg må holdes i live uden for en kvindes livmoder, - et forbud mod donation af befrugtede menneskelige æg, samt - en bemyndigelse til sundhedsministeren til at fastsætte regler om  

 nedfrysning og donation af menneskelige æg.
Denne bemyndigelse er udnyttet  

 med Sundhedsministeriets bekendtgørelse nr. 392 af 17. maj 1994 om  

 nedfrysning og donation af menneskelige æg.
 Endelig blev der i lovens § 15 fastsat forbud mod forsøg, der har til  

 formål at muliggøre:
- fremstilling af arvemæssigt identiske menneskelige individer, - fremstilling af menneskelige individer ved sammensmeltning af genetisk  

 forskellige fosteranlæg eller dele af forsteranlæg, før de sættes fast i  

 livmoderen, - fremstilling af levende menneskelige individer, som er hybrider med en  

 arvemasse, hvori indgår bestanddele fra andre arter og - udvikling af et menneskeligt individ i artsfremmed livmoder.
 Bestemmelserne i komitelovens kapitel 4 omfatter samtlige de  

 lovbestemmelser, der i dag regulerer forskning og behandling indenfor  

 forplantningsteknologiområdet.
3. Udskillelsen af lovens kapitel 4 om forplantningsteknologi Udviklingen siden lovens ikrafttræden har vist, at der ikke er den nære  

 sammenhæng mellem komitesystemet og reglerne i lovens kapitel 4 om  

 forplantningsteknologi, og at der i øvrigt er behov for en yderligere  

 regulering på forplantningsteknologiområdet.
Reglerne omkring  

 forplantningsteknologien udgør som nævnt den konkrete regulering af forskning  

 og behandling på området, og reglerne har grundlæggende intet at gøre med  

 rammerne for en videnskabsetisk bedømmelse af forskningsprojekter.
Regeringen har derfor fundet, at det i forbindelse med revisionen af  

 komiteloven vil være hensigtsmæssigt at udskille lovens kapitel 4 om  

 forplantningsteknologi til en selvstændig lovgivning.
Regeringen vil  

 sideløbende med dette forslag fremsætte et lovforslag om kunstig befrugtning  

 i forbindelse med lægelig behandling, diagnostik og forskning m.v.,  

 indeholdende en retlig præcisering og uddybning af reguleringen på  

 forplantningsteknologiområdet, herunder de nuværende bestemmelser i  

 komitelovens kapitel 4. Revisionen af bestemmelserne i komiteloven i dette  

 forslag vil derfor ikke omfatte lovens kapitel 4, og en ophævelse af  

 bestemmelserne i kapitel 4 i komiteloven vil ske i forbindelse med  

 vedtagelsen af en selvstændig lovgivning om kunstig befrugtning.
Med udskillelsen af kapitel 4 vil komiteloven fremstå som en lov, der  

 udelukkende indeholder den retlige regulering af det videnskabsetiske  

 komitesystem.
Det skal i denne sammenhæng bemærkes, at komitesystemets  

 kompetence til at bedømme biomedicinske forsøg på befrugtede æg m.v. ikke med  

 udskillelsen af kapitel 4 fra komiteloven er ændret.
Biomedicinske  

 forskningsprojekter, der indebærer sådanne forsøg, skal stadig anmeldes til  

 komitesystemet, jf. lovens § 6, stk. 1, og vil således først kunne  

 iværksættes, når der af komitesystemet er givet tilladelse hertil.
4. Generel vurdering af komitesystemets virksomhed De 7 regionale komiteer og Den Centrale Videnskabsetiske Komite behandlede  

 i 1994 ialt 2908 projekter.
Heraf behandlede Den Centrale Videnskabsetiske  

 Komite i 1994 45 projekter mod 40 projekter i 1993. Langt den overvejende del  

 af de anmeldte projekter godkendes, men en lang række projekter godkendes  

 imidlertid først efter, at den projektansvarlige har foretaget ændringer i  

 projektet efter anvisning fra den videnskabsetiske komite.
Kliniske afprøvninger af lægemidler udgør ca. en 1/3 af de anmeldte  

 projekter.
Af de resterende knap 2000 projekter i 1994 udgjorde  

 spørgeskemaundersøgelser og registerforskningsprojekter omkring halvdelen.  

 Komiteerne havde i 1994 ca. 350 anmeldte multicenterprojekter.
Da  

 multicenterprojekter netop behandles i flere komiteer, repræsenterede de 350  

 projekter ca. 1350 sager i komitesystemet.
Ifølge oplysninger fra komiteerne udgjorde de samlede  

 administrationsomkostninger for de syv regionale videnskabsetiske komiteer i  

 1994 knap 4 mill. kr.
Disse udgifter omfatter udgifter til aflønning af  

 personale, diæter, transport m.v.
Komiteernes indtægter i form af gebyrer  

 udgjorde i 1994 ca. 1.750.000 kr., og komiteerne har i 1994 anvendt ca. 1 1/4  

 årsværk til at administrere gebyrordningen.
 Regeringen finder grundlæggende, at komitesystemet i perioden siden lovens  

 ikrafttræden har levet op til sit formål om at sikre beskyttelsen af  

 forsøgspersoner, der deltager i biomedicinske forskningsprojekter, samtidig  

 med at der skabes mulighed for udvikling af ny, værdifuld viden, jf. § 2,  

 stk. 1. I forbindelse med den videnskabsetiske bedømmelse af  

 forskningsprojekter foretages således den fornødne afvejning af  

 beskyttelseshensynet til den enkelte forsøgsperson samtidig med, at der i  

 komitebedømmelsen indgår en vurdering af, om det enkelte forskningsprojekt er  

 af god videnskabelig standard og om projektet har et lødigt formål, herunder  

 om projektet bidrager til udvikling af ny, relevant viden.
De eksisterende retlige rammer for komitesystemet giver efter regeringens  

 opfattelse et tilstrækkeligt grundlag for en komitebedømmelse, der ikke blot  

 omfatter en snæver videnskabsetisk vurdering men tillige inddrager mere  

 almene etiske aspekter.
Der synes derfor ikke at være behov for fundamentale  

 ændringer i de grundlæggende principper for det eksisterende komitesystems  

 indretning og virksomhed.
Regeringen må dog konstatere, at komiteerne på et par områder ikke fuldt  

 ud har levet op til bestemmelserne i loven.
Der er således behov for at  

 styrke indsatsen i komiteerne omkring patientinformation og informeret  

 samtykke samt vedrørende opfølgning og kontrol med de godkendte projekter.
5. Vurdering og revision af lovens bestemmelser En række af bestemmelserne i den gældende lov har siden lovens  

 ikrafttræden givet anledning til en række spørgsmål og diskussioner, ikke  

 mindst i forbindelse med den offentlige debat, der udspillede sig i  

 forlængelse af det debatmateriale, som forskningsministeren og  

 sundhedsministeren udsendte i juli 1995. Debatmaterialet gav anledning til en  

 værdifuld offentlig debat og regeringen modtog en række konstruktive  

 bemærkninger og forslag til lovens bestemmelser og til komitesystemets virke  

 i almindelighed.
Regeringen afholdt den 24. oktober 1995 en konference om komitesystemets  

 virksomhed.
Formålet med konferencen var som en opfølgning på sommerens debat  

 og høringsrunde over regeringens debatmateriale at give komitefolk og andre  

 en mulighed for at drøfte, hvordan komitesystemet i det daglige fungerer.  

 Konferencen gav på en række centrale områder i forbindelse med revisionen et  

 godt indblik i komiteernes daglige virke og viste, at der i forlængelse af  

 lovrevisionen er behov for at arbejde videre med flere aspekter af  

 komiteernes arbejde.
Der er som en opfølgning på konferencen til samtlige  

 konferencedeltagere samt til alle høringsparter udsendt en konferencerapport  

 med referater og indlæg fra debatten.
 Med udgangspunkt i de erfaringer, der er høstet med komitesystemets  

 virksomhed siden lovens ikrafttræden, samt på grundlag af de bemærkninger og  

 forslag, som er fremkommet i den offentlige debat i almindelighed samt på  

 konferencen den 24. oktober 1995, finder regeringen, at de væsentligste  

 spørgsmål i forbindelse med en revision af komitelovens bestemmelser vedrører  

 følgende elementer:
- Lovens gyldighedsområde - Komiteernes nedsættelse og arbejdsgang - Komitesystemets samarbejde med Etisk Råd - Udformning af patientinformation og indhentning af samtykke - Afstemningsregler i komitesystemet - Opfølgning og kontrol med meddelte tilladelser - Aktindsigt i forbindelse med komitesystemets sagsbehandling - Spørgsmål om klageadgang i forhold til anmeldte forskningsprojekter - Gebyrordningen for ikke-amtskommunale projektansøgere.
Ad lovens gyldighedsområde Lovens gyldighedsområde er biomedicinske forskningsprojekter, hvadenten  

 der er tale om projekter, der vedrører forsøg med behandling, forsøg med nye  

 diagnostiske metoder eller forsøg med forebyggende kliniske undersøgelser.  

 Loven omfatter således alle typer af biomedicinske forskningsprojekter,  

 uanset om projektet gennemføres i privat eller offentligt regi.
 Regeringen finder grundlæggende, at komitesystemets overordnede  

 virksomhedsområde er veldefineret og velafgrænset i de nuværende bestemmelser  

 i loven og finder derfor ikke anledning til at ændre lovens bestemmelser på  

 dette område.
Sundhedsministeriet har i en redegørelse til Folketinget af 17. december  

 1992 redegjort nærmere for behandlingsforsøg, hvilket vil sige tilfælde, hvor  

 den behandlende læge i rent behandlingsmæssigt øjemed og i den enkelte  

 patients eller en mindre gruppe af patienters interesse ændrer på  

 behandlingsmetoden eller prøver en behandling, der måske ikke tidligere har  

 været anvendt i den sammenhæng eller på det tidspunkt i behandlingen.
Det  

 blev i redegørelsen til Folketinget slået fast, at behandlingsforsøg måtte  

 karakteriseres som behandling og ikke som forskning.
 Diagnostik og behandling uden forskningsformål, herunder  

 behandlingsforsøg, er derfor underlagt reglerne i lægeloven samt de ansvars-  

 og tilsynsregler, som i øvrigt gælder på sundhedsområdet.
I forbindelse med den offentlige debat i forlængelse af regeringens  

 debatmateriale fra i sommer samt i indlæg og debat på konferencen om  

 komitesystemet den 24. oktober 1995, er det fra flere sider blevet anbefalet,  

 at en række af de forskningsprojekter, som i dag anmeldes til komiteerne,  

 hensigtsmæssigt kan udskilles fra komitesystemets arbejdsopgaver.
Der tænkes  

 her på sociologiske og samfundsmedicinske spørgeskema- og  

 journalundersøgelser, samt registerforskningsprojekter, der ikke på nogen  

 måde involverer forsøgspersoner og projekter fra studerende, der ud fra en  

 videnskabsetisk vurdering er uproblematiske.
 Hensynet til forskerne og hensynet til komitesystemets virke indebærer, at  

 det efter regeringens opfattelse må overvejes, om nogle af disse projekter  

 hensigtsmæssigt kan udskilles fra komiteernes virksomhed.
Et grundlæggende udgangspunkt for at vurdere, om et givent  

 forskningsprojekt skal anmeldes til det videnskabsetiske komitesystem, er,  

 jf. § 6, stk. 2, om biomedicinsk forskning udgør en væsentlig bestanddel af  

 det pågældende projekt.
Regeringen finder det vigtigt, at komiteerne løbende  

 overvejer, diskuterer og afgrænser komitesystemets virksomhedsområde i  

 relation til projekternes indhold af biomedicinsk forskning.
Det er  

 imidlertid ikke hensigtsmæssigt i loven at fastsætte, hvilke konkrete typer  

 af projekter der kan siges at indeholde et så væsentligt element af  

 biomedicinsk forskning, at de skal anmeldes til komitesystemet.
 Da et helt centralt formål med komitebedømmelsen er at sikre beskyttelsen  

 af forsøgspersoner, der deltager i biomedicinske forskningsprojekter, er det  

 samtidig afgørende at vurdere, om visse projekter kan afgrænses fra  

 komitesystemets virksomhedsområde, fordi de typisk ikke omfatter  

 forsøgspersoner.
En række registerforskningsprojekter involverer ikke deltagelse af  

 forsøgspersoner, men omfatter alene forskning i registerdata.
For de  

 personer, hvis data indgår i sådanne registre, må interessen primært være, at  

 personlige data opbevares forsvarligt, eventuelt gennem anonymisering eller  

 kodning, således at data ikke misbruges.
I forbindelse med oprettelsen af registre skal der udarbejdes  

 registerforskrifter i overensstemmelse med bestemmelserne i registerloven.  

 Herved sikres netop, at personlige data i sådanne registre opbevares  

 forsvarligt samt ikke videregives uretmæssigt.
For personer, hvis data indgår  

 i sådanne registre, indebærer forskriftsmæssigt udarbejdede  

 registerforskrifter dermed, at registerforskning i sådanne data sker på en  

 sådan måde, at den enkelte borgers retsbeskyttelse og integritet ikke  

 krænkes.
 På denne baggrund finder regeringen det hensigtsmæssigt, både af hensyn  

 til forskerne og af hensyn til komitesystemets virksomhed, at sådanne  

 registerforskningsprojekter ikke tillige kræver anmeldelse til komitesystemet  

 ved siden af godkendelse i henhold til registerloven.
For en række spørgeskemaundersøgelser gælder, at der ikke er nogen reel  

 risiko eller belastning forbundet med at deltage i sådanne projekter,  

 samtidig med at den enkelte person blot kan undlade at deltage i projektet,  

 hvis vedkommende f.eks. mener, at undersøgelsen virker for påtrængende.  

 Regeringen er derfor af den opfattelse, at kun spørgeskemaundersøgelser og  

 registerforskningsprojekter, der indeholder et væsentligt element af  

 biomedicinsk forskning eller udgør en del af et projekt, der indeholder et  

 væsentligt element af biomedicinsk forskning og som samtidig indebærer en  

 sundhedsmæssig risiko for den enkelte forsøgsperson eller på anden måde kan  

 være til belastning for den pågældende, bør anmeldes til komitesystemet.
Også  

 på dette område er det imidlertid vigtigt, at komiteerne løbende overvejer,  

 diskuterer og afgrænser komitesystemets virksomhedsområde.
Ad komiteernes nedsættelse og arbejdsgang Efter de gældende bestemmelser er det amtsrådene, der nedsætter de  

 regionale videnskabsetiske komiteer.
Et amtsråd kan nedsætte en eller flere  

 komiteer inden for sit geografiske område, ligesom en komite kan nedsættes af  

 flere amtsråd.
Dertil kommer, at amterne kan fastsætte, at en komite skal  

 bestå af 9 eller 11 medlemmer fremfor af 7 medlemmer, som ifølge gældende  

 bestemmelser er minimum for en regional komite.
Der er således i den gældende  

 lovgivning tillagt amterne en betydelig frihed med hensyn til nedsættelsen,  

 størrelsen og arbejdsgangen i de enkelte komiteer.
Det forudsættes dog, at et  

 amtsråd kun opretter mere end en komite inden for sit område eller udvider  

 medlemsantallet, såfremt arbejdsbyrden taler herfor.
Komitesystemet er på nuværende tidspunkt - som det også gjaldt for det  

 ulovhjemlede komitesystem før 1. oktober 1992 - opdelt i 7 regionale komiteer  

 og en central komite.
Hver komite omfatter derved mere end en amtskommune -  

 bortset fra Århus og Københavns amtskommuners komiteer.
Baggrunden for, at  

 regionsprincippet ikke følger amtsgrænserne, er primært, at forskningen ikke  

 foregår med lige stor intensitet ved de forskellige sygehuse.
Som følge deraf  

 har de komiteer, der betjener universiteterne i København, Århus og Odense et  

 væsentligt højere antal ansøgninger end de øvrige komiteer.
Specielt komiteen for København og Frederiksberg kommuner behandler på  

 årsbasis ca. 900 sager ud af ca. 2900 sager, som der i alt behandles i de 7  

 regionale komiteer.
Komiteen består af det maksimale antal på 11 medlemmer,  

 som i dag er mulig efter loven, og man har på grund af arbejdsbyrden valgt at  

 lave to underudvalg.
De to underudvalg er besat med 5 medlemmer, hvoraf 3 er  

 lægpersoner og 2 er sundhedsvidenskabelige forskere.
Arbejdsgangen er  

 således, at hver sag i underudvalget forbehandles af en sundhedsvidenskabelig  

 forsker og en lægperson, som via sekretariatet har mulighed for at indhente  

 yderligere oplysninger, hvis dette skønnes nødvendigt.
Herefter går sagerne  

 til bedømmelse i underudvalget.
Såfremt et medlem ønsker sagen behandlet i et  

 samlet komitemøde, kan medlemmet forlange dette.
Derved sikres, at der i  

 sager, hvor det enkelte medlem føler sig usikker på bedømmelsen i  

 underudvalget, kan ske en vurdering af en større kreds.
 For en nærmere gennemgang af arbejdsgangen i de øvrige regionale komiteer  

 kan der henvises til sundhedsministerens besvarelse af 1. marts 1995 af  

 spørgsmål nr. 46 (alm.del - bilag 111), som Folketingets Sundhedsudvalg har  

 stillet den 7. december 1994.
 Det er grundlæggende regeringens opfattelse, at der er store fordele  

 forbundet med, at amterne i vid udstrækning fastholder deres betydelige  

 frihed med hensyn til komitearbejdets nærmere tilrettelæggelse.
Amternes adgang til selv at fastsætte antallet og placeringen af de  

 regionale videnskabsetiske komiteer samt amternes adgang til at udvide en  

 komites medlemsantal til 9 eller 11 medlemmer giver i almindelighed i dag  

 amterne mulighed for en fleksibel indretning og tilpasning af komiteernes  

 antal, placering og størrelse til den aktuelle arbejdsbyrde i de enkelte  

 geografiske områder.
Eventuelle ændringer i sygehusstrukturen vil naturligvis  

 på sigt kunne medvirke til ændringer i den sundhedsvidenskabelige  

 forskningsintensitet i de forskellige egne af landet.
De gældende  

 bestemmelser giver amterne mulighed for at tilpasse komiteernes arbejde til  

 sådanne udviklingstræk.
 Regeringen finder det således hensigtsmæssigt, at amternes store grad af  

 selvbestemmelse på dette område fastholdes.
 Regeringen erkender, at arbejdsbyrden i de store komiteer, specielt i  

 komiteen for Københavns og Frederiksberg kommuner, siden lovens ikrafttræden  

 har været stærkt stigende og af mange komitemedlemmer opfattes som en stor  

 belastning set i relation til den tid, der rimeligvis skal anvendes for at  

 sætte sig ordentligt ind i de enkelte forsøgsprojekter.
Regeringen finder det imidlertid ikke hensigtsmæssigt i loven at fastsætte  

 en maksimumgrænse for, hvor mange projekter, de enkelte komiteer må behandle  

 om året.
Regeringen har derfor overvejet andre muligheder for en løsning af  

 medlemmernes arbejdsbelastning i de store komiteer.
Med henblik på en aflastning af de enkelte komitemedlemmer, havde  

 regeringen i det lovforslag, der var udsendt til høring, foreslået, at de  

 amtskommunale myndigheder fik mulighed for til den enkelte komite at udpege  

 et større antal medlemmer, således at de udpegede medlemmer hver for sig kun  

 skulle deltage i et begrænset antal møder og derved også kun skulle sætte sig  

 ind i et begrænset antal sager.
Regeringen fastsatte endvidere bestemmelser  

 om sammensætningen af komiteerne ved behandlingen af sager.
I høringssvarene kritiseres denne løsning af amtskommunale myndigheder,  

 Den Centrale Videnskabsetiske Komite samt flere regionale komiteer for at  

 gøre det vanskeligt at opretholde en ensartet bedømmelseskvalitet og  

 kontinuitet i arbejdet i komiteerne, da konstruktionen rummer en fare for, at  

 den erfaring med arbejdet i de enkelte komiteer, som medlemmerne opnår, vil  

 gå tabt.
Derudover fremhæves det, at det vil være vanskeligt og ekstra  

 ressourcekrævende at administrere en ordning med skiftende medlemmer,  

 samtidig med at forslaget indebærer en sådan sammensætning af komiteerne ved  

 behandlingen af de enkelte sager, at det ikke vil være muligt for komiteerne  

 at foretage sagsbehandling i underudvalg samt forenklet sagsbehandling af  

 visse projekter.
I stedet foreslår flere komiteer, at de gældende bestemmelser i lovens § 3  

 fastholdes, eventuelt med den ændring, at maksimumstallet i komiteerne  

 udvides fra 11 til f.eks. 15 medlemmer.
Regeringen har på baggrund af  

 komiteernes bemærkninger fundet det hensigtsmæssigt at bevare de gældende  

 bestemmelser i komiteloven på dette område, dog således at der foreslås en  

 udvidelse af det maksimale antal medlemmer til 15, og således at de enkelte  

 komiteer får mulighed for at udpege en ekstra næstformand.
 I den udstrækning, man i de store komiteer gør brug af sagsbehandling i  

 underudvalg, vil der ved dette forslag blive mulighed for, at de anmeldte  

 projekter kan fordeles på flere udvalg, således at det enkelte komitemedlem  

 skal gennemlæse og medvirke ved behandlingen af færre projekter end ellers.  

 Forslaget giver derfor mulighed for en aflastning af komitemedlemmerne i de  

 store komiteer.
 Der er stor forskel på de forskellige komiteers arbejdsform vedrørende  

 f.eks. afholdelse af møder, omfanget af ansøgninger, der behandles ved  

 skriftlig votering, behandlingen af ansøgninger modtaget fra andre komiteer,  

 behandlingen af tillægsprojekter m.v., jf. sundhedsministerens besvarelse af  

 1. marts 1995 af spørgsmål nr. 46 (alm.del - bilag 111). Sådanne forskelle  

 bunder i vid udstrækning i de meget forskellige forhold vedrørende geografisk  

 afstand, antallet af projekter m.v., der gør sig gældende for de forskellige  

 komiteer.
For at sikre en betryggende beslutningsprocedure og en ensartet vurdering  

 af de anmeldte projekter, har Den Centrale Videnskabsetiske Komite udsendt  

 standardvedtægter og forretningsorden for komiteernes arbejde, som bl.a.  

 beskriver komiteernes adgang til skriftlig sagsbehandling, sagsbehandling i  

 underudvalg m.v.
Med et sådant sæt af ensartede rammer for komiteernes  

 arbejde, finder regeringen, at der på trods af forskelle i arbejdsform og  

 arbejdstilrettelæggelse de enkelte komiteer imellem er sikret tilstrækkeligt  

 grundlag for en videnskabsetisk bedømmelse af de anmeldte projekter, der  

 lever op til lovens formål.
Regeringen finder derfor ikke grundlag for i  

 loven at fastsætte detaljerede bestemmelser om arbejdstilrettelæggelsen i de  

 regionale komiteer.
Vedrørende nedsættelsen af den centrale komite finder regeringen, at  

 bestemmelserne i § 4 har fungeret fuldt tilfredsstillende.
Der er derfor ikke  

 fundet behov for ændringer på dette område.
Ad komitesystemets samarbejde med Etisk Råd Efter lovens § 5 skal den centrale komite bl.a. ved fælles møder  

 samarbejde med Etisk Råd.
Komiteen skal ifølge bestemmelsen sammen med Etisk  

 Råd udarbejde rapporter om principielle etiske problemstillinger, som har  

 været drøftet i fællesskab.
 Det hidtidige samarbejde mellem Den Centrale Videnskabsetiske Komite og  

 Etisk Råd har vist, at det har været udbytterigt med fælles høringsrunder  

 forud for afgivelse af udtalelser omkring generelle etiske problemstillinger.  

 Fælles rapporter foreligger hidtil ikke.
Regeringen ser gerne et fortsat samarbejde mellem Den Centrale  

 Videnskabsetiske Komite og Etisk Råd, f.eks. i form af redegørelser, der  

 belyser principielle etiske problemstillinger, der har været drøftet i  

 fællesskab.
På baggrund af de seneste samarbejdsinitiativer kan der da også  

 fremover forventes et udbygget samarbejde mellem Etisk Råd og Den Centrale  

 Videnskabsetiske Komite.
 Regeringen finder på denne baggrund ikke anledning til lovændringer på  

 området.
Ad udformning af patientinformation og indhentning af samtykke Information af forsøgspersoner og indhentning af informeret samtykke eller  

 stedfortrædende informeret samtykke har været et af de centrale aspekter i  

 den offentlige debat, i de indkomne høringssvar og på komitekonferencen den  

 24. oktober 1995.
 De gældende regler om information og samtykke i komiteloven fastsætter, at  

 en komite især skal påse, at de patienter eller raske forsøgspersoner, der  

 deltager i et projekt, skriftligt og mundtligt orienteres om projektets  

 indhold, forudselige risici og fordele, og at deres frie og udtrykkelige  

 samtykke vil blive indhentet og givet skriftligt, jf. § 8, stk. 1, nr. 2.
 Komiteen skal samtidig påse, at information vil blive givet til og  

 samtykke indhentet fra nærmeste pårørende eller værge i de tilfælde, hvor  

 forsøget udføres under omstændigheder, som udelukker information og  

 indhentelse af samtykke fra forsøgspersonen, jf. § 8, stk. 1, nr. 3. Endelig  

 skal komiteen påse, at det af informationen klart fremgår, at patienter og  

 raske forsøgspersoner samt pårørende og værge på ethvert tidspunkt kan  

 tilbagekalde sit samtykke, jf. § 8, stk. 1, nr. 4.
I forhold til andre områder indenfor sundhedsvæsenet gælder der i  

 komitesystemet skærpede krav til informationspligten og til den måde  

 samtykket indhentes på, jf.
Sundhedsstyrelsens cirkulære nr. 163 af 22.  

 september 1992 om information og samtykke m.v. »Lægers pligt og  

 patienters ret«, kapitel 2. Heri fastsættes en række specifikke krav  

 til, hvilke oplysninger, patientinformationen skal indeholde, bl.a. om  

 forsøgets formål, om vigtige detaljer og procedurer, om forudsigelige risici  

 og ulemper, herunder uønskede virkninger ved brug af lægemidler, om forsøgets  

 forventede nytte for patienten og/eller fremtidige patienter samt om andre  

 behandlingsmuligheder, såfremt patienten afslår at deltage.
Kravene til information og samtykke er endvidere uddybet i Den Centrale  

 Videnskabsetiske Komites rekommandation nr. 1: »Informeret  

 samtykke«.
Heri hedder det bl.a., at patientinformationen i forbindelse  

 med oplysning om andre behandlingsmuligheder skal informere om, at nægtet  

 deltagelse i projektet ikke påvirker nuværende eller fremtidige behandlinger  

 samt at forsøgspersonen, hvis det ønskes, får adgang til betænkningstid og  

 mundtlig information i overværelse af en uvildig trediemand.
Dertil kommer,  

 at der ved kliniske afprøvninger af lægemidler stilles krav om yderligere  

 oplysninger.
I den offentlige debat og i indlæg og debat på komitekonferencen i oktober  

 1995 har det været fremført, at der i praksis synes at være visse  

 vanskeligheder med at overholde kravene, og at der derfor bør strammes op på  

 reglerne enten i lovgivning eller rent administrativt.
I forbindelse med  

 debatten er der samtidig fremsat en række konkrete forslag til forbedring af  

 patientinformation og indhentning af samtykke.
Disse forslag går bl.a. på:
- at forskeren også skal underskrive patientinformationen for at  

 attestere, at informationen er i overensstemmelse med de oplysninger,  

 forskeren i øvrigt har kendskab til, - at den mundtlige information bør foreligge som en del af  

 forsøgsprotokollen, - at det er en anden person end den projektansvarlige forsker, som giver  

 informationen med henblik på at forhindre pression på forsøgspersonen samt - at forsøgspersonen altid har mulighed for at have en tredieperson  

 tilstede ved underskrivelsen.
 Den sidste pind er reelt sikret gennem retningslinierne i rekommandation  

 fra Den Centrale Videnskabsetiske Komite.
Det er regeringens opfattelse, at den rejste kritik og de fremsatte  

 forslag ikke hensigtsmæssigt bør finde udtryk i lovteksten, da det er  

 regeringens grundlæggende vurdering, at de gældende lovregler på området er  

 tilstrækkelige som grundlag for at sikre patienter og raske forsøgspersoner  

 den fornødne information og indsigt i det pågældende projekt, således at  

 samtykke kan gives på et informeret og frivilligt grundlag.
Regeringen finder  

 imidlertid, at debatten på komitekonferencen klart viser, at der særligt på  

 dette område er behov for at styrke komiteernes daglige indsats, og de  

 ovennævnte forslag vil givet kunne bidrage til en styrkelse af  

 patientinformationen i forbindelse med indhentning af informeret samtykke.
Regeringen lægger derfor stor vægt på, at der i praksis arbejdes videre  

 med disse og eventuelt andre forslag med henblik på at forbedre  

 patientinformationen forud for indhentning af samtykke.
Det er på denne  

 baggrund positivt, at Det Etiske Råd, Statens Sundhedsvidenskabelige  

 Forskningsråd og Den Centrale Videnskabsetiske Komite har igangsat fælles  

 drøftelser på dette område.
Regeringen kan anbefale, at de tre organer indgår  

 i et fællesarbejde om informations- og samtykkekravenes indhold og  

 rækkevidde, og den måde de praktiseres på.
Regeringen lægger imidlertid stor vægt på, at der i forlængelse af  

 lovrevisionen igangsættes et egentligt udvalgsarbejde med det formål at se på  

 de mere konkrete problemer med udformning af patientinformationer og  

 indhentning af informeret samtykke.
Regeringen finder det naturligt, at  

 repræsentanter for forskere og patienter også indgår i et sådant  

 udvalgsarbejde, og de indledende drøftelser mellem Etisk Råd, Statens  

 Sundhedsvidenskabelige Forskningsråd og Den Centrale Videnskabsetiske Komite  

 omkring dette spørgsmål kunne passende være et indledende bidrag til  

 igangsættelsen af et sådant stykke arbejde.
Regeringen finder det tillige vigtigt at diskutere og vurdere, om  

 indhentning af informeret samtykke i forbindelse med de enkelte projekter  

 foregår i overensstemmelse med de fastsatte bestemmelser.
De i § 9 foreslåede  

 bestemmelser, hvorefter den centrale komite årligt skal afgive en redegørelse  

 om et eller flere emner i relation til komiteernes opfølgning og kontrol med  

 de meddelte tilladelser, giver på dette område en mulighed for at opnå en  

 overordnet vurdering af, om reglerne om information og informeret samtykke  

 overholdes.
En anden mulighed for at få en vurdering af efterlevelsen af  

 reglerne på dette område kunne være igangsætning af et forskningsprojekt med  

 det formål at gennemgå og beskrive patientinformationen og det informerede  

 samtykke i et eller flere anmeldte forskningsprojekter.
Ad afstemningsregler i komitesystemet Det følger af bestemmelserne i komitelovens § 7, at der i dag kræves fuld  

 enighed mellem samtlige af en regional komites medlemmer for, at et projekt  

 kan godkendes.
Kan enighed ikke opnås omkring bedømmelsen af et projekt,  

 indbringes sagen for Den Centrale Videnskabsetiske Komite, jf. § 7, stk. 4.  

 Der er ikke i loven fastsat bestemmelser om afgørelsesmåden i Den Centrale  

 Videnskabsetiske Komite.
Det forudsættes imidlertid, at afgørelser her kan  

 træffes ved almindeligt flertal, såfremt det ikke skulle være muligt at nå  

 til enighed.
Den hidtidige ordning, hvorefter der tilstræbes enighed omkring  

 bedømmelsen af de enkelte projekter, har fungeret tilfredsstillende både i de  

 regionale komiteer og i den centrale komite.
I praksis foregår det ved, at  

 vilkårene for en tilladelse til et givent projekt diskuteres, og at  

 eventuelle nye krav til den projektansvarlige stilles, således at alle  

 medlemmer i den pågældende komite dermed kan godkende projektet.
Ordningen  

 fungerer i vid udstrækning i kraft af, at der i komiteerne har været en  

 udpræget vilje til at søge en løsning, som alle kan være enige i.
 Regeringen finder derfor ikke grundlag for at ændre på bestemmelserne  

 herom i lovens § 7.
Princippet om enighed gælder også ved afgørelser i Den Centrale  

 Videnskabsetiske Komite.
Da det imidlertid er afgørende for hele  

 komitesystemets funktionsduelighed, at der altid kan træffes endelig  

 afgørelse i mere vanskelige og principielle sager, er det forudsat, at  

 afgørelser i den centrale komite i givet fald kan træffes ved almindeligt  

 flertal.
I en situation, hvor en regional komite, f.eks. på grund af medlemmernes  

 uforenelighed, ikke vil kunne træffe de nødvendige beslutninger gennem  

 konsensus, vil man kunne forestille sig, at flere sager end sædvanligt  

 indbringes for den centrale komite.
Dette vil i høj grad aktualisere behovet  

 for i den centrale komite at kunne træffe endelig afgørelse i sådanne sager.
Afstemningsregler for den centrale komite har hidtil kun været fastsat i  

 den centrale komites forretningsorden.
Regeringen finder det imidlertid  

 rigtigst, at der direkte i loven indføres en bestemmelse om afgørelsesmåden i  

 Den Centrale Videnskabsetiske Komite, såfremt der ikke kan opnås enighed.
En  

 sådan bestemmelse vil gælde alle sager, der indbringes for den centrale  

 komite, også sager der indbringes efter lovens § 7, stk. 4, på grund af  

 uenighed i den regionale komite.
Det er imidlertid vigtigt at understrege, at en sådan bestemmelse om  

 afgørelsesmåden i den centrale komite i tilfælde af uenighed ikke ændrer ved  

 princippet om, at der også i den centrale komite skal tilstræbes enighed i  

 forbindelse med stillingtagen til indbragte projekters godkendelse.
Det må  

 derfor forventes, at en sådan bestemmelse kun vil blive anvendt i ganske  

 særlige tilfælde.
Ad opfølgning og kontrol med meddelte tilladelser Efter lovens § 9 påser komiteerne, at projekter udføres i overensstemmelse  

 med den meddelte tilladelse, og en komite kan følge enkelte projekters forløb  

 og herunder forlange, at den afsluttende forskningsrapport eller publikation  

 sendes til komiteen samt afkræve den projektansvarlige en begrundet  

 redegørelse i tilfælde, hvor projektet ikke fuldføres.
I den offentlige debat har der fra flere sider været fremført en kritik  

 af, at komiteerne ikke lever op til deres forpligtelser på dette område.  

 Debatten på komitekonferencen i oktober 1995 peger da også på, at komiteerne  

 på dette områder har taget meget få initiativer, og regeringen finder, at  

 komiteernes indsats på dette område har været utilstrækkelig samt har været  

 meget varierende fra komite til komite.
Med henblik på at styrke komiteernes  

 opfølgning og kontrol med de godkendte projekter er der i debatten fremført  

 en række konkrete forslag hertil.
Det foreslås bl.a., at der i loven  

 fastsættes krav om, at komiteerne skal foretage stikprøvekontrol i et vist  

 omfang, f.eks. 5-10% af de godkendte projekter.
Desuden foreslås:
- udlevering af spørgeskemaer til forsøgspersoner, om hvorledes afgivelse  

 af informeret samtykke har fundet sted, - kontrol med, at det er den godkendte patientinformation, som er  

 udleveret samt - udlevering af obligatoriske blanketter til forskerne, der pålægger dem  

 at informere komiteen, når projektet er ændret, standset eller gennemført  

 samt begrunde en eventuel standsning.
Regeringen finder, at bestemmelsen om opfølgning og kontrol med de enkelte  

 projekter er lovgivningsmæssigt tilstrækkelig, og regeringen lægger stor vægt  

 på, at det fremover kan sikres, at komiteerne påser, at projekterne efter  

 bestemmelsen i loven udføres i overensstemmelse med de meddelte tilladelser.  

 Der er derfor behov for, at der iværksættes flere konkrete tiltag med henblik  

 på opfølgning og kontrol, og regeringen lægger stor vægt på, at komiteerne  

 løbende diskuterer og overvejer, hvordan den praktiske udformning af denne  

 opfølgning og kontrol bedst kan varetages.
En række af de i høringssvarene  

 fremsatte forslag vil hensigtsmæssigt kunne indgå i disse overvejelser.
 Regeringen finder det ikke hensigtmæssigt at pålægge de enkelte komiteer  

 at foretage stikprøvekontrol på en vis procentdel af de godkendte projekter.  

 Regeringen har derimod overvejet andre muligheder for lovgivningsmæssigt at  

 styrke komiteernes kontrol og opfølgning med de meddelte tilladelser.
 Med henblik på at give komitesystemet og myndighederne et bedre overblik  

 over de på området iværksatte tiltag finder regeringen det således  

 hensigtsmæssigt, at der i lovgivningen pålægges komitesystemet årligt at  

 udarbejde en redegørelse for et eller flere emner i relation til spørgsmålet  

 om opfølgning og kontrol med de meddelte tilladelser.
 Man kunne f.eks. forestille sig en redegørelse om de tiltag, der var  

 iværksat med henblik på at afdække forsøgspersonernes opfattelse og vurdering  

 af den skriftlige og mundtlige information i relation til det gennemførte  

 projekt eller en redegørelse om omfanget af de projekter, som afbrydes samt  

 begrundelserne herfor.
 En sådan redegørelsesinstitution i lovgivningen vil efter regeringens  

 opfattelse kunne medvirke til at styrke den generelle viden om  

 komitesystemets virksomhed og derved medvirke til, at det i fremtiden  

 lovgivningsmæssigt og administrativt vil være mere klart, hvilke områder der  

 bør sættes ind overfor.
Ad aktindsigt i forbindelse med komitesystemets sagsbehandling Med offentlighedsloven af 1970 blev der givet enhver en almindelig ret til  

 aktindsigt i den offentlige forvaltning.
Loven markerede  

 offentlighedsprincippets gennemførelse i Danmark.
Gennem offentlighedslovens  

 (og forvaltningslovens) bestemmelser er borgerne således enten direkte eller  

 gennem pressen sikret en mulighed for at få information og indsigt i  

 forvaltningsmyndighedernes virksomhed.
Offentlighedsprincippet gælder for alle områder af den offentlige  

 forvaltning, uanset om de tilhører den statslige eller kommunale forvaltning,  

 og uanset om der er tale om almindelige forvaltningsmyndigheder, særlige nævn  

 eller råd eller særlige forvaltningsenheder.
Lovens bestemmelser omfatter  

 også myndigheder, hvis virksomhed udelukkende er af rådgivende karakter, samt  

 midlertidige udvalg og kommissioner, herunder tværministerielle  

 arbejdsgrupper.
Med komitelovens ikrafttræden den 1. oktober 1992 blev komitesystemets  

 virksomhed en del af den offentlige forvaltning i offentlighedslovens og  

 forvaltningslovens forstand.
Regeringen finder det derfor grundlæggende  

 vigtigt, at princippet om offentlighed og åbenhed i forvaltningen lægges til  

 grund for komiteernes behandling af biomedicinske forskningsprojekter.
Det biomedicinske område er det eneste forskningsområde, hvor der er pligt  

 til at foretage anmeldelse og indhente godkendelse af de enkelte projekter i  

 et offentligt organ.
Dette indebærer, at der vil kunne være konkrete  

 tilfælde, hvor den biomedicinske forsker har en ophavsretlig interesse i at  

 kunne beskytte en original ide, metode eller teknik.
For komitesystemets  

 virksomhed er det derfor afgørende, at hensynet til åbenhed, indsigt og  

 dermed tryghed ved rammerne for forskningen vil være foreneligt med hensynet  

 til den enkelte forskers ophavsretlige interesse i at beskytte sin  

 forskningside, metode m.v.
Offentlighedsloven giver efter § 12, stk. 1, nr. 2, adgang til at beskytte  

 forskeres ophavsretlige interesser for så vidt, det er af væsentlig  

 økonomisk betydning for den pågældende forsker eller virksomhed, at visse  

 oplysninger ikke undergives aktindsigt.
Denne bestemmelse kan imidlertid ikke  

 antages at omfatte den økonomiske betydning, der ligger i, at et  

 (succesfuldt) forskningsprojekt på længere sigt kan betyde forbedrede  

 karrieremuligheder og eventuelt forøget økonomisk indtjening for den enkelte  

 forsker.
I tilfælde, hvor den pågældende forsker ikke umiddelbart kan forvente at  

 opnå forbedrede karrieremuligheder og eventuelt forøget økonomisk indtjening  

 gennem det pågældende projekt, vil hjemlen til at afslå aktindsigt skulle  

 søges i bestemmelsen i offentlighedslovens § 13, stk. 1, nr. 6. Efter denne  

 bestemmelse kan retten til aktindsigt begrænses i det omfang, det er  

 nødvendigt til beskyttelse af væsentlige hensyn til private og offentlige  

 interesser, hvor hemmeligholdelse efter forholdets særlige karakter er  

 påkrævet.
En forudsætning for at anvende bestemmelsen er dog, at  

 hemmeligholdelse af hensyn til den enkelte forskers interesse er klart  

 påkrævet, samt at der er en nærliggende fare for, at denne interesse vil lide  

 skade af betydning, hvis der gives aktindsigt.
 På grundlag af Ombudsmandens afgørelse i en konkret sag om afslag på  

 aktindsigt vedrørende et forskningsprojekt i Den Centrale Videnskabsetiske  

 Komite, er der et godt grundlag for at antage, at offentlighedslovens § 13,  

 stk. 1, nr. 6, giver tilstrækkelig mulighed for at beskytte forskeres  

 ophavsretlige interesser.
 Forskningsprojekter kan efter bestemmelserne i offentlighedsloven således  

 ikke generelt undtages fra princippet om åbenhed og offentlighed.  

 Udgangspunktet for vurderingen af spørgsmålet om aktindsigt vil derfor være,  

 at der gives aktindsigt i alt materialet, men at visse oplysninger vil kunne  

 undtages efter en konkret vurdering i hvert enkelt tilfælde, og da kun, hvor  

 hensynet til forskerens ophavsretlige interesser kan begrundes efter  

 bestemmelserne i offentlighedsloven.
Det er på denne baggrund regeringens opfattelse, at offentlighedslovens  

 bestemmelser på dette område må antages at give forskerne en tilstrækkelig  

 beskyttelse af deres ophavsretlige interesser.
Regeringen finder derfor ikke,  

 at der i komiteloven er behov for at fastsætte særskilte regler på dette  

 område.
Debatten om dette emne på komitekonferencen understregede efter  

 regeringens opfattelse, at der ikke i komiteloven er behov for særlige regler  

 på området.
Ad Spørgsmålet om klageadgang i forhold til anmeldte  

 forskningsprojekter Komiteloven indeholder ingen nærmere afgrænsning af, hvilke personer eller  

 myndigheder, der efter lovens § 12 kan indbringe et projekt for den centrale  

 komite.
I bemærkningerne til loven er det imidlertid fremhævet, at der med  

 bestemmelsen i § 12 tænkes på f.eks. sygehus- og universitetsmyndigheder,  

 eller de patient- eller personalegrupper, der berøres af det pågældende  

 projekt.
Fra tid til anden har spørgsmålet om en nærmere afgrænsning af dette  

 spørgsmål været rejst overfor komiteerne.
Regeringen finder på denne  

 baggrund, at der i forbindelse med denne revison af loven bør knyttes nogle  

 bemærkninger til denne problemstilling.
Det følger direkte af komitelovens § 12, at den enkelte forsker eller  

 projektansvarlige kan indbringe sagen for den centrale komite, såfremt  

 vedkommende i den regionale komite ikke har opnået tilladelse til at  

 iværksætte projektet.
Dette er i overensstemmelse med, at den enkelte forsker  

 eller projektansvarlige i forvaltningslovens forstand er ansøger og dermed  

 klageberettiget.
Om forsøgspersoner og pårørende til forsøgspersoner kan siges at være  

 klageberettigede i en sag om en videnskabsetisk komites bedømmelse af et  

 forskningsprojekt, er en væsentlig mere kompliceret problemstilling.
Hverken  

 raske eller syge forsøgspersoner eller pårørende hertil kan siges generelt at  

 have status som klageberettigede i alle aspekter vedrørende en  

 videnskabsetisk bedømmelse af et forskningsprojekt.
Såfremt forsøgspersonerne  

 eller de pårørende kan siges at have en særlig interesse i aspekter  

 vedrørende et projekt, f.eks. i spørgsmålet om udformning af  

 patientinformationen i relation til oplysningerne om bivirkninger i  

 forsøgsprotokollen til det pågældende projekt, må de for så vidt angår  

 sådanne aspekter vurderes til at have en personlig, direkte interesse i sagen  

 og dens afgørelse og dermed også vurderes til at være klageberettigede i  

 sagen.
Den omstændighed, at flere slutter sig sammen i en forening eller  

 lignende, kan i almindelighed ikke føre til, at foreningen m.v. som sådan  

 anses som klageberettiget i tilfælde, hvor de enkelte medlemmer i foreningen  

 ikke i sig selv har status af klageberettigede.
Det afgørende må normalt  

 være, om den enkelte opfylder kravene til at kunne anses for at være  

 klageberettiget i sagen, hvorefter det er et spørgsmål om repræsentation,  

 hvorvidt man vil anerkende foreningen som den, der varetager alle  

 klageberettigede personers interesser eller dog interesserne for dem, der  

 udtrykkeligt har tilkendegivet ønske herom, eventuelt gennem særskilt  

 fuldmagt.
Sygehus- eller universitetsmyndigheder, personalegrupper eller andre, der  

 berøres af et givent projekt, vil heller ikke kunne siges generelt at have  

 status som klageberettigede i alle aspekter vedrørende en videnskabsetisk  

 bedømmelse af et forskningsprojekt.
Der vil imidlertid også her være  

 tilfælde, hvor sygehus- eller universitetsmyndigheder, enkelte  

 personalegrupper eller andre har en så direkte interesse i det enkelte  

 projekt eller i dele heraf, at de må vurderes til være klageberettigede i den  

 pågældende sag eller vedrørende det pågældende spørgsmål i sagen.
 Regeringen finder det hensigtsmæssigt, at der i overensstemmelse med de  

 almindelige forvaltningsretlige principper i hvert enkelt tilfælde foretages  

 en konkret vurdering af, om den pågældende person eller institution kan siges  

 at have en særlig interesse i sagen og dens afgørelse og derved kan anses for  

 at være klageberettiget, jf. bestemmelsen i lovens § 12. Der bør derfor ikke  

 i loven foretages en mere præcis afgrænsning af gruppen af klageberettigede.  

 Regeringen finder på denne baggrund ikke grundlag for at ændre den gældende  

 bestemmelse i lovens § 12.
Personer, der ikke kan siges at have en særlig interesse i at indbringe et  

 projekt for den centrale komite, er naturligvis ikke afskåret fra over for  

 komitesystemet at fremsætte sine synspunkter, som komitesystemet herefter bør  

 forholde sig til.
Dette følger af de almindelige forvaltningsretlige  

 principper.
Det forhold, at en person, en institution m.v. ved sin  

 henvendelse til komitesystemet rent faktisk giver anledning til, at  

 komitesystemet rejser en sag eller tager en sag op på ny, medfører ikke i sig  

 selv, at den pågældende bliver klageberettiget i sagen.
Som klageberettiget i en sag eller dele af en sag opnås en adgang til  

 aktindsigt, der er videregående end offentlighedens adgang til aktindsigt i  

 almindelighed.
Det er derfor vigtigt, at komitesystemet giver personer eller  

 institutioner, der i en sag har status som klageberettiget, en videregående  

 adgang til aktindsigt på de punkter, hvor den pågældende vurderes til at være  

 klageberettiget.
I en række høringssvar i forbindelse med den offentlige debat anføres det,  

 at forsøgspersonerne bør have en lovfastsat adgang til altid at se hele  

 forsøgsprotokollen.
Regeringen finder det i overensstemmelse med det  

 grundlæggende princip om åbenhed, at forsøgspersonernes adgang til at se  

 forsøgsmaterialet styrkes, og at denne adgang er videre end for  

 offentligheden i øvrigt.
Det synes imidlertid ikke at være hensigtsmæssigt i  

 loven at fastsætte, at forsøgspersoner altid kan se hele  

 forsøgsprotokollen.
Regeringen finder, at spørgsmålet i hvert enkelt tilfælde  

 bør vurderes i henhold til de almindelige forvaltningsretlige regler på dette  

 område.
Ad gebyrordningen for ikke-amtskommunale projektansøgere Komitelovens kapitel 5 indeholder bestemmelser om finansieringen af  

 komiteernes udgifter.
I medfør af lovens § 16, stk. 4, har  

 Sundhedsministeriet udstedt bekendtgørelse nr. 795 af 24. september 1992 om  

 gebyr for behandling af biomedicinske forskningsprojekter i de regionale  

 videnskabsetiske komiteer.
Udgifterne til de regionale komiteer afholdes af amtskommunerne, herunder  

 Københavns og Frederiksberg kommuner.
Der betales ikke gebyr for projekter,  

 der indleveres til den regionale komite af institutioner, som den pågældende  

 komites egen amtskommune/amtskommuner afholder udgifterne til.
For øvrige  

 projekter, f.eks. fra statsinstitutioner, institutioner fra andre amter,  

 private hospitaler eller virksomheder betales et gebyr pr. projekt til delvis  

 dækning af udgifterne i forbindelse med driften af de regionale komiteer.
Amtskommunerne fastsætter selv gebyrets størrelse, som dog ikke må  

 overstige, hvad der svarer til projektets forventede andel af den pågældende  

 komites samlede årlige udgift.
Gebyrets størrelse kan beregnes ud fra den  

 gennemsnitlige udgift på landsplan for projekter, hvortil der opkræves gebyr,  

 dog således at gebyret ikke må overstige den regionale komites forventede  

 udgifter til behandling af det pågældende projekt.
For projekter, der forventes at kunne behandles i forenklet  

 ekspeditionsform, fastsættes et reduceret gebyr.
Der kan ligeledes fastsættes  

 et reduceret gebyr for behandling af mindre ændringer i allerede godkendte  

 projekter.
Ved beregning af gebyr for multicenterundersøgelser, dvs.  

 projekter, der afvikles i mere end en komites område, kan der fastsættes en  

 tillægstakst, afhængig af antallet af berørte komiteområder.
Siden lovens ikrafttræden har der i den offentlige debat været rejst  

 kritik mod gebyrordningen.
Kritikken er gået på, at gebyrerne fremtræder som  

 en uheldig særskat på et forskningsområde, som er karakteriseret ved en  

 politisk målsætning om en forøgelse af den forskningsmæssige indsats.
Der har  

 samtidig været rejst kritik af, at forskere i praksissektoren, hvor forskning  

 ofte er en ulønnet fritidsbeskæftigelse, selv må betale gebyrerne af deres  

 egen privatøkonomi.
I de indkomne høringssvar i forlængelse af regeringens  

 debatmateriale er det desuden anført, at gebyrerne rammer særligt hårdt for  

 studerende ved indlevering af pligtopgaver samt for forskere ved  

 universitetsinstitutioner, der har vanskeligt ved at finde penge til  

 gebyrerne.
Amtsrådsforeningen har over for Sundhedsministeriet tilkendegivet, at man  

 finder gebyrordningen administrativt besværlig og uhensigtsmæssig.
Foreningen  

 foreslår derfor, at gebyrordningen afskaffes, mod at amterne kompenseres for  

 indtægtstabet herved via bloktilskuddet.
Regeringen har grundlæggende en stor interesse i at sikre gode vilkår for  

 den sundhedsvidenskabelige forskning.
Regeringen finder imidlertid ikke, at  

 de af amterne fastsatte gebyrer i almindelighed lægger urimeligt store  

 økonomiske byrder på forskerne i forbindelse med anmeldelse af  

 forskningsprojekter til komitesystemet.
Tallene fra de regionale komiteer  

 vedrørende gebyrordningen viser samtidig, at der ikke på nuværende tidspunkt  

 anvendes mange ressourcer på at administrere ordningen set i forhold til de  

 indtægter, som ordningen giver komiteerne.
Regeringen finder derfor, at amterne og Københavns og Frederiksberg  

 Kommuner, såfremt de finder behov herfor, fortsat skal have mulighed for at  

 opkræve gebyrer fra ikke-amtskommunale projektansøgere.
Efter  

 bekendtgørelsens § 4, stk. 1, kan der som nævnt fastsættes et reduceret gebyr  

 for projekter, der forventes at kunne behandles i forenklet form.
Regeringen  

 finder det naturligt, at det i forbindelse med sagsbehandlingen løbende  

 vurderes, hvorvidt pligtopgaver fra studerende, projekter fra forskere i  

 praksissektoren samt andre typer af projekter kan behandles i forenklet form,  

 således at der for sådanne projekter kan fastsættes et reduceret gebyr.
 Regeringen finder på denne baggrund ikke behov for at ændre lovens  

 bestemmelser på dette område.
 6. Lovforslagets økonomiske og administrative konsekvenser m.v.
 Lovforslaget har ingen statslige eller kommunaløkonomiske konsekvenser.  

 Lovforslaget har heller ingen erhvervsøkonomiske eller miljømæssige  

 konsekvenser samt indeholder ingen EU-retlige aspekter.
 7. Hørte myndigheder, organisationer m.fl.:
 Forslaget har været sendt til høring hos de involverede statslige  

 myndigheder, de kommunale og amtskommunale organisationer, patientforeninger,  

 brugerorganisationer samt øvrige faglige foreninger og organisationer på  

 området.
Bemærkninger til lovforslagets enkelte bestemmelser § 1, nr. 1 Efter de gældende bestemmelser i lovens § 3 har amterne og Københavns og  

 Frederiksberg kommuner kun adgang til at udpege 7, 9 eller 11 medlemmer til  

 en regional komite.
Med bestemmelsen i § 3, stk. 2, foreslår regeringen, at  

 de amtskommunale myndigheder får mulighed for også at udpege 13 eller 15  

 medlemmer til en regional komite.
Med denne udvidelse af maksimumstallet  

 bliver der mulighed for i forbindelse med behandling i underudvalg at fordele  

 indkomne projektansøgninger på flere udvalg og dermed på flere  

 komitemedlemmer.
Bestemmelsen giver derfor en mulighed for en aflastning af  

 komitemedlemmer i komiteer med en stor arbejdsbyrde.
Med bestemmelsen i § 3, stk. 3, får de enkelte komiteer adgang til at  

 udpege en ekstra næstformand.
Dette vil særligt være relevant i komiteer,  

 hvor man vælger at udpege 13 eller 15 medlemmer.
 De øvrige bestemmelser i § 3 svarer til bestemmelserne i den gældende  

 lovgivning.
 Der henvises i øvrigt til de almindelige bemærkninger (pkt. 5, ad  

 komiteernes nedsættelse og arbejdsgang).
§ 1, nr. 2 og 3 Anmeldelsespligten efter lovens § 6 gælder biomedicinske  

 forskningsprojekter, hvorved primært forstås forskning inden for de  

 lægevidenskabelige fag, den kliniske og den socialmedicinsk-epidemiologiske  

 forskning.
Herudover indgår odontologisk og farmaceutisk forskning under  

 begrebet.
 Efter gældende lovs § 6, stk. 2, omfatter anmeldelsespligten også  

 spørgeskemaundersøgelser og registerforskning.
 Det foreslås i lovforslaget, at bestemmelserne vedrørende  

 registerforskning og spørgeskemaundersøgelser ændres, således at sådanne  

 projekter kun skal anmeldes til komitesystemet, såfremt projektet indeholder  

 et væsentlig element af biomedicinsk forskning eller udgør en del af et  

 projekt, der indeholder et væsentligt element af biomedicinsk forskning, og  

 såfremt projektet indebærer en sundhedsmæssig risiko for den enkelte  

 forsøgsperson eller på anden måde kan belaste den pågældende.
 Den præcise afgrænsning af, hvilke projekter der efter den foreslåede  

 bestemmelse i stk. 3 skal anmeldes til komitesystemet må fortsat bero på en  

 konkret vurdering i hvert enkelte tilfælde.
Baggrunden for bestemmelsen er imidlertid, at en række af de  

 registerforskningsprojekter og spørgeskemaundersøgelser, der i dag anmeldes  

 til komitesystemet - både af hensyn til forskerne og af hensyn til  

 komiteernes virke - hensigtsmæssigt kan udskilles af komitesystemets  

 virksomhedsområde.
Generelt set vil det nok mest komme på tale at kræve  

 spørgeskemaundersøgelser anmeldt til komitesystemet, da disse umiddelbart  

 involverer forsøgspersoner.
 Det forudsættes i øvrigt, at Den Centrale Videnskabsetiske Komite udsender  

 nærmere retningslinier (rekommandation) for, hvorledes afgrænsningen af  

 projekter, der på dette område skal anmeldes til komitesystemtet, skal ske.
 Der henvises i øvrigt til de almindelige bemærkninger (pkt. 5, ad lovens  

 gyldighedsområde).
§ 1, nr. 4 Lovforslagets bestemmelser på dette punkt er en konsekvens af den netop  

 vedtagne værgemålslov (lov nr. 388 af 14. juni 1995), som træder i kraft 1.  

 januar 1997. Efter værgemålslovens bestemmelser kan værgemål være af  

 forskellig retlig, økonomisk eller personlig karakter, og ændringerne i § 8  

 stk. 1, nr. 3 og 4, er således en direkte følge, at værgebegrebet efter  

 værgemålsloven ikke vil kunne anvendes i den form, som det i dag anvendes i  

 komiteloven.
 Der er ikke indholdsmæssigt foretaget væsentlige ændringer i de omtalte  

 bestemmelser, idet det dog skal bemærkes, at der ved indhentelse af  

 stedfortrædende samtykke typisk vil være tale om, at information først og  

 fremmest gives til og samtykke indhentes fra nærmeste pårørende og dernæst  

 fra værge, såfremt der er iværksat værgemål efter værgemålslovens § 5, der  

 omfatter værge i personlige forhold, herunder beføjelse til at meddele  

 samtykke til deltagelse i biomedicinske forsøg.
§ 1, nr. 5 Med bestemmelsen foreslås § 8, stk. 3, i den gældende lovgivning ændret.  

 Den gældende bestemmelse indebærer, at registerforskning ikke er omfattet af  

 bestemmelserne i § 8, stk. 1, nr. 2 og 3, om informeret samtykke og  

 stedfortrædende informeret samtykke, men at komiteerne i særlige tilfælde kan  

 kræve, at der ved registerforskningsprojekter indhentes informeret samtykke  

 efter disse regler.
 Efter § 1, nr. 2, i dette lovforslag foreslås, at reglerne omkring  

 anmeldelse af spørgeskemaundersøgelser og registerforskningsprojekter ændres.  

 Ændringen indebærer bl.a., at registerforskningsprojekter kun skal anmeldes,  

 såfremt projektet for den enkelte forsøgsperson indebærer sundhedsmæssige  

 risici eller på anden måde kan være til belastning for den pågældende  

 forsøgsperson.
Registerforskningsprojekter, der efter den foreslåede bestemmelse fortsat  

 skal anmeldes, må herefter vurderes til at medføre en vis - omend begrænset -  

 involvering af forsøgspersoner.
Regeringen finder det derfor i  

 overensstemmelse med hensynet til patienter og raske forsøgspersoner, at  

 reglerne om informeret samtykke og stedfortrædende informeret samtykke også  

 som hovedregel skal gælde for de registerforskningsprojekter, der efter  

 lovforslaget fortsat skal anmeldes til komiteerne.
Det kan imidlertid ikke afvises, at der kan opstå særlige tilfælde, hvor  

 kravet om informeret samtykke ved anmeldelse af et registerforskningsprojekt,  

 der stadig skal godkendes af komitesystemet, vil være praktisk talt umuligt  

 at gennemføre, bl.a. i forbindelse med meget store projekter.
Regeringen  

 finder derfor, at der i komiteloven bør være en mulighed for i sådanne  

 særlige tilfælde at undtage projektet fra reglen om informeret samtykke.
§ 1, nr. 6 Efter bestemmelsen bemyndiges forskningsministeren til at fastsætte  

 nærmere regler om, hvilke oplysninger komiteerne kan kræve af forskeren med  

 henblik på komitebedømmelsen, jf. § 8, stk. 4. Regeringen finder, at der i  

 forlængelse af lovrevisionen kan være behov for at fastsætte nærmere regler  

 herom.
I rekommandationer fra Den Centrale Videnskabsetiske Komite fremgår på  

 flere områder, hvilke oplysninger, der i forbindelse med projektansøgninger  

 skal oplyses over for komiteen.
Med henblik på eventuelt at styrke  

 efterlevelsen af disse retningslinier, kan der eventuelt for visse af sådanne  

 oplysninger være behov for at fastsætte bestemmelser i mere juridisk bindende  

 form, f.eks. i bekendtgørelse.
§ 1, nr. 7 Efter den gældende lov påser komiteerne, at projekter udføres i  

 overensstemmelse med den meddelte tilladelse, jf. § 9, stk. 1.
Det foreslås i stk. 3, at Den Centrale Videnskabsetiske Komite hvert år  

 skal afgive en redegørelse for et eller flere emner i relation til  

 spørgsmålet om opfølgning og kontrol med de meddelte tilladelser.
Efter  

 forslaget, jf. stk. 4, fastlægges emnet eller emnerne for den årlige  

 redegørelse efter nærmere aftale med forskningsministeren.
 Formålet med forslaget er, at der med henblik på generelt at styrke  

 komiteernes opfølgning og kontrol indhentes viden og erfaringer med de  

 tiltag, som komiteerne igangsætter for at påse, at projekterne gennemføres i  

 overensstemmelse med de meddelte tilladelser.
 Der henvises i øvrigt til de almindelige bemærkninger (pkt. 5, ad  

 opfølgning og kontrol med meddelte tilladelser).
§ 1, nr. 8 Formålet med bestemmelsen er at indføre regler om afgørelsesmåden i Den  

 Centrale Videnskabsetiske Komite i de tilfælde, hvor der ikke blandt  

 komiteens medlemmer kan opnås enighed om bedømmelsen af et projekt.
Efter  

 bestemmelsen vil afgørelser i Den Centrale Videnskabsetiske Komite i sådanne  

 tilfælde kunne træffes ved almindeligt flertal, såfremt et sådant flertal  

 omfatter både læg- og ikke-lægmedlemmer.
Bestemmelsen giver mulighed for at  

 alle projekter, der indbringes for Den Centrale Videnskabsetiske Komite i  

 princippet kan afgøres ved flertalsafgørelser.
 Der henvises i øvrigt til de almindelige bemærkninger (pkt. 5, ad  

 afstemningsregler i komitesystemet).
§ 1, nr. 9 Ændringen af § 16, stk. 3, er en konsekvens af, at der siden komitelovens  

 ikrafttræden er sket ændringer i lov om kommunernes styrelse, for så vidt  

 angår spørgsmålet om diæter, godtgørelser m.v.
Med den ændrede formulering er  

 der således ikke tilsigtet en ændring i adgangen til honorering af  

 medlemmerne af de videnskabsetiske komiteer i forhold til, hvad der i dag  

 gælder, men udelukkende foreslået en mere tidssvarende formulering set i  

 relation til eventuelle fremtidige ændringer på dette område i lov om  

 kommunernes styrelse.
§ 1, nr. 10 Efter den gældende bestemmelse i komitelovens § 18, stk. 2, skal  

 sundhedsministeren i folketingsåret 1995-96 fremsætte forslag til revision af  

 loven.
Med fremsættelsen af dette lovforslag er bestemmelsen ikke længere  

 aktuel.
§ 2, nr. 1 Overskriften i lov om oprettelse af et etisk råd ændres i overensstemmelse  

 med, at loven ikke længere regulerer visse biomedicinske forsøg.
§ 3, nr. 1 Loven træder i kraft den 1. oktober 1996. Efter stk. 2 træder ændringerne  

 i § 8, stk. 1, nr. 3 og 4, dog først i kraft den 1. januar 1997. Dette  

 skyldes, at ændringerne i de to bestemmelser er en konsekvens af vedtagelsen  

 af værgemålsloven, som først træder i kraft den 1. januar 1997.  

 Bestemmelserne, der henviser til værgemålsloven, kan således ikke træde i  

 kraft før værgemålsloven.
Efter 2. behandling den 23. maj 1996 § 1 I lov nr. 503 af 24. juni 1992 om et videnskabsetisk komitesystem og  

 behandling af biomedicinske forskningsprojekter, som ændret ved § 8 i lov nr.  

 1133 af 21. december 1994, foretages følgende ændringer:
 1. § 3 affattes således:
 » § 3. En regional komite består af mindst 7 medlemmer, hvoraf  

 de 3 indstilles af Statens Sundhedsvidenskabelige Forskningsråd.
Stk. 2. Skønner amtsrådet, at hensynet til en regional komites  

 virke, projekternes antal eller andre grunde taler derfor, kan en komite  

 bestå af 9, 11, 13 eller 15 medlemmer.
Ved et medlemstal på 9, 11, 13 eller  

 15 indstilles 4 respektive 5, 6 eller 7 af Statens Sundhedsvidenskabelige  

 Forskningsråd.
Stk. 3. Den regionale komite vælger selv sin formand og  

 næstformand blandt de udpegede medlemmer.
Komiteen kan vælge at udpege 2  

 næstformænd.
 Stk. 4. Den regionale komite udarbejder forslag til vedtægter, der  

 godkendes af den centrale komite.
Stk. 5. Komiteernes medlemmer udpeges for 4 år ad gangen svarende  

 til den amtskommunale valgperiode.
Genudpegning af medlemmerne kan ske en  

 gang.« 2. § 6, stk. 2, affattes således:
»Stk. 2. Det samme gælder forskningsprojekter, hvori  

 biomedicinsk forskning som nævnt i stk. 1 udgør en væsentlig bestanddel af  

 det samlede projekt.« 3. I § 6 indsættes efter stk. 2 som nyt stykke:
»Stk. 3. Spørgeskemaundersøgelser og  

 registerforskningsprojekter skal kun anmeldes til en regional komite, såfremt  

 projektet indeholder et væsentligt element af biomedicinsk forskning eller  

 udgør en del af et projekt, som indeholder et væsentligt element af  

 biomedicinsk forskning, og såfremt projektet for den enkelte forsøgsperson  

 indebærer sundhedsmæssige risici eller på anden måde kan være til belastning  

 for den pågældende forsøgsperson.« Stk. 3 bliver herefter stk. 4.
 4. § 8, stk. 1, nr. 3 og 4, affattes således:
»3) der i de tilfælde, hvor forsøget udføres under omstændigheder,  

 som udelukker information og indhentelse af samtykke efter nr. 2, vil blive  

 givet information til og indhentet samtykke fra nærmeste pårørende eller en  

 værge, såfremt der er iværksat værgemål efter værgemålslovens § 5, der  

 omfatter personlige forhold, herunder beføjelse til at meddele samtykke til  

 deltagelse i biomedicinske forsøg, 4) det klart fremgår af informationen, at patienter og raske  

 forsøgspersoner samt pårørende og værge, der har givet samtykke efter nr. 3,  

 på ethvert tidspunkt kan tilbagekalde sit samtykke,».
 5. I § 8, stk. 1, indsættes efter nr. 4 som nyt nummer:
 »5) det klart fremgår af den skriftlige information, hvilken  

 økonomisk støtte forskeren modtager fra private virksomheder, fonde m.v. til  

 gennemførelse af det pågældende forskningsprojekt, og om forskeren i øvrigt  

 har en økonomisk tilknytning til private virksomheder, fonde m.v., som har  

 interesser i det pågældende forskningsprojekt, og«.
 Nr. 5 bliver herefter nr. 6.
 6. I § 8, stk. 2, ændres »nr. 1-3« til: »nr.  

 1-5«.
 7. § 8, stk. 3, affattes således:
»Stk. 3. Komiteen kan i særlige tilfælde bestemme, at  

 registerforskningsprojekter ikke er omfattet af reglen i stk. 1, nr. 2 og 3,  

 om informeret samtykke.« 8. I § 8 indsættes efter stk. 5 som nyt stykke:
»Stk. 6. Forskningsministeren kan fastsætte nærmere regler om  

 bestemmelserne i stk. 4.« 9. I § 9 indsættes efter stk. 2 som nye stykker:
 »Stk. 3. Den Centrale Videnskabsetiske Komite afgiver hvert  

 år en redegørelse om et eller flere emner i relation til komiteernes  

 opfølgning og kontrol med de meddelte tilladelser.
Stk. 4. Emnet eller emnerne for den årlige redegørelse fastlægges  

 efter nærmere aftale med forskningsministeren.« 10. I § 11 indsættes efter stk. 1 som nyt stykke:
»Stk. 2. Kan der ikke i den centrale komite opnås enighed om  

 bedømmelsen af et projekt, kan komiteen træffe afgørelse ved almindeligt  

 flertal, såfremt flertallet omfatter et flertal blandt såvel medlemmer  

 udpeget efter indstilling fra Statens Sundhedsvidenskabelige Forskningsråd  

 som blandt andre til Den Centrale Videnskabsetiske Komite udpegede medlemmer,  

 jf. § 4, stk. 2.« Stk. 2 bliver herefter stk. 3.
 11. § 16, stk. 3, affattes således:
»Stk. 3. Medlemmerne af de regionale komiteer modtager  

 udgiftsgodtgørelse efter reglerne i § 16 a i den kommunale styrelseslov.  

 Amtsrådet kan beslutte, at medlemmerne herudover ydes diæter og erstatning  

 for dokumenteret tabt arbejdsfortjeneste efter reglerne i § 16 a i den  

 kommunale styrelseslov.
Amtsrådet kan endvidere beslutte, at hvervet som  

 formand for de regionale komiteer vederlægges med indtil 25.000 kr. årligt,  

 og at hvervet som næstformand vederlægges med indtil 20.000 kr. årligt.
En  

 vederlagt formand eller næstformand kan ikke samtidig modtage diæter og  

 erstatning for dokumenteret tabt arbejdsfortjeneste.« 12. I § 16 indsættes efter stk. 3 som nye stykker:
 »Stk. 4. Medlemmerne af den centrale komite bortset fra  

 formanden og næstformanden ydes diæter, erstatning for dokumenteret tabt  

 arbejdsfortjeneste samt udgiftsgodtgørelse efter reglerne i § 16 a i den  

 kommunale styrelseslov.
Stk. 5. Udgiften til vederlæggelse af medlemmerne af de regionale  

 komiteer og de medlemmer af den centrale komite, der er medlemmer af en  

 regional komite, afholdes af vedkommende amtskommune.
Udgiften til  

 vederlæggelse af de øvrige medlemmer af den centrale komite samt til fast  

 vederlag til formanden og næstformanden for den centrale komite afholdes af  

 forskningsministeren.« Stk. 4 bliver herefter stk. 6.
 13. § 18, stk. 2, ophæves.
§ 2 I lov nr. 353 af 3. juni 1987 om oprettelse af et etisk råd og regulering  

 af visse biomedicinske forsøg, som senest ændret ved § 19 i lov nr. 503 af  

 24. juni 1992, foretages følgende ændring:
 1. Lovens titel affattes således:
 »Lov om oprettelse af et etisk råd«.
§ 3 Stk. 1. Loven træder i kraft den 1. oktober 1996, jf. dog stk. 2.
 Stk. 2. § 1, nr. 4, om en ændret affattelse af § 8, stk. 1, nr. 3  

 og 4, i lov om et videnskabsetisk komitesystem og behandling af biomedicinske  

 forskningsprojekter træder først i kraft den 1. januar 1997.
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for Færøerne med de afvigelser, som de særlige færøske forhold  

 tilsiger.
