Nr LSF 101 Forslag til Lov om ændring af ligningsloven, selskabsskatteloven og  

 skattekontrolloven (Lovfæstelse af armslængdeprincippet og værn mod tynd  

 kapitalisering) Fremsat af skatteministeren (Ole Stavad) den 2. juni 1998 Vedtaget ved tredjebehandling den 26. juni 1998 Lov nr. 432 af 26/06/1998 § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som ændret senest ved lov nr.  

 133 af 25. februar 1998, foretages følgende ændring:
 1. § 2 affattes således:
»§ 2. Skattepligtige, der 1) kontrolleres af fysiske eller juridiske personer eller 2) kontrollerer juridiske personer eller 3) er koncernforbundet med en juridisk person eller 4) har et fast driftssted beliggende i udlandet eller 5) er en udenlandsk fysisk eller juridisk person med et fast driftssted i  

 Danmark, skal ved opgørelsen af den skattepligtige indkomst anvende priser og  

 vilkår for handelsmæssige eller økonomiske transaktioner med ovennævnte  

 fysiske og juridiske personer og faste driftssteder (kontrollerede  

 transaktioner) i overensstemmelse med, hvad der kunne være opnået, hvis  

 transaktionerne var afsluttet mellem uafhængige parter.
Stk 2. Ved kontrol forstås ejerskab eller rådighed over  

 stemmerettigheder som nævnt i selskabsskattelovens § 32, stk. 1, 2.-3. pkt.,  

 og ligningslovens § 16 H, stk. 1, 2.-5. pkt.
Ved koncernforbundne juridiske  

 personer forstås juridiske personer, der kontrolleres af samme kreds af  

 aktionærer.
 Stk. 3 . En juridisk eller fysisk person anses for udenlandsk,  

 hvis personen er hjemmehørende i en fremmed stat, Færøerne eller Grønland,  

 herunder efter bestemmelserne i en dobbeltbeskatningsoverenskomst.
Stk. 4. Ved ændringer i ansættelsen af den skattepligtige indkomst  

 i henhold til stk. 1, kan den skattepligtige undgå yderligere følgeændringer  

 (sekundære justeringer) ved at forpligte sig til betaling i overensstemmelse  

 med de i stk. 1 anvendte priser og vilkår. 1. pkt. finder alene anvendelse  

 for en kontrolleret transaktion omfattet af skattekontrollovens § 3 B,  

 såfremt den pågældende udenlandske skattemyndighed foretager en beskatning,  

 der er i overensstemmelse med de priser og vilkår, der er lagt til grund ved  

 ansættelsen af den skattepligtige indkomst i henhold til stk. 1.« § 2 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved lov  

 nr. 277 af 13. maj 1998, foretages følgende ændringer:
 1. § 11 affattes således:
»§ 11. Hvis et selskab eller en forening 1) er omfattet af § 1, stk. 1, nr. 1-2 c, 3 a-5 b, 2) har gæld til udenlandske fysiske eller juridiske personer som nævnt i  

 skattekontrollovens § 3 B, stk. 1 (kontrolleret gæld) og 3) selskabets eller foreningens fremmedkapital (gæld) set i forhold til  

 selskabets egenkapital ved udløbet af indkomståret overstiger forholdet 4:1, kan renteudgifter og kurstab, der vedrører den overskydende del af den  

 kontrollerede gæld, ikke fradrages.
Kurstab kan dog fradrages i kursgevinst  

 på samme lån i efterfølgende indkomstår.
Lån fra tredjemand, som den  

 kontrollerende ejerkreds eller hermed koncernforbundne selskaber direkte  

 eller indirekte har stillet sikkerhed for, anses som kontrolleret gæld.  

 Fradragsbeskæringen bortfalder i det omfang, selskabet eller foreningen  

 godtgør, at lignende finansiering kan opnås mellem uafhængige parter.
Stk. 2. Som gæld anses gæld i henhold til fordringer omfattet af  

 kursgevinstloven samt konvertible obligationer.
Gælden opgøres som  

 kursværdien ved indkomstårets udløb.
 Stk. 3. Egenkapitalen opgøres ved indkomstårets udløb som værdien  

 af aktiver opgjort til handelsværdi med fradrag af gæld efter stk. 2.  

 Egenkapital indskudt af den udenlandske ejerkreds medregnes kun i det omfang,  

 den forbliver i selskabet i mindst 2 år.
Stk. 4. Kontrolleres flere danske koncernforbundne selskaber, jf.  

 kursgevinstlovens § 4, stk. 2, finder stk. 1-3 samlet anvendelse på aktiver  

 og passiver i disse selskaber, og der bortses fra danske selskabers aktier i  

 andre selskaber, der indgår i den samlede opgørelse, samt gæld og fordringer  

 mellem disse.« 2. § 12, stk. 1 og 2, ophæves.
 Stk. 3 bliver herefter stk. 1.
§ 3 I skattekontrolloven, jf. lovbekendtgørelse nr. 142 af 18. februar 1997,  

 som ændret bl.a. ved lov nr. 131 af 25. februar 1998 og senest ved § 4 i lov  

 nr. 133 af 25. februar 1998, foretages følgende ændringer:
1. I § 3 B, stk. 2, ændres »ligningslovens § 16 H,  

 stk.1, 2.-4. pkt.« til: »ligningslovens § 16 H, stk. 1, 2.-5.  

 pkt.« 2. I § 3 B, stk. 6, ændres »selskabsskattelovens § 12,  

 stk. 3« til: »selskabsskattelovens § 12«.
§ 4 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. § 1, § 2, nr. 2, og § 3 har virkning fra og med lovens  

 ikrafttræden, jf. dog stk. 4.
 Stk. 3. § 2, nr. 1, har virkning for indkomstår, der påbegyndes  

 den 1. januar 1999 eller senere.
 Stk. 4. Reglerne i ligningslovens § 2, stk. 4, som affattet ved  

 denne lovs § 1, nr. 1, har virkning for ændringer af den skattepligtige  

 indkomst, der foretages efter lovens ikrafttræden.
Oprindeligt fremsat forslag § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som ændret senest ved lov nr.  

 133 af 25. februar 1998, foretages følgende ændring:
 1. § 2 affattes således:
»§ 2. Skattepligtige, der 1) kontrolleres af fysiske eller juridiske personer eller 2) kontrollerer juridiske personer eller 3) er koncernforbundet med en juridisk person eller 4) har et fast driftssted beliggende i udlandet eller 5) er en udenlandsk fysisk eller juridisk person med et fast driftssted i  

 Danmark, skal ved opgørelsen af den skattepligtige indkomst anvende priser og  

 vilkår for handelsmæssige eller økonomiske transaktioner med ovennævnte  

 fysiske og juridiske personer og faste driftssteder (kontrollerede  

 transaktioner) i overensstemmelse med, hvad der kunne være opnået, hvis  

 transaktionerne var afsluttet mellem uafhængige parter.
Stk 2. Ved kontrol forstås ejerskab eller rådighed over  

 stemmerettigheder som nævnt i selskabsskattelovens § 32, stk. 1, 2.-3. pkt.,  

 og ligningslovens § 16 H, stk. 1, 2.-5. pkt.
Ved koncernforbundne juridiske  

 personer forstås juridiske personer, der kontrolleres af samme kreds af  

 aktionærer.
 Stk. 3 . En juridisk eller fysisk person anses for udenlandsk,  

 hvis personen er hjemmehørende i en fremmed stat, Færøerne eller Grønland,  

 herunder efter bestemmelserne i en dobbeltbeskatningsoverenskomst.
Stk. 4. Ved ændringer i ansættelsen af den skattepligtige indkomst  

 i henhold til stk. 1, kan den skattepligtige undgå yderligere følgeændringer  

 (sekundære justeringer) ved at forpligte sig til betaling i overensstemmelse  

 med de i stk. 1 anvendte priser og vilkår. 1. pkt. finder alene anvendelse  

 for en kontrolleret transaktion omfattet af skattekontrollovens § 3 B,  

 såfremt den pågældende udenlandske skattemyndighed foretager en beskatning,  

 der er i overensstemmelse med de priser og vilkår, der er lagt til grund ved  

 ansættelsen af den skattepligtige indkomst i henhold til stk. 1.« § 2 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved lov  

 nr. 277 af 13. maj 1998, foretages følgende ændringer:
 1. § 11 affattes således:
»§ 11. Hvis et selskab eller en forening 1) er omfattet af § 1, stk. 1, nr. 1-2 c, 3 a-5 b, 2) har gæld til udenlandske fysiske eller juridiske personer som nævnt i  

 skattekontrollovens § 3 B, stk. 1 (kontrolleret gæld) og 3) selskabets eller foreningens fremmedkapital (gæld) set i forhold til  

 selskabets egenkapital ved udløbet af indkomståret overstiger forholdet 4:1, kan renteudgifter og kurstab, der vedrører den overskydende del af den  

 kontrollerede gæld, ikke fradrages.
Kurstab kan dog fradrages i kursgevinst  

 på samme lån i efterfølgende indkomstår.
Lån fra tredjemand, som den  

 kontrollerende ejerkreds eller hermed koncernforbundne selskaber direkte  

 eller indirekte har stillet sikkerhed for, anses som kontrolleret gæld.  

 Fradragsbeskæringen bortfalder i det omfang, selskabet eller foreningen  

 godtgør, at lignende finansiering kan opnås mellem uafhængige parter.
Stk. 2. Som gæld anses gæld i henhold til fordringer omfattet af  

 kursgevinstloven samt konvertible obligationer.
Gælden opgøres som  

 kursværdien ved indkomstårets udløb.
 Stk. 3. Egenkapitalen opgøres ved indkomstårets udløb som værdien  

 af aktiver opgjort til handelsværdi med fradrag af gæld efter stk. 2.  

 Egenkapital indskudt af den udenlandske ejerkreds medregnes kun i det omfang,  

 den forbliver i selskabet i mindst 2 år.
Stk. 4. Kontrolleres flere danske koncernforbundne selskaber, jf.  

 kursgevinstlovens § 4, stk. 2, finder stk. 1-3 samlet anvendelse på aktiver  

 og passiver i disse selskaber, og der bortses fra danske selskabers aktier i  

 andre selskaber, der indgår i den samlede opgørelse, samt gæld og fordringer  

 mellem disse.« 2. § 12, stk. 1 og 2, ophæves.
 Stk. 3 bliver herefter stk. 1.
§ 3 I skattekontrolloven, jf. lovbekendtgørelse nr. 142 af 18. februar 1997,  

 som ændret bl.a. ved lov nr. 131 af 25. februar 1998 og senest ved § 4 i lov  

 nr. 133 af 25. februar 1998, foretages følgende ændringer:
1. I § 3 B, stk. 2, ændres »ligningslovens § 16 H,  

 stk.1, 2.-4. pkt.« til: »ligningslovens § 16 H, stk. 1,  

 2.-5. pkt.« 2. I § 3 B, stk. 6, ændres »selskabsskattelovens §  

 12, stk. 3« til: »selskabsskattelovens § 12«.
§ 4 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. § 1, § 2, nr. 2, og § 3 har virkning fra og med lovens  

 ikrafttræden, jf. dog stk. 4.
 Stk. 3. § 2 nr. 1 har virkning for indkomstår, der påbegyndes den  

 1. januar 1999 eller senere.
 Stk. 4. Reglerne i ligningslovens § 2, stk. 4, som affattet ved  

 denne lovs § 1, nr. 1, har virkning for ændringer af den skattepligtige  

 indkomst, der foretages efter lovens ikrafttræden.
Bemærkninger til lovforslaget Almindelige bemærkninger Indledning Formålet med lovforslaget er at få lovfæstet, at interesseforbundne parter  

 ved opgørelsen af den skattepligtige indkomst skal anvende priser og vilkår  

 for deres transaktioner, der svarer til de priser og vilkår uafhængige parter  

 ville fastsætte for tilsvarende transaktioner (armslængde princippet).
 Dernæst foreslås det at fastsætte regler, der modvirker en vilkårlig  

 flytning af skattetilsvar fra Danmark til udlandet ved, at herværende  

 datterselskaber af udenlandske koncerner finansieres således, at der som  

 følge af et åbenbart misforhold mellem gæld og egenkapital (tynd  

 kapitalisering) fremkommer uforholdsmæssige rentefradrag i Danmark.
Lovfæstelse af armslængde princippet Af de almindelige skatteretlige principper - indeholdt i statsskattelovens  

 §§ 4-6 - følger, at ethvert skattesubjekt kun skal beskattes af sine egne  

 indtægter, men skal beskattes af alle sine skattepligtige indtægter.
Af disse  

 principper er hidtil blevet udledt, at såfremt der foretages transaktioner  

 mellem to interesseforbundne skattesubjekter, der ikke er sket på armslængde  

 vilkår, vil der ved opgørelsen af den skattepligtige indkomst være mulighed  

 for at skattemyndighederne kan korrigere denne, således at indkomsten kommer  

 til at svare til, hvad der kunne være opnået, hvis transaktionerne var sket  

 på armslængde vilkår.
Disse principper svarer til de grundlæggende  

 OECD-principper for transfer pricing, dvs. handel mellem interesseforbundne  

 parter over grænserne.
Ved låneforhold mellem interesseforbundne parter, hvor den beregnede rente  

 afviger fra, hvad der ville have været fastsat mellem to uafhængige parter,  

 er der hidtil sket korrektion af denne rente.
Den 11. februar 1998 afsagde  

 Højesteret imidlertid en dom i en sag vedrørende rentekorrektion, der stiller  

 spørgsmålstegn ved selve adgangen til at foretage rentekorrektion (HD af 11.  

 februar 1998, gengivet i TfS 1998, 199).
Sagen vedrørte spørgsmålet, om der for 1989 kunne fastsættes en fikseret  

 rente af et tilgodehavende, som skatteyderen havde opnået ved salg af en  

 række udlejningsejendomme til anpartsselskaber, hvis anparter tilhørte et af  

 skatteyderen ejet aktieselskab.
Skatteyderen solgte udlejningsejendommene i  

 1987, og i forbindelse med handlerne opnåede skatteyderen betydelige kontante  

 tilgodehavender, som skatteyderen lod henstå uforrentet.
Skattemyndighederne  

 fastsatte herefter en rente.
Højesteret udtalte imidlertid, at der hverken i  

 statsskattelovens § 4, litra e, eller i skattelovgivningen i øvrigt er taget  

 stilling til, hvorvidt og i givet fald under hvilke omstændigheder aftaler om  

 rentefrihed skattemæssigt kan tilsidesættes i en situation som den  

 foreliggende.
Beskatning hos långiveren af en fikseret renteindtægt må  

 herefter forudsætte, at der med de foretagne dispositioner er tilsigtet en  

 omgåelse af skattelovgivningen.
I den foreliggende sag var der herefter ikke  

 grundlag for at tilsidesætte aftalen om rentefrihed.
Ved dommen blev der ikke  

 fastlagt kriterier for, hvornår der vil være tale om omgåelse.
 Efter Højesterets dom er der behov for en lovfæstelse af det almindeligt  

 anerkendte princip om anvendelse af armslængde vilkår ved opgørelsen af den  

 skattepligtige indkomst for transaktioner mellem interesseforbundne parter.
Lov nr. 131 af 25. februar 1998, Lov om ændring af skattekontrolloven og  

 skattestyrelsesloven (Oplysningspligt vedrørende koncerninterne  

 transaktioner), der blev vedtaget den 3. februar 1998 vedrører transaktioner  

 mellem interesseforbundne parter over landegrænserne (L 84). Ved loven blev  

 der indført en udvidet selvangivelsespligt samt en pligt til at udfærdige og  

 opbevare skriftlig dokumentation for priser og vilkår for koncerninterne  

 transaktioner.
Lovens formål er at øge skattemyndighedernes mulighed for at  

 sikre korrekt prisfastsættelse og dermed korrekt opgørelse af den  

 skattepligtige indkomst ved koncerninterne transaktioner på tværs af  

 landegrænserne.
Loven berører imidlertid ikke de materielle regler for armslængde  

 princippet.
Loven forudsætter, at skattemyndighederne har adgang til at  

 korrigere priser og vilkår, såfremt disse ikke svarer til, hvad uafhængige  

 parter ville have fastsat i en lignende situation.
I lovforslaget var der  

 redegjort for hjemmelen for »transfer pricing« reguleringer.
Heraf  

 fremgik, at det:
»Af de almindelige skatteretlige principper følger, at ethvert  

 skattesubjekt kun skal beskattes af sine egne indtægter, men skal beskattes  

 af alle sine skattepligtige indtægter.
Såfremt der foretages transaktioner  

 mellem to skattesubjekter, der ikke er sket på armslængde vilkår, vil der  

 være mulighed for korrektion.
Der er med andre ord sket en »skjult«  

 overførsel af en indtægt fra et skattesubjekt til et andet.
Korrektionen  

 forudsætter imidlertid, at de to skattesubjekter er interesseforbundne.  

 Såfremt det ene selskab er udenlandsk vil der alene være mulighed for  

 korrektion af det danske selskab.
De almindelige skatteretlige principper er indeholdt i statsskattelovens  

 §§ 4-6, der finder anvendelse ved alle interessefællesskaber.
I  

 selskabsskattelovens § 12 findes en bestemmelse for så vidt angår korrektion  

 i anledning af et dansk selskabs eller en dansk filials transaktioner med en  

 udenlandsk kontrollerende virksomhed.
Denne bestemmelse blev indført med  

 virkning fra og med skatteåret 1962/63 samtidig med indførslen af  

 selskabsskatteloven.
I bemærkningerne til bestemmelsen var anført :
»Bestemmelserne i stk. 1 og 2 tilsigter at ramme forsøg på omgåelse  

 af skattepligten i tilfælde, hvor erhvervsvirksomhed her i landet udøves af  

 et datterselskab af et udenlandsk moderselskab eller som en filialvirksomhed  

 af en i udlandet beliggende hovedvirksomhed, og hvor det kan befrygtes, at  

 man ved regnskabsmæssige manipulationer og vilkårlige kalkulationer søger at  

 reducere datterselskabets eller filialens regnskabsmæssige overskud og dermed  

 den her i landet skattepligtige indkomst.
Bestemmelsen afgiver en udtrykkelig  

 hjemmel for de skattelignende myndigheder til i sådanne tilfælde at  

 tilsidesætte regnskaberne og ansætte indkomsten på grundlag af et skøn over,  

 hvilken fortjeneste der under frie vilkår må antages at ville være opnået på  

 grundlag af den stedfundne omsætning.
Dette princip følges allerede nu i  

 praksis, og må siges at have vundet almindelig international hævd, bl.a. også  

 ved afslutningen af aftaler til undgåelse af dobbeltbeskatning.« Heraf fremgår, at det ikke var sigtet at ændre ved de allerede gældende  

 principper, men alene at give en specifik hjemmel for korrektion af  

 kontrollerede danske selskabers eller filialers skattepligtige indkomst.  

 Denne hjemmel eksisterer fortsat, men har imidlertid i praksis vist sig at  

 være utilstrækkelig som grundlag for korrektion, idet man ofte mangler den  

 nødvendige dokumentation.
Selskabsskattelovens § 12 omfatter ikke direkte den omvendte situation, at  

 et dansk selskab har en kontrollerende indflydelse på et udenlandsk selskab  

 eller en filial beliggende i udlandet.
Da bestemmelsen imidlertid er udtryk  

 for de almindelige skatteretlige principper, der er indeholdt i  

 statsskattelovens §§ 4-6, kan der ske korrektion af et dansk kontrollerende  

 selskab efter tilsvarende retningslinier.' Det er et internationalt anerkendt princip, at interesseforbundne parter  

 skal handle på armslængde vilkår.
OECD har udsendt retningslinier om hvilke  

 principper og fremgangsmåder, som internationalt kan anerkendes ved ligningen  

 i transfer pricing sager.
Disse retningslinier er baseret på armslængde  

 princippet.
Samtlige OECD-lande - herunder Danmark - har tilsluttet sig disse  

 retningslinier.
De nye danske regler indført ved lov nr. 131 af 25. februar  

 1998 om ændring af skattekontrolloven og skattestyrelsesloven er således også  

 i overensstemmelse med OECD's retningslinier.
Som tidligere nævnt er det tvivlsomt, hvilken rækkevidde Højesterets dom  

 har for korrektioner af priser og vilkår ved opgørelsen af den skattepligtige  

 indkomst for transaktioner mellem interesseforbundne parter.
Lovforslaget vil  

 imidlertid - ved at lovfæste armslængde princippet - fjerne denne usikkerhed  

 med hensyn til skattemyndighedernes adgang til at foretage korrektioner af  

 priser og vilkår ved transaktioner mellem interesseforbundne parter.  

 Lovforslaget sikrer således materielle regler svarende til dem, der var  

 forudsat ved Folketingets vedtagelse af L 84 (lov nr. 131 af 25. februar  

 1998).
Lovforslagets bestemmelse om en lovfæstelse af armslængde princippet vil  

 få virkning på en række forskellige områder.
Interesseforbundne parter kan  

 indgå aftaler eller foretage andre dispositioner på tilsvarende vis som alle  

 andre, medmindre der på et særligt område er et udtrykkeligt forbud herimod,  

 jf. eksempelvis det selskabsretlige forbud mod aktionærlån.
Praksis for korrektioner i låneforhold vil blive berørt af lovforslaget,  

 hvorfor praksis for forskellige låneforhold inden Højesterets dom er kort  

 beskrevet nedenfor.
Principperne for denne praksis tilsigtes opretholdt ved  

 nærværende lovforslag.
Ved lån mellem interesseforbundne parter er der hidtil, såfremt den  

 fastsatte rente ikke har svaret til den rente uafhængige parter ville have  

 fastsat i en tilsvarende situation, sket korrektion af renten  

 (rentekorrektion/rentefiksering). Rentekorrektion indebærer, at der  

 fastsættes en rente svarende til markedsrenten, dvs. den rente to uafhængige  

 parter ville have fastsat i et tilsvarende låneforhold.
Den administrative  

 praksis for rentekorrektion varierer alt efter, hvilken relation lånet er  

 ydet i.
Såfremt der foretages en rentekorrektion, er der som hovedregel sket  

 beskatning hos långiver af den korrigerede renteindtægt, medens låntager får  

 et tilsvarende fradrag ved indkomstopgørelsen.
Som en afledet effekt af rentekorrektionen er der endvidere hidtil  

 foretaget en skattemæssig vurdering af den økonomiske fordel, som  

 rentefriheden eller den lave forrentning indebærer for låntager.
Beskatningen  

 af rentefordelen hos låntager afhænger af, hvordan rentefordelen  

 skattemæssigt kvalificeres, idet der kan være tale om gave, tilskud, udbytte  

 eller løn.
Den skattemæssige kvalificering af rentefordelen har dermed også  

 en afledet betydning for, om långiver kan få fradrag for den ydede  

 rentefordel ved opgørelsen af den skattepligtige indkomst.
Den administrative praksis for skattemæssige korrektioner er ikke  

 ensartet, men afhænger af, i hvilken relation det rentefri eller lavt  

 forrentede lån er ydet.
Praksis tager udgangspunkt i, at der foreligger en  

 eller anden form for interessefællesskab mellem långiver og låntager.
Det har  

 givet sig udslag i, at praksis har været koncentreret om lån i  

 koncernforhold, lån i hovedaktionærforhold, lån til og fra fonde og  

 foreninger, lån fra arbejdsgiver og lån i familieforhold.
Ved lån mellem koncernforbundne selskaber og lån fra hovedaktionær til  

 selskab foretages en skattemæssig korrektion i form af rentefiksering.  

 Långiver beskattes af en fikseret rente - reduceret med en eventuelt aftalt  

 lavere rentefod - mens låntager indrømmes et rentefradrag af samme størrelse  

 som den rente, der beskattes hos långiveren.
Som udgangspunkt anvendes  

 diskontoen plus 4 pct.
Korrektion foretages imidlertid alene, hvor de aftalte  

 lånevilkår ikke er forretningsmæssigt begrundet.
I relation til lån fra en hovedaktionær til vedkommendes selskab har der  

 været nogen tvivl om retstilstanden.
Retningslinierne for den skattemæssige  

 behandling af disse lån var oprindeligt fastlagt i cirkulære nr. 437 af 5.  

 november 1975 fra Statens Ligningsdirektorat, som blev afløst af TS-cirkulære  

 1992-14. Skattemyndighedernes administration af de pågældende cirkulærer har  

 givet anledning til en række retssager, hvor skatteydernes opfattelse har  

 været, at der er sket beskatning af en fikseret rente i videre omfang end  

 forudsat i de pågældende cirkulærer.
Ved dom af 20. august 1996 (TfS 1996,  

 642) har Højesteret støttet denne opfattelse. 1992-cirkulæret blev afløst af  

 TS-cirkulære 1995-24, som indeholder retningslinier for den skattemæssige  

 behandling af lån fra hovedaktionær til selskab.
Som nævnt har Højesteret den  

 11. februar 1998 (TfS 1998, 199) stillet spørgsmålstegn ved selve adgangen  

 til at foretage rentekorrektion.
Ved lån fra en hovedaktionær til vedkommendes selskab betragtes en  

 rentefordel, der ikke er forretningsmæssigt begrundet, som et skattepligtigt  

 tilskud for det låntagende selskab.
For det låntagende selskab er  

 nettovirkningen derfor, at der ikke sker nogen ændring af den skattepligtige  

 indkomst, idet det skattepligtige tilskud neutraliseres af det indrømmede  

 rentefradrag.
For hovedaktionæren (långiver) bliver nettovirkningen en  

 beskatning af den fikserede renteindtægt (kapitalindkomst), idet der ikke er  

 fradragsret for det ydede tilskud.
 Ved lån fra et datterselskab til et moderselskab vil en eventuel  

 rentefordel normalt blive anset for udbytte, der kan være skattefrit for det  

 låntagende selskab (moderselskabet) efter de nærmere bestemmelser herom i  

 selskabsskattelovens § 13 eller § 17. For det lån- tagende selskab  

 (moderselskabet) vil nettovirkningen derfor typisk blive, at moderselskabet  

 indrømmes et rentefradrag af samme størrelse som den rente, der beskattes hos  

 det långivende selskab (datterselskabet). For långiver vil der ikke være  

 fradragsret for ydelse af en rentefordel, der betragtes som udbytte.  

 Nettovirkningen for långiver vil derfor blive en beskatning af den fikserede  

 renteindtægt.
Ved lån fra et moderselskab til et datterselskab og ved lån mellem  

 søsterselskaber betragtes en rentefordel som et skattepligtigt tilskud.
For  

 det låntagende selskab er nettovirkningen derfor, at der ikke sker nogen  

 ændring af den skattepligtige indkomst, idet det skattepligtige tilskud  

 neutraliseres af det indrømmede rentefradrag.
For det långivende selskab er  

 nettovirkningen også her beskatning af den fikserede renteindtægt, idet der  

 ikke er fradrag for ydelse af tilskud.
Tynd kapitalisering Målet med de foreslåede regler er at modvirke en vilkårlig flytning af  

 skattetilsvar fra Danmark til udlandet ved, at herværende datterselskaber af  

 udenlandske koncerner finansieres på vilkår, som ikke kunne være opnået på  

 det fri marked mellem uafhængige parter.
Det sker ved efter nærmere fastsatte  

 regler at beskære datterselskabets fradragsret for renter og kurstab på gæld  

 til den udenlandske kontrollerende ejerkreds eller hermed koncernforbundne  

 selskaber.
Et (datter)selskab kan som udgangspunkt være finansieret med indskud af  

 egenkapital og med fremmedkapital (gæld). Dertil kommer forskellige  

 mellemformer, såkaldte hybride finansieringsformer.
Valget af  

 finansieringsformer er baseret på en lang række økonomiske og juridiske,  

 herunder skattemæssige, overvejelser.
 At et selskab er tyndt kapitaliseret eller underkapitaliseret indebærer i  

 international skatteret, at selskabets kapitalbehov finansieres ved en i  

 forhold til egenkapitalen uforholdsmæssig stor fremmedkapital, som er stillet  

 til rådighed af et selskab m.v. eller af en fysisk person med kontrollerende  

 indflydelse.
De skattemæssige konsekvenser af at vælge at finansiere et selskab med  

 egenkapital eller med fremmedkapital kan være betydelige, når der er tale om  

 et dansk selskab, der er kontrolleret af udenlandske ejere.
Afgørende er den  

 forskellige skattemæssige behandling af det vederlag, der betales for den  

 kapital, der stilles til rådighed.
Ved lånefinansiering har det låntagende selskab fradragsret for vederlaget  

 i form af renteudgifterne i Danmark, mens långiver, der typisk vil være et  

 selskab, beskattes af sine renteindtægter i sit hjemland efter de der  

 gældende regler.
Danmark opkræver ikke kildeskat af rentebetalinger til  

 udlandet.
Hvis det lægges til grund, at det långivende udenlandske selskab i sit  

 hjemland bliver beskattet af renteindtægterne på et niveau svarende til det  

 danske, vil koncernen samlet set ikke have skattemæssige fordele ved at  

 overfinansiere med gæld på bekostning af egenkapital.
I praksis vil denne  

 forudsætning imidlertid ofte ikke holde stik, fordi det långivende selskab er  

 hjemmehørende i et land med lavere skattesatser end de danske eller i en  

 finansiel lavskattezone.
Det er således ikke unormalt for store koncerner at  

 have et internt finansieringsselskab i et lavskatteland, der formidler  

 koncerninterne lån.
Ved finansiering med egenkapital har det låntagende selskab ikke  

 fradragsret for vederlaget i form af udbyttet, mens det udbyttemodtagende  

 selskab beskattes af udbyttet i sit hjemland efter de der gældende regler.  

 Danmark vil opkræve - en på grund af dobbeltbeskatningsaftaler typisk  

 forholdsvis lav - kildeskat af udbyttet, som vil blive krediteret i  

 hjemlandets skat.
Udbytte, der betales fra danske selskaber til  

 moderselskaber hjemmehørende i andre EU-lande, er dog ikke skattepligtigt i  

 Danmark.
Generelt beskattes renter med en højere sats end udbytte, men  

 variationerne er store.
Er et långivende koncernselskab skattemæssigt  

 hjemmehørende i et lavskatteland, vil det være forbundet med store  

 skattemæssige fordele at placere renteudgifter i Danmark.
Samlet set kan  

 koncernen således ofte have en økonomisk fordel ved at konstatere sit afkast  

 af investeringen som renter frem for som udbytte.
 Det foreslås derfor at fastsætte regler, der medfører, at låntagers adgang  

 til at fradrage renter og kurstab på lån ydet af udenlandske långivere med  

 kontrollerende indflydelse eller hermed koncernforbundne selskaber beskæres i  

 tilfælde, hvor der er et åbenbart misforhold mellem egenkapital og  

 fremmedkapital.
 Forholdet mellem fremmedkapital og egenkapital i et datterselskab  

 kontrolleret af en udenlandsk ejer er for så vidt et særtilfælde af  

 princippet om, at økonomisk samkvem mellem koncernselskaber på tværs af  

 landegrænser skal ske på markedsvilkår (armslængde princippet). Det fremgår  

 således f.eks. af kommentaren til artikel 9 i OECDs modeloverenskomst om  

 forbundne foretagender, at bestemmelsen tillader korrektioner som følge af,  

 at finansieringen af et kontrolleret foretagende afviger fra armslængde  

 vilkår.
Der har ikke hidtil eksisteret danske specialregler om tynd  

 kapitalisering.
Der foreligger så vidt ses ikke retsafgørelser om  

 spørgsmålet.
Kun på området for frivillig sambeskatning har man i sambeskatningsvilkår  

 2.4.2 i TS-cirkulære 1997-39 regler om tynd kapitalisering.
Hovedindholdet i  

 sambeskatningsvilkår 2.4.2 er, at den del af et underskud i et selskab, som  

 stammer fra koncernens lånefinansiering, ikke kan fradrages i overskud i de  

 øvrige selskaber, hvori underskudsselskabet ejer aktier.
Sambeskatningsvilkår 2.4.2. adskiller sig på en række punkter fra  

 »almindelige« regler om tynd kapitalisering.
Vilkåret gælder  

 således, uanset om långiver er koncernforbundet eller ej, om långiver er  

 hjemmehørende i udlandet eller ej og uden hensyn til, om der er tale om lån  

 på armslængde vilkår, ligesom der heller ikke er fastsat noget krav til  

 forholdet mellem fremmedkapital og egenkapital.
Hertil kommer, at beskæringen  

 i adgangen til at fradrage underskud højst kan udgøre et beløb svarende til  

 normal forrentning af anskaffelsessummen for aktier i de af sambeskatningen  

 omfattede selskaber, og at beskæringen aftrappes over 7 år.
Den interne hjemmel i OECD-landene til at foretage korrektioner på  

 grundlag af tynd kapitalisering har traditionelt været det generelle  

 armslængde princip eller en generel omgåelsesregel.
Særligt i de senere år  

 har flere og flere stater imidlertid indført specifikke regler om  

 skattemæssige konsekvenser af tynd kapitalisering.
I lande, der anvender en  

 fast grænse ved vurderingen af, om der er tale om tynd kapitalisering,  

 anvendes hyppigt forholdet 3:1 mellem gæld og egenkapital som et acceptabelt  

 forhold mellem fremmed- og egenkapital, således at der stilles krav om mindst  

 25 pct.'s egenkapital for, at der ikke skal ske nogen skattemæssig  

 korrektion.
Men reglerne dækker i øvrigt et vidt spektrum, idet det også er  

 almindeligt at gå ind i en egentlig og konkret vurdering af, om armslængde  

 principperne er overholdt.
 Blandt andre følgende OECD-lande har særlige regler om tynd  

 kapitalisering: Australien, Belgien, Canada, Frankrig, Irland, Japan, New  

 Zealand, Portugal, Spanien, Storbritanien, Tyskland og USA.
 Det foreliggende forslag om særlige skattemæssige regler vedrørende tynd  

 kapitalisering er således et led i en dansk tilpasning til international  

 skatteret på samme måde som de tidligere gennemførte regler om CFC-beskatning  

 og om transfer pricing.
 Forslaget går ud på efter nærmere fastsatte regler at beskære et tyndt  

 kapitaliseret selskabs adgang til at fradrage renter og kurstab på lån.  

 Bestemmelsen medfører således, at et fuldt skattepligtigt dansk selskab m.v.  

 (datterselskabet), der kontrolleres af en udenlandsk fysisk eller juridisk  

 person (moderselskabet), ikke kan fradrage renteudgifter og kurstab på  

 kontrolleret gæld, dvs. gæld til moderselskabet og hermed koncernforbundne  

 eller nærtstående udenlandske juridiske eller fysiske personer, hvis  

 forholdet mellem datterselskabets gæld og egenkapital overstiger 4:1 opgjort  

 ved udløbet af indkomståret.
 Regelsættet omfatter ikke rent danske selskabskonstruktioner, idet der her  

 principielt vil være symmetri mellem den skattemæssige behandling hos  

 låntager og långiver, uanset om vederlaget består af renter eller udbytte.
Spørgsmålet om, hvorvidt der er fradragsret for renter og kurstab på  

 koncernintern gæld, afgøres ud fra forholdet mellem gæld og egenkapital ved  

 det enkelte indkomstårs udløb.
Er forholdet mellem gæld og egenkapital ved  

 indkomstårets udløb lig med eller mindre end 4:1, således at egenkapitalen  

 udgør mindst 20 pct., er der fuld fradragsret for renter og kurstab på gælden  

 efter almindelige regler.
Låneforhold eller lånevilkår er i så fald uden  

 interesse.
Overstiger datterselskabets gæld ved indkomstårets udløb derimod 4 x  

 egenkapitalen, svarende til en egenkapital på under 20 pct., er konsekvensen  

 som udgangspunkt, at fradragsretten på koncerninterne lån afskæres eller  

 begrænses, dog kun for så vidt angår den overskydende del af gælden.
For lån,  

 der ligger inden for grænsen for gælden på 80 pct., kommer en  

 fradragsafskæring eller -begrænsning således aldrig på tale.
Det opgøres ved  

 hvert indkomstårs udløb, om forholdet mellem gæld og egenkapital i det  

 enkelte år ligger inden for 4:1. Fradragsretten består i år, hvor forholdet  

 ligger under 4:1, mens fradragsretten beskæres i år, hvor forholdet er større  

 end 4:1.
 Fradragsbeskæringen kan illustreres således:
Eksempel 1 ) Er datterselskabets gæld f.eks. 1000, der udelukkende  

 er gæld til moderselskabet, egenkapitalen 100 (forholdet gæld:egenkapital =  

 10:1) og renteudgifter og kurstab 100, udgør fradragsbeskæringen Datterselskabet kan altså fradrage 100 - 60 = 40, svarende til den del,  

 der ligger inden for forholdet 4:1.
Fradragsbeskæringen berører som nævnt den del af datterselskabets lån, der  

 er ydet af den kontrollerende ejerkreds eller hermed koncernforbundne  

 selskaber.
Er der ydet både koncerninterne lån og lån fra tredjemand, rammer  

 fradragsbeskæringen alene koncerninterne lån.
 Eksempel 2 ) Er gælden på 1000 i eksempel 1 fordelt med 500 til  

 moderselskabet og 500 til den uafhængige finansieringskilde, egenkapitalen  

 100 og renter og kurstab 100, heraf 50 til hver långiver, rammer  

 fradragsbeskæringen alene lånet fra moderselskabet, således at der er  

 fradragsret for 50, nemlig de 50 til den uafhængige finansieringskilde.
Det bemærkes, at der ikke skal foretages en egentlig omkvalifikation af  

 renteudgifter til udbytte, hvorfor der ikke skal indeholdes kildeskat på  

 udbytte omfattet af selskabsskattelovens § 2, stk. 1, litra c, eller  

 kildeskattelovens § 2, stk. 1, litra f.
Da der ikke er begrænset skattepligt  

 på renter betalt til udenlandske selskaber m.v. og kun i meget begrænset  

 omfang for så vidt angår udenlandske personer, vil hele rentebetalingen kunne  

 udbetales skattefrit til udenlandske aktionærer.
Også i relation til  

 dobbeltbeskatningsoverenskomsterne vil rentebetalingen skulle anses som rente  

 og ikke som udbytte.
Selv om gælden i det konkrete tilfælde overskrider den grænse, der  

 fastsættes i lovgivningen (4:1), kan selskabet undgå en skattemæssig  

 korrektion i form af en beskæring af fradragsretten, hvis selskabet godtgør,  

 at lånet kunne være optaget hos en uafhængig ekstern finansieringskilde på  

 samme vilkår.
Det er således op til selskabet at påvise, at der ikke er tale  

 om lån ydet på vilkår, der alene er affødt af den udenlandske ejers  

 kontrollerende indflydelse.
I den konkrete vurdering af lånet indgår alle forhold, der kan være af  

 betydning for optagelse af lån og lånevilkår på det fri marked.
Det afgørende  

 tidspunkt er også i denne sammenhæng indkomstårets udløb.
En forudsætning for  

 at kunne fradrage renter og kurstab er således, at lånet ved det enkelte  

 indkomstårs udløb kunne være opnået hos en uafhængig långiver.
 Vedtagelse af forslaget vil betyde, at sambeskatningsvilkår 2.4.2 vil  

 miste sin praktiske betydning og dermed vil kunne ophæves.
Provenumæssige konsekvenser Ved lovforslaget foreslås armslængde princippet ved opgørelsen af den  

 skattepligtige indkomst og dermed adgangen til at foretage skattemæssige  

 korrektioner lovfæstet.
Hermed forhindres et provenutab, hvis størrelse er  

 vanskelig at vurdere.
For så vidt angår de foreslåede regler om tynd kapitalisering foreligger  

 der ikke oplysninger, der gør det muligt at skønne over, i hvilket omfang  

 danske selskaber vil blive omfattet af forslaget.
Det vurderes dog kun at  

 være tilfældet i meget begrænset omfang, således at lovforslagets umiddelbare  

 provenuvirkning vil være tilsvarende begrænset.
På længere sigt vil forslaget  

 modvirke en udhuling af det danske skattegrundlag og dermed forhindre et  

 utilsigtet provenutab.
Miljømæssige konsekvenser Lovforslaget skønnes ikke at have miljømæssige konsekvenser.
Økonomiske og administrative konsekvenser for erhvervslivet Lovforslagets lovfæstelse af armslængde princippet vil ikke medføre  

 nævneværdige erhvervsøkonomiske eller administrative konsekvenser for  

 erhvervsvirksomhederne.
Lovforslagets regler om tynd kapitalisering skønnes alene at berøre et  

 meget begrænset antal selskaber, som normalt vil indgå i koncerner, der er  

 bekendt med problemstillingen vedrørende tynd kapitalisering fra andre landes  

 skatteregler.
Den administrative belastning for virksomhederne skønnes derfor  

 at være begrænset.
Forholdet til EU-retten Lovforslaget skønnes ikke at indeholde EU-retlige aspekter.
Administrative konsekvenser for det offentlige Forslaget skønnes ikke at have nævneværdige administrative konsekvenser.
Bemærkninger til lovforslagets enkelte bestemmelser Til § 1 Til stk. 1- 3:
Kravet om anvendelse af pris og vilkår for de kontrollerede transaktioner  

 ved opgørelsen af den skattepligtige indkomst i overensstemmelse med hvad der  

 kunne have været opnået, hvis transaktionerne var afsluttet mellem uafhængige  

 parter, omfatter skattepligtige, der kontrolleres af fysiske eller juridiske  

 personer, eller kontrollerer juridiske personer, eller er koncernforbundet  

 med en juridisk person, eller har et fast driftssted i udlandet eller er en  

 udenlandsk fysisk eller juridisk person med et fast driftssted i Danmark.
De  

 skattepligtige, der kan være omfattet, er fysiske personer, selskaber, fonde,  

 dødsboer, faste driftssteder m.v.
Afgrænsningen af de skattepligtige, der er omfattet af den foreslåede nye  

 § 2 i ligningsloven, svarer til den afgrænsning af skattepligtige, der er  

 foretaget i skattekontrollovens § 3 B, som indført ved lov nr. 131 af 25.  

 februar 1998. Til forskel fra skattekontrollovens § 3 B forudsætter den  

 foreslåede § 2 imidlertid ikke et grænseoverskridende element (undtagen for  

 så vidt angår faste driftssteder). Ved handel mellem to interesseforbundne  

 parter, der begge er skattepligtige i Danmark, vil de begge have pligt til  

 ved opgørelsen af den skattepligtige indkomst at fastsætte pris og vilkår for  

 deres handel i overensstemmelse med, hvad der kunne have været opnået, hvis  

 handelen var foregået mellem to uafhængige parter.
Den foreslåede bestemmelse  

 omfatter - forudsat begge parter er skattepligtige i Danmark - såvel sælger  

 som køber i et handelsforhold, långiver som låntager i et låneforhold m.v.
Såfremt der mellem to interesseforbundne parter er etableret et rentefrit  

 lån, der ikke ville have været etableret på tilsvarende vilkår såfremt  

 parterne havde været uafhængige, vil skattemyndighederne kunne fastsætte en  

 rente svarende til markedsrenten.
Långiver vil derefter blive beskattet af  

 den pågældende renteindtægt og låntager vil få et tilsvarende rentefradrag.  

 Låntager har imidlertid tillige modtaget en rentefordel ved ikke at have  

 skullet betale rente.
Såfremt der eksempelvis er tale om et låneforhold  

 mellem to selskaber, hvor moderselskabet er långiver, vil denne rentefordel  

 være at betragte som et skattepligtigt tilskud, jf. statsskattelovens §§ 4-6.
 Det er en betingelse, at den skattepligtige enten kontrolleres af fysiske  

 eller juridiske personer eller kontrollerer juridiske personer (eller har et  

 fast driftssted eller er et fast driftssted). Ved kontrol forstås ejerskab  

 eller rådighed over stemmerettigheder som nævnt i selskabsskattelovens § 32,  

 stk. 1, 2.-3. pkt. og ligningslovens § 16 H, stk. 1, 2.-5. pkt.
Ifølge selskabsskattelovens § 32, stk. 1, 2.-3. pkt. anses et moderselskab  

 for at kontrollere et datterselskab, hvis det direkte eller indirekte ejer  

 mere end 50 pct. af aktiekapitalen i datterselskabet eller direkte eller  

 indirekte råder over mere end 50 pct. af stemmerne i datterselskabet.
Ved  

 bedømmelsen af, om moderselskabet anses for at kontrollere datterselskabet,  

 medregnes aktier og stemmerettigheder som indehaves af koncernforbundne  

 selskaber (herunder søsterselskaber), jf. kursgevinstlovens § 4, stk. 2, af  

 personlige aktionærer og deres nærtstående, jf. ligningslovens § 16 H, stk.  

 1, eller af en fond eller trust stiftet af moderselskabet selv eller af de  

 nævnte koncernforbundne selskaber, nærtstående m.v. eller af fonde eller  

 trusts stiftet af disse.
Som nærtstående anses efter ligningslovens § 16 H,  

 stk. 1, den skattepligtiges ægtefælle, forældre og bedsteforældre samt børn  

 og børnebørn og disses ægtefæller eller dødsboer efter de nævnte personer.  

 Stedbarns- og adoptivforhold sidestilles med ægte slægtskabsforhold.
Ligningslovens § 16 H, stk. 1, 2.-5. pkt. omfatter skattepligtige, der  

 alene eller i fællesskab med nærtstående eller i fællesskab med en fond eller  

 trust stiftet af den skattepligtige eller dennes nærtstående eller fonde  

 eller trusts stiftet af disse kontrollerer et selskab eller en forening m.v.  

 Den skattepligtige anses for at kontrollere et selskab, hvis vedkommende  

 direkte eller indirekte eller i fællesskab med nærtstående ejer mere end 50  

 pct. af aktiekapitalen i selskabet eller råder over mere end 50 pct. af  

 stemmerne i selskabet.
Som nærtstående anses den skattepligtiges ægtefælle,  

 forældre og bedsteforældre samt børn og børnebørn og disses ægtefæller eller  

 dødsboer efter de nævnte personer.
Stedbarns- og adoptivforhold sidestilles  

 med ægte slægtskabsforhold.
 Med indirekte er angivet, at aktieandele og stemmerettigheder ejet gennem  

 danske eller udenlandske selskaber m.v. også indgår ved vurderingen af, om  

 der er tale om kontrol i relation til § 2.
De foreslåede regler omfatter endvidere skattepligtige, der er  

 koncernforbundet med en juridisk person.
Ved koncernforbundne juridiske  

 personer forstås juridiske personer, der kontrolleres af samme kreds af  

 aktionærer, jf. tilsvarende principperne i kursgevinstlovens § 4, stk. 2.
 En fysisk eller juridisk person anses for udenlandsk, hvis personen er  

 hjemmehørende i en fremmed stat, Færøerne eller Grønland, herunder efter  

 bestemmelserne i en dobbeltbeskatningsoverenskomst.
Den angivne kreds tilsigter at omfatte de generelle interessefællesskaber  

 indenfor erhvervsforhold.
Der kan imidlertid være konkrete situationer, hvor  

 eksempelvis en værdiansættelse er styret af, at to uafhængige parter har  

 manglende skattemæssigt modstridende interesser.
Ifølge praksis kan  

 skattemyndighederne i sådanne situationer korrigere eksempelvis en  

 værdiansættelse, der er begrundet i parternes konkrete interessesammenfald,  

 jf.
TfS 1996, 496 H og 497 H, eller en fordeling af en overdragelsessum  

 begrundet i parternes konkrete interessesammenfald, jf.
TfS 1993, 32 V.
Det  

 er ikke hensigten med lovforslaget at ændre denne praksis.
De i bestemmelsen omhandlede kontrollerede transaktioner omfatter alle  

 forbindelser mellem parterne.
Til eksempel kan nævnes levering af  

 tjenesteydelser, låneforhold, overførsel af aktiver, immaterielle aktiver,  

 der stilles til rådighed m.v.
 For så vidt angår transaktioner mellem et fast driftssted i Danmark og et  

 hovedkontor i udlandet, eller et fast driftssted i udlandet og et dansk  

 hovedkontor, vil alene de transaktioner, som efter reglerne om opgørelsen af  

 et fast driftssteds indkomst skal ske på armslængde vilkår, være omfattet af  

 de foreslåede regler.
 Til stk. 4:
Det foreslås, at ved ændringer i ansættelsen af den skattepligtige  

 indkomst i henhold til stk. 1, kan den skattepligtige undgå yderligere  

 følgeændringer (sekundære justeringer) ved at forpligte sig til betaling i  

 overensstemmelse med de i stk. 1 anvendte priser og vilkår.
Denne adgang  

 finder imidlertid alene anvendelse for en kontrolleret transaktion omfattet  

 af skattekontrollovens § 3 B, såfremt den pågældende udenlandske  

 skattemyndighed foretager en beskatning, der er i overensstemmelse med de  

 priser og vilkår, der er lagt til grund ved ansættelsen af den skattepligtige  

 indkomst i henhold til stk. 1.
Såfremt et moderselskab har ydet et datterselskab et rentefrit lån og der  

 efter stk. 1 er fastsat en rente på armslængde vilkår, vil korrektionen efter  

 stk.1 indebære at moderselskabet beskattes af dette rentebeløb og  

 datterselskabet får et tilsvarende rentefradrag.
Datterselskabet vil  

 imidlertid efter gældende dansk praksis tillige blive beskattet af et tilskud  

 fra moderselskabet.
Dette tilskud svarer til den sparede rente, der ikke er  

 betalt til moderselskabet.
Såfremt datterselskabet ønsker at undgå denne  

 sekundære justering af den skattepligtige indkomst, kan datterselskabet i  

 medfør af stk. 4 forpligte sig til betaling af det i overensstemmelse med  

 stk. 1 fastsatte rentebeløb til moderselskabet.
Såfremt moderselskabet er et udenlandsk selskab vil den kontrollerede  

 transaktion være omfattet af skattekontrollovens § 3 B.
Det danske  

 datterselskabs mulighed for at undgå den sekundære justering i form af et  

 tilskud er derfor betinget af, at skattemyndigheden i det land, hvor  

 moderselskabet er hjemmehørende, beskatter moderselskabet af det i  

 overensstemmelse med stk. 1 fastsatte rentebeløb.
En sekundær justering betyder, at man justerer for det forhold, at der  

 ikke er sket betaling svarende til den pris, der er fastsat i  

 overensstemmelse med armslængde princippet.
Betegnelsen »sekundær  

 justering« anvendes tillige af OECD i deres retningslinier for transfer  

 pricing (Transfer Pricing Guidelines for Multinational Enterprises and Tax  

 Administrations).
Såfremt den skattepligtige ønsker at forpligte sig til betaling i  

 overensstemmelse med de i stk. 1 anvendte priser og vilkår, skal denne  

 forpligtelse påtages i tilknytning til gennemførslen af korrektionen efter  

 stk. 1. En påklage af korrektionen udskyder ikke tidspunktet for påtagelsen  

 af betalingsforpligtelsen.
Betalingsforpligtelsen har virkning fra det  

 oprindelige transaktionstidspunkt, hvorfor der eksempelvis skal beregnes  

 rente fra dette tidspunkt.
Til § 2 Til nr. 1:
 Til stk. 1:
Bestemmelsen går ud på at beskære et tyndt kapitaliseret selskabs adgang  

 til at fradrage renter og kurstab på lån.
For at der kan blive tale om at  

 anvende reglerne om fradragsbeskæring skal en række betingelser være opfyldt.  

 Der skal være tale om et selskab eller en forening omfattet af  

 selskabsskattelovens § 1, stk. 1, nr. 1-2 c eller 3 a-5 b, som oppebærer lån  

 fra udenlandske koncernforbundne selskaber, og hvis gæld i forhold til  

 egenkapitalen overstiger forholdet 4:1 ved udløbet af indkomståret.
I nr. 1 afgrænses de skattesubjekter, der er omfattet af den  

 foreslåede bestemmelse.
Omfattet er således selskaber (herefter  

 datterselskaber), der er fuldt skattepligtige efter selskabsskattelovens § 1,  

 stk. 1, nr. 1, 2, 2 a, 2 b, 2 c, 3 a, 4, 5, 5 a eller 5 b.
Det vil sige alle  

 selskaber og foreninger m.v., der er fuldt skattepligtige efter  

 selskabsskattelovens § 1, med undtagelse af andelsforeninger omfattet af  

 selskabsskattelovens § 1, stk. 1, nr. 3, og foreninger m.v. omfattet af  

 selskabsskattelovens § 1, stk. 1, nr. 6.
Selskaber, der er registreret i udlandet, men hvis ledelse har sæde i  

 Danmark, er i henhold til selskabsskattelovens § 1, stk. 6, også omfattet af  

 bestemmelsen.
Udenlandske datterselskaber, der indgår i en dansk  

 sambeskatning efter selskabsskattelovens § 31 (frivillig sambeskatning) (men  

 ikke § 32 (tvungen sambeskatning)) anses i denne sammenhæng som et omfattet  

 datterselskab.
Faste driftssteder af udenlandske foretagender, der er  

 skattepligtige efter selskabsskattelovens § 2, stk. 1, litra a (begrænset  

 skattepligtige) eller efter kulbrinteskatteloven, er ikke omfattet af  

 bestemmelsen.
 Efter nr. 2 finder bestemmelsen anvendelse på et datterselskab, der  

 oppebærer lån fra den kontrollerende ejerkreds eller hermed koncernforbundne  

 selskaber.
 Den kontrollerende ejerkreds er i skattekontrollovens § 3 B, stk. 2 og 3,  

 defineret som enhver udenlandsk fysisk eller juridisk person som nævnt i  

 selskabsskattelovens § 32, stk. 1, 2.-3. pkt. og ligningslovens § 16 H, stk.  

 1, 2.-5. pkt.
Den relevante kreds af långivere omfatter udenlandske fysiske personer,  

 selskaber, fonde, trusts og dødsboer uden hensyn til, om den enkelte  

 juridiske eller fysiske person m.v. i henhold til de nævnte bestemmelser selv  

 har kontrol med det danske datterselskab - deltagelse i ejerkredsen er  

 tilstrækkelig.
En juridisk eller fysisk person anses for udenlandsk, hvis  

 personen er hjemmehørende i en fremmed stat, Færøerne eller Grønland,  

 herunder efter bestemmelserne i en dobbeltbeskatningsaftale.
Det er uden  

 betydning, om det udenlandske selskab, der kontrollerer det danske  

 datterselskab, igen er ejet af en dansk aktionær.
 Det er ligeledes uden betydning, om den udenlandske långiver overhovedet  

 har ejerandele i det låntagende selskab, hvis blot selskaberne er  

 koncernforbundne.
 Efter nr. 3 er det endelig en betingelse, at forholdet mellem  

 datterselskabets gæld (koncernintern gæld og al anden gæld under eet) og dets  

 egenkapital ved udløbet af indkomståret overstiger forholdet 4:1.
 Fradragsbeskæringen indebærer, at der ikke kan foretages fradrag for  

 renteudgifter og kurstab på koncerninterne, udenlandske lån i det omfang,  

 forholdet mellem datterselskabets gæld og dets egenkapital efter ydelsen af  

 det koncerninterne lån målt ved indkomstårets udløb overstiger forholdet 4:1  

 Kurstab kan dog fradrages i kursgevinst på samme lån i efterfølgende  

 indkomstår, jf. 2. pkt.
Efter bestemmelsen i 3. pkt. anses et lån fra tredjemand, som den  

 kontrollerende ejerkreds eller hermed koncernforbundne selskaber direkte  

 eller indirekte har stillet sikkerhed for, som et kontrolleret lån.
Direkte  

 sikkerhedsstillelse omfatter tilfælde, hvor f.eks. moderselskabet har  

 kautioneret eller på anden måde garanteret for lånet.
Der kan typisk være  

 tale om en bank, der indskydes som formel långiver.
Udtrykket indirekte  

 sikkerhedsstillelse dækker de såkaldte back-to-back lån, hvor moderselskabet  

 f.eks. aftaler med tredjemand, at denne skal yde datterselskabet et lån mod,  

 at moderselskabet yder et lån til tredjemand.
Et back-to-back lån foreligger  

 f.eks. også, hvor moderselskabets bank yder et lån til datterselskabet,  

 samtidig med at moderselskabet indsætter et tilsvarende beløb i den  

 långivende bank.
Det er uden betydning, om den formelle långiver er  

 hjemmehørende i Danmark eller i udlandet.
Lån, der ydes af en reelt uafhængig tredjemand, berøres ikke af  

 bestemmelsen.
Er der ydet både koncerninterne lån og lån fra en reelt  

 uafhængig tredjemand, og kommer en beskæring af fradragsretten på tale,  

 beskæres alene fradragsretten for koncerninterne lån, således at en beregnet  

 beskæring alene reducerer fradraget på det koncerninterne lån.
Ved fradragsbeskæringen sondres der ikke mellem, om der er tale om  

 kontrollerende indflydelse i større eller mindre grad.
Bliver  

 fradragsbeskæringen aktuel, gennemføres beskæringen af fradragsretten på  

 renter og kurstab på lån fra udenlandske koncernforbundne selskaber uden  

 hensyn til, om moderselskabet ejer f.eks. 60 pct. eller 100 pct. af  

 datterselskabet.
 Fradragsbeskæringen sker både i låneåret og i senere indkomstår, hvor  

 forholdet overstiger 4:1. Gælden og egenkapitalen, der skal indgå ved  

 beregningen af fradragsbeskæringen i et senere indkomstår, er gæld og  

 egenkapital ved udløbet af det pågældende indkomstår, mens renteudgifter og  

 kurstab er de faktiske renteudgifter og kurstab i det pågældende indkomstår.  

 Det skal således hvert år vurderes, om der er grundlag for at beskære  

 fradragsretten.
 Hvis datterselskabet i et senere indkomstår over for skattemyndighederne  

 godtgør, at forholdet mellem selskabets samlede fremmedkapital og egenkapital  

 ikke længere overstiger forholdet 4:1, finder fradragsbeskæringen ikke  

 anvendelse i dette indkomstår, jf. 4. pkt.
 Fradragsretten på koncerninterne lån beskæres dog ikke, såfremt selskabet  

 godtgør, at en lignende finansiering kan opnås mellem uafhængige parter.
Om der er tale om et lån, som kunne være ydet af en uafhængig part, vil  

 afhænge af en konkret samlet vurdering, hvorved det centrale er, om en  

 uafhængig finansieringskilde under hensyntagen til selskabets kommercielle og  

 økonomiske situation ville yde selskabet et tilsvarende lån på de givne  

 vilkår.
Heri ligger også, at lånet ville være ydet, uden at der stilles  

 sikkerhed fra de kontrollerende ejere eller øvrige koncernselskaber.
Ved vurderingen kan der henses til soliditetsgraden i den pågældende  

 branche.
Afviger forholdet mellem gæld og egenkapital således ikke fra den  

 gennemsnitlige soliditetsgrad i branchen, vil dette normalt indicere, at  

 lånet kunne være ydet af en uafhængig part.
 Ved vurderingen af låneforholdet kan der bl.a. tages hensyn til, om der  

 foreligger et (reelt) eksternt lånetilbud f.eks. fra en uafhængig bank samt  

 til eventuelt eksternt udarbejdede kreditværdighedsanalyser, ligesom det kan  

 tages i betragtning, om en ekstern långiver ville stille yderligere lån til  

 rådighed for at beskytte allerede ydede lån, eller om en sådan långiver ville  

 afstå fra at yde yderligere lån.
Ved bedømmelsen kan der endvidere tages hensyn til de konkrete forhold i  

 låneaftalen.
I OECD's rapport om tynd kapitalisering af 26. november 1986  

 omtales følgende momenter, der bl.a. kan tages i betragtning: Om selskabet  

 (også) havde et meget højt forhold mellem gæld og egenkapital, før lånet blev  

 ydet, eller dette forhold blev meget højt som følge af lånet, om lånet  

 tilgodeser et langfristet finansieringsbehov hos selskabet, om der er særlige  

 forudsætninger med hensyn til forholdet til egenkapitalen, f.eks. at  

 forholdet mellem gæld og egenkapital opretholdes, om lånet er ydet i  

 forbindelse med, at selskabet har lidt betydelige tab, om renten på lånet er  

 afhængig af selskabets resultat, om lånet er konvertibelt, om renten på lånet  

 er urimeligt høj, om lånet i henseende til rentebetaling eller  

 tilbagebetaling af selve lånebeløbet er efterstillet selskabets øvrige  

 kreditorer (herunder uafhængige långivere), om der ikke er nogen aftale om,  

 på hvilket tidspunkt lånet skal betales tilbage, eller om tilbagebetalingen  

 er afhængig af selskabets indtjening.
Tilstedeværelse af eet af disse momenter kan være en vigtig, men ikke  

 nødvendigvis afgørende faktor ved vurderingen af, om fradragsretten skal  

 beskæres.
Jo flere momenter der er tilstede, jo større vil sandsynligheden  

 være for, at der ikke er tale om et reelt lån, der kunne være ydet af en  

 uafhængig part, og at fradragsretten derfor skal beskæres.
Et selskab er ikke afskåret fra at godtgøre, at långivningen kunne være  

 ydet af en uafhængig part, selvom et eller flere af disse momenter er  

 tilstede.
Tilsvarende har selskabet - i tilfælde af at ingen af de nævnte  

 momenter er tilstede - ikke automatisk godtgjort, at selskabets finansiering  

 kunne være ydet af en uafhængig part.
 Godtgør datterselskabet, at lånet kunne være opnået hos en uafhængig part,  

 vil en beregnet fradragsbeskæring skulle reduceres med summen af  

 renteudgifter og kurstab på lånet.
 Til stk. 2:
Den af bestemmelsen omfattede gæld inkluderer gæld i form af fordringer  

 omfattet af kursgevinstloven samt konvertible obligationer.
I gælden indgår  

 selskabets samlede gæld, såvel koncernintern gæld som gæld til uafhængig  

 tredjemand.
Kursgevinstloven omfatter som udgangspunkt alle pengefordringer, jf. § 1,  

 stk. 1, nr. 1. Afgørende er alene, om der foreligger et retligt krav på  

 betaling af penge.
Omfattet er således alle pengefordringer uanset art,  

 herunder obligationer, pantebreve og andre pengefordringer.
Også rentefrie  

 lån samt fordringer, der opstår ved kreditsalg og ved ganske korte  

 lejlighedslån uden sikkerhedsstillelse m.v., er omfattet.
Den for opgørelsen af forholdet mellem gæld og egenkapital relevante gæld  

 er den gæld, der foreligger ved udløbet af datterselskabets indkomstår.  

 Gælden opgøres til kursværdien ved udløbet af indkomståret, jf. 2. pkt.
Er  

 gælden i fremmed valuta, foretages omregningen til danske kroner, ligeledes  

 ved udløbet af datterselskabets indkomstår.
 Til stk. 3:
Bestemmelsen fastlægger nærmere regler for, hvorledes egenkapitalen som  

 nævnt i stk. 1 skal opgøres.
Egenkapitalen opgøres ved indkomstårets udløb  

 som værdien af samtlige aktiver opgjort til handelsværdien med fradrag af  

 gæld, det vil sige fordringer omfattet af kursgevinstloven samt konvertible  

 obligationer til kursværdien.
Aktiver, der direkte eller indirekte er indskudt af den udenlandske  

 kontrollerende ejerkreds, medregnes kun til egenkapitalen i det omfang, den  

 forbliver i selskabet i mindst 2 år.
Reglen modvirker, at den udenlandske  

 ejerkreds - for at få forholdet mellem gæld og egenkapital ned på eller under  

 4:1 - umiddelbart før udløbet af datterselskabets indkomstår indskyder  

 egenkapital, som så hjemtages primo det følgende indkomstår.
Konstateres det efterfølgende, at egenkapital indskudt af den udenlandske  

 ejerkreds er forblevet i selskabet i mindre end to år, og medfører dette, at  

 forholdet mellem gæld og egenkapital bliver større end 4:1, aktualiseres  

 fradragsbeskæringen.
Skatteansættelsen for de pågældende indkomstår skal da  

 genoptages, idet selskabet dog i henhold til stk. 1, 4. pkt., vil have  

 mulighed for at påvise, at lånet kunne være ydet af en uafhængig part.
 Til stk. 4:
 Hvis ejerkredsen kontrollerer flere koncernforbundne danske  

 datterselskaber, herunder udenlandske datterselskaber undergivet  

 sambeskatning efter selskabsskattelovens § 31 (men ikke tvungen sambeskatning  

 efter § 32) skal regelsættet i stk. 1-3 anvendes samlet på alle  

 koncernforbundne danske datterselskaber (konsolidering).
 Om de danske datterselskaber er koncernforbundne afgøres efter  

 kursgevinstlovens § 4, stk. 2. Ved koncernforbundne selskaber forstås  

 selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte ejer mere  

 end 50 pct. af aktiekapitalen eller råder over mere end 50 pct. af stemmerne  

 i hvert selskab.
Denne konsolidering af danske koncernforbundne datterselskaber betyder, at  

 forholdet mellem gæld og egenkapital i henhold til stk. 1, skal opgøres  

 samlet.
Ved opgørelsen af forholdet mellem gæld og egenkapital i henhold til  

 stk. 1, bortses der fra danske selskabers aktier i andre selskaber, der  

 indgår i den samlede opgørelse, samt gæld og fordringer mellem disse.
 Baggrunden herfor er behovet for at undgå en omgåelse af reglerne i stk.  

 1-3. Uden en supplerende regel som nævnt i stk. 4, ville en koncern ved at  

 indskyde yderligere selskaber kunne udtynde kapitalen, samtidig med at  

 forholdet mellem gæld og egenkapital opretholdes i det enkelte datterselskab  

 (såkaldt kaskadeeffekt).
Hvis f.eks. et udenlandsk moderselskab har finansieret et dansk  

 moderselskab D1 med en egenkapital på 1.000 og koncerninterne lån på 4.000,  

 kan dette selskab etablere et selskab D2 med en egenkapital på 5.000, som  

 muliggør koncerninterne lån på 20.000, mens der kan etableres et selskab D3  

 med en egenkapital på 25.000 med deraf følgende koncerninterne lån på  

 100.000. Alle lån er ydet af det udenlandske selskab.
I hele kæden er kravet  

 om forholdet 4:1 overholdt inden for det enkelte selskab.
 Eksempel:
 Ved denne konstruktion er forholdet mellem gæld og egenkapital ændret fra  

 oprindelig 4:1 til forholdet 124:1 (4.000 + 20.000 + 100.000) i selskaberne  

 set under eet.
 I ovenstående eksempel vil man ved opgørelsen af forholdet mellem gæld og  

 egenkapital se bort fra relationerne mellem D1 og D2 og mellem D2 og D3,  

 således at der samlet set alene kan fradrages renter af gæld svarende til  

 4000 svarende til 4 gange egenkapitalen i D1. Ved fradragsbeskæring efter  

 stk. 1 fordeles den samlede beskæring mellem alle de danske datterselskaber -  

 herunder også selskaber, hvor forholdet mellem fremmed- og egenkapital er  

 mindre end 4:1 - i forhold til hvert datterselskabs andel af de samlede  

 renteudgifter og kurstab.
 Til nr. 2:
 Ved lovforslaget foreslås selskabsskattelovens § 12, stk. 1 og 2, ophævet.  

 Indholdet af disse to stykker er i stedet omfattet af den foreslåede nye § 2  

 i ligningsloven.
 Lovforslagets bestemmelse om lovfæstelse af armslængde princippet kan  

 samlet ses som en udvidelse af den nuværende selskabsskattelovs § 12, stk. 1  

 og 2. Disse stykker omhandler alene transaktioner mellem et her i landet  

 hjemmehørende selskab eller forening m.v. kontrolleret af en udenlandsk  

 virksomhed samt visse filialer af udenlandske selskaber eller foreninger m.v.
 Ved udvidelsen ophæves kravet om et grænseoverskridende element og  

 endvidere udvides bestemmelsens anvendelsesområde, hvorfor eksempelvis priser  

 og vilkår for transaktioner mellem en hovedaktionær og hans selskab tillige  

 skal fastsættes på armslængde basis ved opgørelsen af den skattepligtige  

 indkomst.
I selskabsskattelovens § 12, stk. 1, er kontrolbetingelsen ikke nærmere  

 beskrevet.
I lovforslaget er kontrolbetingelsen i ligningslovens § 2 nærmere  

 defineret.
Kontrolbetingelsen i de to bestemmelser vil i de fleste i praksis  

 forekommende situationer have samme indhold.
Der vil imidlertid være enkelte  

 situationer hvor kontrolbetingelsen i selskabsskattelovens § 12, stk. 1,  

 ville have været opfyldt, jf. eksempelvis et dansk selskab, der finansielt er  

 underlagt den udenlandske virksomhed, idet denne er hovedkreditor, men hvor  

 den ikke er opfyldt i ligningslovens § 2. Omvendt vil to selskaber kunne være  

 koncernforbundet og dermed omfattet af ligningslovens § 2's regler, uden at  

 de ville have været omfattet af selskabsskattelovens § 12, stk. 1.
Selskabsskattelovens § 12, stk. 3, indeholder en regel for opgørelsen af  

 den danske skattepligtige indkomst for udenlandske forsikringsselskabers  

 virksomhed her i landet.
Dette stykke ophæves ikke, men rykker op som stk. 1.
Til § 3 Til nr. 1:
Ved lov nr. 131 af 25. februar 1998, lov om ændring af skattekontrolloven  

 og skattestyrelsesloven (Oplysningspligt vedrørende koncerninterne  

 transaktioner) blev indsat en ny § 3 B i skattekontrolloven.
I § 3 B, stk. 2,  

 defineres kontrol ved hjælp af en henvisning til selskabsskattelovens § 32,  

 stk. 1, 2.-3. pkt., og ligningslovens § 16 H, stk. 1, 2.-4. pkt.
Henvisningen til ligningslovens § 16 H, stk. 1, burde have omfattet 2.-5.  

 pkt.. Ligningslovens § 16 H, stk. 1, 5. pkt., sidestiller stedbarns- og  

 adoptivforhold med ægte slægtsskabsforhold.
Af bemærkningerne til  

 lovforslaget (L84) fremgår, at det var tilsigtet, at stedbarns- og  

 adoptivforhold skulle være sidestillet.
 Til nr. 2:
 Bestemmelsen indeholder alene konsekvensændringer (henvisningsændringer).
Til § 4 Det foreslås, at loven træder i kraft dagen efter bekendtgørelsen i  

 Lovtidende.
Lovfæstelse af armslængde princippet foreslås at have virkning fra og med  

 lovforslagets ikrafttræden.
Lovforslagets formål er som nævnt at undgå tvivl  

 om princippets rækkevidde som følge af Højesterets dom i sagen TfS 1998.199.  

 Der henvises til de almindelige bemærkninger herom.
Er der eksempelvis tale  

 om et rentefrit lån fra en hovedaktionær til vedkommendes selskab, der er  

 etableret før Højesterets dom, og hvor der for perioden efter Højesterets dom  

 - men inden den foreslåede lovs ikrafttræden - kunne være tvivl om adgangen  

 til at foretage korrektion, vil der fra og med tidspunktet for lovforslagets  

 ikrafttræden skulle anvendes en rente svarende til, hvad der kunne være  

 opnået, såfremt lånet var etableret mellem uafhængige parter.
 Ligningslovens § 2, stk. 4, har virkning for ændringer af den  

 skattepligtige indkomst, der foretages efter lovens ikrafttræden, uanset at  

 ændringen vedrører indkomstår forud for lovens ikrafttræden.
 Forslaget om nye regler for tynd kapitalisering foreslås at have virkning  

 fra og med indkomstår, der påbegyndes den 1. januar 1999 eller senere.
Skriftlig fremsættelse (2. juni 1998) Skatteministeren (Ole Stavad):
 Jeg skal hermed tillade mig at fremsætte:
 Forslag til lov om ændring af ligningsloven, selskabsskatteloven og  

 skattekontrolloven. (Lovfæstelse af armslængde princippet og værn mod tynd  

 kapitalisering).
(Lovforslag nr.
L 101).
I regeringsgrundlaget fra marts 1998 »Godt på vej - Danmark i det 21.  

 århundrede« har regeringen fastslået, at princippet om lavere skatter og  

 bredere skattebase skal videreføres for erhvervsbeskatningen.
Som led i disse  

 bestræbelser fremsættes denne erhvervsskattepakke.
 Justeringerne på erhvervsskatteområdet skal opfylde følgende  

 hovedmålsætninger:
Skattesatsen sænkes til et niveau, der forebygger, at skatteovervejelser  

 kan blive udslagsgivende ved virksomhedernes lokaliseringsbeslutninger Sikring af mere ensartede og gennemskuelige rammevilkår, der afspejler  

 fremtidens erhvervsudvikling.
 En udvidelse af skattebasen med henblik på at sikre finansiering af  

 satsreduktionen.
Regeringen foreslår, at selskabsskattesatsen, fondsbeskatningssatsen og  

 satsen i virksomhedsskatteordningen nedsættes i løbet af to år fra de  

 gældende 34 pct. til 30 pct. i 1999 og 26 pct. i år 2000. Det betyder, at  

 selskabsskattesatsen ikke vil afholde virksomheder fra at lægge produktion i  

 Danmark.
Der fastholdes en beskatning på 34 pct. for virksomheder beskæftiget  

 med olie- og kulbrinteindvinding i Nordsøen.
Med en erhvervs- og selskabsskattesats på 26 pct. placerer Danmark sig i  

 den lave ende i forhold til de øvrige EU-lande.
Det er regeringens  

 opfattelse, at der herved gives et værdifuldt signal om det danske klima for  

 etablering af selskaber og virksomheder.
Sideløbende med disse ændringer er der i EU-regie gjort store fremskridt  

 med at forhindre den egentlige selskabsskattekonkurrence, hvor enkelte lande  

 har søgt at tiltrække virksomheder fra andre lande ved hjælp af specifikke og  

 afgrænsede skattemæssige særordninger.
EU-landene har således vedtaget en  

 adfærdskodeks, som betyder, at nye særordninger, der ikke er almindeligt  

 tilgængelige for alle selskaber, ikke længere kan etableres, og at  

 eksisterende særordninger skal afvikles i de kommende år.
 Med dette forslag sikres en generel, lav selskabs- og erhvervsbeskatning,  

 som vil medvirke til, at Danmark bliver i stand til både at fastholde og  

 tiltrække arbejdspladser.
 Nedsættelsen finansieres ved en række initiativer, som samtidig vil sikre  

 mere ensartede og gennemskuelige rammevilkår, der afspejler fremtidens  

 erhvervsudvikling.
 Således reduceres bygningsafskrivningssatserne på i dag 4 og 6 pct. til en  

 enhedssats på 4 pct. med virkning fra 1999, medens satsen for  

 saldoafskrivninger reduceres fra 30 til 25 pct. med virkning fra år 2000.  

 Denne justering af afskrivningsreglerne vil skabe større neutralitet i  

 forhold til virksomhedernes investeringsbeslutninger både generelt og på  

 tværs af brancher med forskellig kapitalintensitet.
Den finansielle sektor vil få den fulde gavn af reduktionen af  

 selskabsbeskatningen både direkte og gennem et højere afkast af  

 aktiebeholdninger.
Sektoren vil imidlertid bidrage forholdsvis lidt til  

 finansieringen gennem justeringen af afskrivningsreglerne.
For at modvirke  

 denne særlige effekt, foreslås det at forhøje lønsumsafgiften for den  

 finansielle sektor med virkning fra 1999.
Der foreslås endvidere en smidiggørelse af erhvervslivets afregningsregler  

 vedrørende moms.
Forslaget indebærer en afkortning af kredittiden for de  

 store virksomheder med en årlig omsætning over 5 mill. kr med 39 dage over 4  

 år.
Til gengæld foreslås det, at de helt små virksomheder med en årlig  

 omsætning under 0,5 mill. kr. overgår fra kvartalsvis til halvårlig  

 momsafregning.
Samlet set vil antallet af indberetninger falde med netto ca.  

 40.000 årligt.
Da de store virksomheder tæller væsentligt i den samlede  

 afregning af moms, vil ændringen forbedre statens gennemsnitlige likviditet.  

 Rentefordelen heraf medgår til finansieringen af justeringen af satsen for  

 selskabsskat m.m.
Tilsvarende gælder forslaget om justeringen af kredittid  

 for pensionsinstitutternes afregning af arbejdsmarkedsbidrag.
Den resterende finansiering foreslås tilvejebragt ved at indføre en skat  

 på 10 pct. på realrenteafgiftspligtiges aktieafkast.
Kombinationen af lavere  

 sats i selskabsbeskatningen og aktieskatten vil fastholde et nogenlunde  

 uændret beskatningsniveau af investeringer i danske virksomheder.
Ved skatten  

 vil noget af den skattefordel, der ligger i den nuværende  

 realrenteafgiftsfritagelse af aktier dog flyttes fra investorerne til  

 virksomhederne.
Skatten på aktieafkast vil også omfatte investeringer i udenlandske  

 aktier, der efter de gældende regler tilsvarende danske aktier er  

 realrenteafgiftsfritaget.
Det vil gøre investering i danske selskaber  

 relativt mere attraktivt end investering i udenlandske selskaber, der ikke  

 får en nedsættelse af selskabsskatten.
Det vil være til gavn for dansk  

 erhvervslivs muligheder for at få tilført risikovillig kapital.
Den samlede provenuvirkning af den foreslåede omlægning af  

 erhvervsbeskatningen inkl. provenuet af aktieafkastskatten er et merprovenu  

 på ca. 2,5 mia. kr.
Omlægningen skønnes omtrent neutral for erhvervene under  

 eet, men virkningen for de enkelte brancher vil være forskellig, når der ses  

 bort fra aktieskatten.
 I tilknytning til justeringen foreslås en række supplerende ændringer,  

 herunder mere teknisk betonede forbedringer af visse regler, hvis  

 provenumæssige virkninger er af begrænset omfang.
I forslaget om nedsættelse af skattesatsen foreslås en vis skærpelse af  

 fondsbeskatningen ved at indføre en generel beskatning af gaver til fonde.  

 Forslaget skal ses i sammenhæng med, at fonde får gavn af nedsættelsen af  

 fondsbeskatningen, men ikke deltager i finansieringen på samme måde som  

 selskaber.
Forslaget indebærer samtidig en væsentlig forenkling af  

 fondsbeskatningen, idet alle afgrænsninger mellem forskellige typer fonde og  

 fondsmidler i forbindelse med gaver fjernes.
Endvidere foreslås en skærpelse af successionsreglerne for at opnå en mere  

 effektiv løbende afregning og inddrivelse af skatterne.
Det foreslås, at  

 juridiske personer fremover ikke kan arve med succession.
Samtidig foreslås  

 arten af aktiver, hvori der kan succederes, begrænset til aktiver, der udgør  

 en erhvervsvirksomhed, samt til hovedaktionæraktier, der udgør mere end 15  

 pct. af aktiekapitalen.
Ved succession i levende live kan der efter gældende  

 regler succederes i hovedaktionæraktier, der udgør mere end 15 pct. af  

 stemmeværdien.
Denne regel foreslås ændret, således at der også her skal ske  

 overdragelse af hovedaktionæraktier, der udgør mere end 15 pct. af  

 aktiekapitalen.
Ved ændringerne opnås, at det kun er fysiske personer, der  

 kan succedere ved død ligesom i levende live.
I levende live er det dog kun  

 den nære familiekreds, der kan succedere.
Endvidere opnås, at der gælder ens  

 regler for aktivkredsen ved succession i levende live og ved død.
Det  

 foreslås desuden, at der - svarende til reglerne for succession i levende  

 live - ikke kan arves med succession ved udlodning af aktier i finansielle  

 selskaber i lavskattelande og aktier erhvervet for lånte midler.
Skattereglerne skal modvirke, at danske datterselskaber af udenlandske  

 koncerner finansieres på vilkår, som ikke kunne være opnået på det fri marked  

 med hensyn til forholdet mellem fremmedkapital og egenkapital.
Det foreslås  

 derfor at indføre generelle regler om tynd kapitalisering, der sikrer mod at  

 udenlandske koncerner udhuler den skattepligtige indkomst i deres danske  

 datterselskaber ved at datterselskabets kapitalbehov finansieres ved en  

 uforholdsmæssig stor fremmedkapital stillet til rådighed af udenlandske  

 koncernselskaber med rentefradrag til følge.
I tilknytning hertil foreslås at  

 sikre en udtrykkelig lovhjemmel for at interesseforbundne parter ved  

 opgørelsen af den skat tepligtige indkomst skal fastsætte priser og vilkår  

 for deres transaktioner, der svarer til de priser og vilkår, uafhængige  

 parter ville have fastsat (armslængde princippet). De foreslåede regler er et  

 led i en dansk tilpasning til international skatteret på samme måde som de  

 tidligere gennemførte regler om CFC-beskatning og om transfer pricing.
Endelig fremsættes forslag til ny afskrivningslov samt forslag til lov,  

 der indeholder konsekvensændringer heraf og forslag til ændring af  

 ejendomsavancebeskatningsloven. Ændringerne vedrørende  

 ejendomsavancebeskatningsloven indeholder bl.a. forslag om, at reglen om  

 ejertidsnedslag ved beskatning af fortjeneste ved afståelse af andre  

 ejendomme end næringsejendomme afvikles over en 10 årig periode.
I  

 tilknytning hertil foreslås, at reglen om indeksering af anskaffelsessummen  

 ved afståelse af landbrugsejendomme m.v., der kan anvendes i stedet for  

 reglen om ejertidsnedslag, ophæves med virkning fra og med kalenderåret 1999.  

 Samtidig foreslås det, at der for personer indføres en regel om et  

 bundfradrag ved opgørelsen af den skattepligtige fortjeneste ved afståelse af  

 blandet benyttede ejendomme.
Idet jeg i øvrigt henviser til bemærkningerne til lovforslagene, skal jeg  

 anbefale disse forslag til Folketingets hurtige og velvillige behandling Bilag I dette bilag er (med mindre skrift) indsat den gældende formulering  

 af de bestemmelser, der berøres af forslaget § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som ændret senest ved lov nr.  

 133 af 25. februar 1998, foretages følgende ændring:
 1. § 2 affattes således:
»§ 2. Skattepligtige, der 1) kontrolleres af fysiske eller juridiske personer eller 2) kontrollerer juridiske personer eller 3) er koncernforbundet med en juridisk person eller 4) har et fast driftssted beliggende i udlandet eller 5) er en udenlandsk fysisk eller juridisk person med et fast driftssted i  

 Danmark, skal ved opgørelsen af den skattepligtige indkomst anvende priser og  

 vilkår for handelsmæssige eller økonomiske transaktioner med ovennævnte  

 fysiske og juridiske personer og faste driftssteder (kontrollerede  

 transaktioner) i overensstemmelse med, hvad der kunne være opnået, hvis  

 transaktionerne var afsluttet mellem uafhængige parter.
Stk 2. Ved kontrol forstås ejerskab eller rådighed over  

 stemmerettigheder som nævnt i selskabsskattelovens § 32, stk. 1, 2.-3. pkt.,  

 og ligningslovens § 16 H, stk. 1, 2.-5. pkt.
Ved koncernforbundne juridiske  

 personer forstås juridiske personer, der kontrolleres af samme kreds af  

 aktionærer.
 Stk. 3 . En juridisk eller fysisk person anses for udenlandsk,  

 hvis personen er hjemmehørende i en fremmed stat, Færøerne eller Grønland,  

 herunder efter bestemmelserne i en dobbeltbeskatningsoverenskomst.
Stk. 4. Ved ændringer i ansættelsen af den skattepligtige indkomst  

 i henhold til stk. 1, kan den skattepligtige undgå yderligere følgeændringer  

 (sekundære justeringer) ved at forpligte sig til betaling i overensstemmelse  

 med de i stk. 1 anvendte priser og vilkår. 1.pkt. finder alene anvendelse for  

 en kontrolleret transaktion omfattet af skattekontrollovens § 3 B, såfremt  

 den pågældende udenlandske skattemyndighed foretager en beskatning, der er i  

 overensstemmelse med de priser og vilkår, der er lagt til grund ved  

 ansættelsen af den skattepligtige indkomst i henhold til stk. 1.« § 2 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret senest ved lov  

 nr. 277 af 13. maj 1998, foretages følgende ændringer:
 1. § 11 affattes således:
»§ 11. Hvis et selskab eller en forening 1) er omfattet af § 1, stk. 1, nr. 1-2 c, 3 a-5 b, 2) har gæld til udenlandske fysiske eller juridiske personer som nævnt i  

 skattekontrollovens § 3 B, stk. 1 (kontrolleret gæld) og 3) selskabets eller foreningens fremmedkapital (gæld) set i forhold til  

 selskabets egenkapital ved udløbet af indkomståret overstiger forholdet 4:1, kan renteudgifter og kurstab, der vedrører den overskydende del af den  

 kontrollerede gæld, ikke fradrages.
Kurstab kan dog fradrages i kursgevinst  

 på samme lån i efterfølgende indkomstår.
Lån fra tredjemand, som den  

 kontrollerende ejerkreds eller hermed koncernforbundne selskaber direkte  

 eller indirekte har stillet sikkerhed for, anses som kontrolleret gæld.  

 Fradragsbeskæringen bortfalder i det omfang, selskabet eller foreningen  

 godtgør, at lignende finansiering kan opnås mellem uafhængige parter.
Stk. 2. Som gæld anses gæld i henhold til fordringer omfattet af  

 kursgevinstloven samt konvertible obligationer.
Gælden opgøres som  

 kursværdien ved indkomstårets udløb.
 Stk. 3. Egenkapitalen opgøres ved indkomstårets udløb som værdien  

 af aktiver opgjort til handelsværdi med fradrag af gæld efter stk. 2.  

 Egenkapital indskudt af den udenlandske ejerkreds medregnes kun i det omfang,  

 den forbliver i selskabet i mindst 2 år.
Stk. 4. Kontrolleres flere danske koncernforbundne selskaber, jf.  

 kursgevinstlovens § 4, stk. 2, finder stk. 1-3 samlet anvendelse på aktiver  

 og passiver i disse selskaber, og der bortses fra danske selskabers aktier i  

 andre selskaber, der indgår i den samlede opgørelse, samt gæld og fordringer  

 mellem disse.« 2. § 12, stk. 1 og 2, ophæves.
 Stk. 3 bliver herefter stk. 1.
 § 12. Såfremt et her hjemmehørende selskab eller forening m.v.,  

 der kontrolleres af en udenlandsk virksomhed, i sine handelsmæssige eller  

 økonomiske forbindelser med denne er underkastet andre vilkår end dem, som  

 ville gælde for et uafhængigt foretagende, skal til selskabets eller  

 foreningens skattepligtige indkomst henføres den fortjeneste, som selskabet  

 eller foreningen må antages at ville have opnået, hvis selskabet eller  

 foreningen havde været et uafhængigt foretagende, der under frie vilkår  

 afsluttede forretninger med vedkommende udenlandske virksomhed.
 Stk. 2. Reglen i stk. 1 finder tilsvarende anvendelse på  

 udenlandske selskaber og foreninger m.v., såfremt den i § 2, stk. 1, litra  

 a), omhandlede virksomhed med fast driftssted her i landet udøves som en  

 filialvirksomhed af den i udlandet udøvede hovedvirksomhed.
Stk. 3. For udenlandske forsikringsselskaber, der driver  

 forsikringsvirksomhed her i landet, fastsættes indkomsten her i landet til  

 den del af selskabets samlede indkomst, opgjort efter skattelovgivningens  

 almindelige regler, som efter forholdet mellem dets brutto-præmieindtægt her  

 i landet og dets samlede brutto-præmieindtægt falder på  

 brutto-præmieindtægten her i landet.
Hvor særlige forhold gør sig gældende,  

 kan skatteministeren efter indstilling fra Ligningsrådet tillade en anden  

 opgørelsesmåde anvendt.
§ 3 I skattekontrolloven, jf. lovbekendtgørelse nr. 142 af 18. februar 1997,  

 som ændret bl.a. ved lov nr. 131 af 25. februar 1998 og senest ved § 4 i lov  

 nr. 133 af 25. februar 1998, foretages følgende ændringer:
1. I § 3 B, stk. 2, ændres »ligningslovens § 16 H,  

 stk.1, 2.-4. pkt.« til: »ligningslovens § 16 H, stk. 1,  

 2.-5. pkt.« 2. I § 3 B, stk. 6, ændres »selskabsskattelovens §  

 12, stk. 3« til: »selskabsskattelovens § 12«.
§ 3 B.
Skattepligtige, der 1) kontrolleres af udenlandske fysiske eller juridiske personer eller 2) kontrollerer udenlandske juridiske personer eller 3) er koncernforbundet med en udenlandsk juridisk person eller 4) har et fast driftssted beliggende i udlandet, eller 5) er en udenlandsk fysisk eller juridisk person med et fast driftssted i  

 Danmark, skal i selvangivelsen afgive oplysninger om art og omfang af  

 handelsmæssige eller økonomiske transaktioner med ovennævnte udenlandske  

 fysiske og juridiske personer og faste driftssteder (kontrollerede  

 transaktioner). § 1, stk. 2, finder tilsvarende anvendelse.
Stk. 2 . Ved kontrol forstås ejerskab eller rådighed over  

 stemmerettigheder som nævnt i selskabsskattelovens § 32, stk. 1, 2.-3. pkt.  

 og ligningslovens § 16 H, stk. 1, 2.-4. pkt.
Ved koncernforbundne juridiske  

 personer forstås juridiske personer, der kontrolleres af samme kreds af  

 aktionærer.
 Stk. 3 . En juridisk eller fysisk person anses for udenlandsk,  

 hvis personen er hjemmehørende i en fremmed stat, Færøerne eller Grønland,  

 herunder efter bestemmelserne i en dobbeltbeskatningsoverenskomst.
Stk. 4. De selvangivelsespligtige skal udfærdige og opbevare  

 skriftlig dokumentation for, hvorledes priser og vilkår er fastsat for de  

 kontrollerede transaktioner.
Den skriftlige dokumentation skal på  

 skattemyndighedens begæring forelægges disse og skal være af en sådan art, at  

 den kan danne grundlag for en vurdering af, om priser og vilkår er fastsat i  

 overensstemmelse med hvad der kunne være opnået, hvis transaktionerne var  

 afsluttet mellem uafhængige parter.
Stk. 5 . Såfremt den skattepligtige ikke har udarbejdet  

 dokumentation efter stk. 4, finder § 5, stk. 3, anvendelse for så vidt angår  

 de kontrollerede transaktioner.
I alle tilfælde, hvor skattemyndigheden  

 ønsker at ændre den skattepligtige indkomst i overensstemmelse med de priser  

 og vilkår, der kunne være opnået, hvis transaktionerne var afsluttet mellem  

 uafhængige parter, skal der forinden indhentes en godkendelse fra den  

 centrale told- og skatteforvaltning.
 Stk. 6. Stk. 1-5 finder ikke anvendelse for udenlandske  

 forsikringsvirksomheder, der driver forsikringsvirksomhed her i landet, og  

 som opgør den skattepligtige indkomst her i landet efter selskabsskattelovens  

 § 12, stk. 3.
