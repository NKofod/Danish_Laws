Fremsat den 2. oktober 2002 af  

 integrationsministeren (Bertel Haarder) Forslag til Lov om ændring af udlændingeloven  

 og integrationsloven (Behandlingen af sager vedrørende uledsagede  

 mindreårige asylansøgere) § 1 I udlændingeloven, jf. lovbekendtgørelse nr. 608 af 17. juli  

 2002, foretages følgende ændringer:
 1. I § 9 c indsættes efter stk. 2 som nyt  

 stykke:
 »Stk. 3. Der kan gives opholdstilladelse til:
 1)	En uledsaget udlænding, der inden det fyldte 18. år har  

 indgivet ansøgning om opholdstilladelse i medfør af § 7,  

 hvis der efter det, som er oplyst om udlændingens personlige forhold,  

 er særlige grunde til at antage, at udlændingen ikke bør  

 gennemgå en asylsagsbehandling.
2)	En uledsaget udlænding, der inden det fyldte 18. år har  

 indgivet ansøgning om opholdstilladelse i medfør af § 7,  

 hvis der er grund til at antage, at udlændingen uden for de i § 7,  

 stk. 1 og 2, nævnte tilfælde vil blive stillet i en reel  

 nødsituation ved en tilbagevenden til hjemlandet.« Stk. 3 bliver herefter stk. 4.
 2. I § 33 indsættes som stk. 13:
»Stk. 13. Påklages et afslag på opholdstilladelse  

 efter § 9 c, stk. 3, nr. 2, inden 7 dage efter, at det er meddelt  

 den pågældende, har udlændingen ret til at blive her i  

 landet, indtil klagen er afgjort.« 3. I § 46, stk. 1, ændres »§ 50 a og  

 § 51, stk. 2, 2. pkt.« til: »§ 50 a, § 51, stk. 2,  

 2. pkt., og § 56 a, stk. 1-4«.
 4. Efter § 56 indsættes:
»§ 56 a.
En uledsaget udlænding under 18 år, der  

 opholder sig her i landet og indgiver ansøgning om opholdstilladelse i  

 medfør af § 7, får, medmindre ganske særlige grunde  

 taler derimod, udpeget en repræsentant til varetagelse af sine  

 interesser.
En organisation, som er godkendt hertil af ministeren for  

 flygtninge, indvandrere og integration, indstiller efter anmodning fra  

 Udlændingestyrelsen en person til hvervet som repræsentant til  

 varetagelse af barnets interesser.
Repræsentanten udpeges af  

 statsamtet.
Stk. 2. Er et barn, der er omfattet af stk. 1, fyldt 12  

 år, skal der, før der træffes afgørelse om  

 udpegning af en repræsentant til varetagelse af barnets interesser, jf.  

 stk. 1, finde en samtale sted med barnet herom.
Samtalen kan dog  

 undlades, hvis det må antages at være til skade for barnet eller  

 uden nogen betydning for sagen.
Er barnet under 12 år, skal der finde  

 en samtale sted som nævnt i 1. pkt., hvis barnets modenhed og sagens  

 omstændigheder tilsiger det.
 Stk. 3. Statsamtet kan ændre en afgørelse efter  

 stk. 1, hvis ændringen er bedst for barnet.
 Stk. 4. Statsamtets afgørelser efter stk. 1 og 3  

 kan påklages til justitsministeren.
 Stk. 5. Justitsministeren kan fastsætte nærmere  

 regler om statsamternes behandling af sager efter stk. 1-4.
Stk. 6. Hvervet som repræsentant til varetagelse af  

 barnets interesser, jf. stk. 1, ophører, når 1)	barnet er meddelt opholdstilladelse i Danmark og får udpeget  

 en midlertidig forældremyndighedsindehaver efter § 25 i lov om  

 forældremyndighed og samvær, 2)	barnet fylder 18 år, 3)	barnet udrejser af Danmark, 4)	forældremyndighedsindehaveren indrejser i Danmark eller  

 på anden måde bliver i stand til at udøve  

 forældremyndigheden, 5)	barnets ægtefælle indrejser i Danmark, 6)	barnet indgår ægteskab, og statsamtet ikke træffer  

 afgørelse efter § 1, 2. pkt., i lov om ægteskabs  

 indgåelse og opløsning, eller 7)	statsamtet træffer beslutning herom efter  

 stk. 3.
Stk. 7. Forelægger Udlændingestyrelsen en sag  

 vedrørende opholdstilladelse efter § 7 til et barn, der er  

 omfattet af stk. 1, for Dansk Flygtningehjælp, jf. § 53 b,  

 beskikker Udlændingestyrelsen samtidig en advokat for barnet, medmindre  

 denne selv har antaget en sådan. § 55, stk. 2-4, finder  

 tilsvarende anvendelse.
Ministeren for flygtninge, indvandrere og integration  

 kan fastsætte nærmere regler for Udlændingestyrelsens  

 beskikkelse af advokater efter 1. pkt.
Stk. 8. Udlændingestyrelsen iværksætter med  

 samtykke fra et barn, der er omfattet af stk. 1, en eftersøgning  

 af forældrene til barnet.
Kan samtykke fra barnet ikke opnås, kan  

 Udlændingestyrelsen iværksætte en eftersøgning af  

 forældrene til barnet, hvis repræsentanten til varetagelse af  

 barnets interesser, jf. stk. 1, giver samtykke hertil.  

 Eftersøgningen af forældrene kan ske i samarbejde med Dansk  

 Røde Kors eller en anden tilsvarende organisation, som er godkendt  

 hertil af ministeren for flygtninge, indvandrere og integration.  

 Udlændingestyrelsen og de i 3. pkt. nævnte organisationer kan i  

 forbindelse med eftersøgningen af barnets forældre efter 1. og  

 2. pkt. udveksle oplysninger om barnets personlige forhold uden samtykke fra  

 barnet eller den udpegede repræsentant til varetagelse af barnets  

 interesser.« 5. I § 58 indsættes efter »§ 55,  

 stk. 1,«: »§ 56 a, stk. 7,«.
§ 2 I lov om integration af udlændinge i Danmark (integrationsloven),  

 jf. lovbekendtgørelse nr. 643 af 28. juni 2001, som ændret ved  

 bl.a. § 2 i lov nr. 365 af 6. juni 2002 og senest § 2 i lov nr. 438  

 af 10. juni 2002, foretages følgende ændringer:
 1. I § 16, stk. 5, ændres »§ 9 c,  

 stk. 1« til: »§ 9 c, stk. 3«.
§ 3 Stk. 1. Loven træder i kraft den 1. april 2003.
 Stk. 2. Loven finder ikke anvendelse for udlændinge, der  

 inden den 1. april 2003 er meddelt opholdstilladelse eller er registreret som  

 asylansøgere efter udlændingelovens § 48 e,  

 stk. 1.
§ 4 Loven gælder ikke for Færøerne og Grønland, men  

 § 1 kan ved kongelig anordning helt eller delvis sættes i kraft  

 for disse landsdele med de afvigelser, som de særlige  

 færøske eller grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets baggrund og indhold De gældende retningslinjer for behandlingen af  

 asylansøgninger fra uledsagede mindreårige asylansøgere  

 fremgår af Folketingets Retsudvalgs beretning af 16. marts 1993 over  

 forslag til lov om ændring af udlændingeloven og lov om social  

 bistand (L 155), i hvilken forbindelse indenrigsministeren redegjorde for den  

 fremtidige behandling af sager vedrørende uledsagede mindreårige  

 asylansøgere, jf. afsnit 2.
 Det er regeringens opfattelse, at disse retningslinjer  

 sikrer, at mindreårige asylansøgere, der kommer til Danmark uden  

 ledsagelse af deres forældre, får en god og tryg modtagelse, der  

 tager hensyn til de særlige behov, som disse børn naturligt vil  

 have i en sådan situation.
Med lovforslaget ønsker regeringen at forbedre  

 situationen for de uledsagede mindreårige asylansøgere  

 yderligere.
Dette vil først og fremmest skulle ske med forslaget om,  

 at der fremover udpeges en repræsentant til varetagelse af barnets  

 interesser, jf. afsnit 3.
2. Beskrivelse af den gældende ordning 2.1. Definition af en »uledsaget mindreårig asylansøger« Ved en uledsaget mindreårig asylansøger  

 forstås en person under 18 år, der indrejser og indgiver  

 ansøgning om asyl uden ledsagelse af sine forældre eller andre  

 myndige personer, som kan anses for at være trådt i  

 forældrenes sted, herunder familiemedlemmer.
Det er som udgangspunkt alderen på  

 indrejsetidspunktet, der er bestemmende for, om den pågældendes  

 asylansøgning skal behandles efter retningslinjerne for behandling af  

 asylansøgninger fra uledsagede mindreårige asylansøgere.  

 Efter omstændighederne vil det imidlertid ud fra en konkret vurdering  

 kunne være tidspunktet for indgivelsen af asylansøgningen, der  

 er afgørende for, på hvilken måde ansøgningen skal  

 behandles.
Det kan f.eks. være tilfældet, hvor der er gået  

 meget lang tid fra en uledsaget mindreårigs indrejse her i landet, til  

 den pågældende søger asyl.
Det har ingen betydning, at en  

 uledsaget mindreårig asylansøger fylder 18 år, mens  

 ansøgningen om opholdstilladelse er under behandling.
 Hvis en mindreårig asylansøger indrejser uden  

 sine forældre, men sammen med en eller flere voksne personer, som reelt  

 er trådt i forældrenes sted, idet den eller de  

 pågældende har påtaget sig ansvaret for den  

 mindreårige, vil den mindreårige ikke blive anset for uledsaget.  

 Det vil f.eks. kunne være tilfældet, hvor et forældrepar  

 indrejser sammen med sine egne børn samt et søskendebarn, eller  

 hvor den mindreårige indrejser sammen med sine bedsteforældre  

 eller andre voksne personer, der er trådt i forældrenes sted.
 Omvendt vil en person under 18 år, der indrejser  

 sammen med en voksen, ikke kunne anses for ledsaget i det tilfælde,  

 hvor den voksne ikke har nogen nærmere tilknytning til den  

 pågældende, men blot har påtaget sig at tage sig af den  

 pågældende under rejsen hertil.
 En person under 18 år, der er gift og eventuelt  

 tillige selv har fået børn, og som indrejser med sin  

 ægtefælle, vil ikke blive betragtet som uledsaget.
En person, der ikke oprindeligt er blevet behandlet som en  

 uledsaget mindreårig asylansøger, fordi vedkommende indrejste  

 sammen med sine forældre eller en anden voksen person, der reelt var  

 trådt i forældrenes sted, vil senere kunne omfattes af  

 definitionen, f.eks. hvis forældrene eller den voksne person, som reelt  

 var trådt i forældrenes sted, dør under opholdet i  

 Danmark, eller hvis barnet bliver efterladt i Danmark.
Ligeledes vil en  

 person, der oprindeligt indrejste sammen med sin ægtefælle,  

 senere kunne blive anset som en uledsaget mindreårig  

 asylansøger, hvis ægtefællen senere udrejser af  

 Danmark.
Det er Udlændingestyrelsen, der i første  

 instans beslutter, om en mindreårig asylansøger skal anses for  

 uledsaget.
Denne beslutning træffes på grundlag af en konkret  

 vurdering af den pågældendes personlige forhold, herunder navnlig  

 tilknytningen til den eventuelle ledsager.
 Der henvises i øvrigt til Folketingets Retsudvalgs  

 beretning af 16. marts 1993 over forslag til lov om ændring af  

 udlændingeloven og lov om social bistand (L 155).
2.2. Statistiske oplysninger Det fremgår af Udlændingestyrelsens  

 statistiske beretning »Nøgletal på udlændingeområdet  

   2001«, at i 1999, 2000 og 2001 blev henholdsvis 120, 197 og 157 personer  

 registreret som uledsagede mindreårige asylansøgere.
Heraf var  

 henholdsvis 78, 157 og 105 børn over 15 år.  

 Udlændingestyrelsen har endvidere oplyst, at i perioden fra 1. januar  

 2002 til 30. juni 2002 er 65 personer registreret som uledsagede  

 mindreårige asylansøgere.
Heraf er 56 børn over 15  

 år.
 Det fremgår endvidere af Udlændingestyrelsens  

 »Nøgletal på udlændingeområdet   2001«, at der i  

 1999, 2000 og 2001 blev meddelt opholdstilladelse efter den tidligere  

 bestemmelse i udlændingelovens § 9, stk. 2, nr. 4 (nu  

 § 9 c, stk. 1), uden at de pågældende havde  

 gennemgået asylproceduren, jf. nærmere herom i afsnit 2.3.2, til  

 henholdsvis 29, 16 og 33 uledsagede mindreårige  

 asylansøgere.
 Antallet af uledsagede mindreårige  

 asylansøgere, som efter at have gennemgået den almindelige  

 asylprocedure blev meddelt asyl i Udlændingestyrelsen eller  

 Flygtningenævnet, udgjorde i 1999, 2000 og 2001 henholdsvis 41, 70 og  

 69 personer.
 Endelig blev der i de tilfælde, hvor en uledsaget  

 mindreårig asylansøger blev meddelt endeligt afslag på  

 asyl, efterfølgende meddelt opholdstilladelse efter den tidligere  

 bestemmelse i udlændingelovens § 9, stk. 2, nr. 4 (nu  

 § 9 c, stk. 1), jf. nærmere herom i afsnit 2.3.2, til 10  

 personer i 1999, 5 personer i 2000 og 8 personer i 2001.
 Det bemærkes, at der ikke er en direkte  

 sammenhæng mellem antallet af asylansøgninger i en given periode  

 og antallet af trufne afgørelser i samme periode, idet samtlige  

 asylansøgere i en given periode ikke nødvendigvis får  

 deres afgørelse afgjort inden for perioden.
Udlændingestyrelsen har endelig oplyst, at der i  

 styrelsen i 1999 blev udtaget 22 registrerede uledsagede mindreårige  

 asylansøgere til åbenbart grundløs-proceduren.
I 2000 og  

 2001 var tallet henholdsvis 20 og 17. Endelig blev der i perioden fra 1.  

 januar 2002 til 30. juni 2002 udtaget 8 registrerede uledsagede  

 mindreårige asylansøgere til åbenbart grundløs  

 proceduren.
 Det bemærkes, at enkelte personer kan være  

 blevet udtaget til åbenbart grundløs-proceduren mere end  

 én gang, således at der reelt er tale om, at et lidt lavere  

 antal faktiske personer end det angivne antal er forsøgt afgjort i  

 åbenbart grundløs-proceduren.
 Langt hovedparten af de uledsagede mindreårige  

 asylansøgere, der registreres i Danmark, er drenge i alderen 15-17  

 år.
 De lande, hvorfra der i 1999, 2000 og 2001 kom flest  

 uledsagede mindreårige asylansøgere, var Afghanistan, Irak,  

 Somalia og Sri Lanka.
2.3. Sagsbehandlingsproceduren 2.3.1. Indrejse og ansøgning om asyl Når en uledsaget mindreårig udlænding  

 indrejser og ansøger om asyl i Danmark, fastslår politiet  

 hurtigst muligt den pågældendes identitet, herunder den  

 omstændighed, at den pågældende er uledsaget og  

 mindreårig.
Hvis politiet er i tvivl om f.eks. udlændingens  

 alder, eller hvis Udlændingestyrelsen ikke er enig i politiets  

 vurdering af udlændingen som uledsaget og/eller mindreårig, beror  

 afgørelsen på Udlændingestyrelsens nærmere vurdering  

 og stillingtagen.
Hvis der opstår tvivl om, hvorvidt en uledsaget  

 asylansøger er mindreårig, kan der iværksættes en  

 aldersundersøgelse.
Det kan også komme på tale at foretage  

 en sprogtest med henblik på fastlæggelse af ansøgerens  

 nationalitet.
Uledsagede mindreårige asylansøgere kan  

 på samme måde som voksne søge asyl direkte ved  

 grænsen eller ved personlig henvendelse hos myndighederne inde i  

 landet.
Barnet har en selvstændig ret til at indgive ansøgning  

 om asyl.
 Asylansøgningen behandles ikke, før  

 Udlændingestyrelsen har truffet afgørelse om, hvorvidt den  

 uledsagede mindreårige asylansøger skal afvises og udsendes til  

 et sikkert tredjeland, jf. udlændingelovens § 48 a.
Udlændingestyrelsen giver efter praksis som  

 udgangspunkt uledsagede mindreårige asylansøgere under 15  

 år tilladelse til at indrejse med henblik på at søge asyl,  

 selv om den pågældende ved ikke at være i besiddelse af pas  

 eller visum ikke opfylder indrejsebetingelserne i udlændingelovens  

 § 28, stk. 1, nr. 2, og dermed eventuelt kunne være afvist  

 til et sikkert tredjeland, jf. udlændingelovens § 48 a.
For  

 så vidt angår uledsagede mindreårige asylansøgere  

 mellem 15 og 18 år beror afgørelsen på en konkret  

 vurdering, hvori bl.a. indgår barnets tilknytning til Danmark og det  

 tredjeland, hvortil tilbagesendelse kan komme i betragtning.
Forinden en asylansøgning fra en uledsaget  

 mindreårig asylansøger registreres til behandling her i landet,  

 skal det endvidere afklares, om den uledsagede mindreårige  

 asylansøger skal søges afvist, overført eller  

 tilbageført til et andet EU-land efter reglerne i Dublin-konventionen.  

 Der foretages i lighed med alle andre sager en konkret vurdering af, om sager  

 vedrørende uledsagede mindreårige asylansøgere skal  

 gennemgå Dublin-proceduren.
Uledsagede mindreårige  

 asylansøgere afhøres af politiet i den indledende asylfase  

 indgående om deres familieforhold, herunder om forældrenes  

 opholdssted og om eventuel familie, der opholder sig her i landet eller i  

 andre EU-lande.
Hvis der fremkommer oplysninger om nær familie i  

 Danmark, behandles sagen her i landet, hvis familieforholdet kan  

 godtgøres med rimelig sikkerhed, uanset om barnet eventuelt er  

 indrejst i Danmark via et andet EU-land.
Nær familie kan f.eks.  

 være barnets søskende eller dets forældres  

 søskende.
Om der er tale om nær familie beror på en  

 konkret vurdering af alle sagens oplysninger.
Der lægges i den  

 forbindelse bl.a. vægt på, om den uledsagede mindreårige  

 asylansøger kender familiemedlemmet, herunder om de tidligere har boet  

 sammen, og om familiemedlemmet i Danmark ønsker at tage sig af  

 barnet.
 Hvis barnet er under 15 år, vil sagen som  

 udgangspunkt blive behandlet her i landet, medmindre der foreligger klare  

 indikationer om nære familiemedlemmer i et andet land, hvor den  

 pågældende har haft ophold forud for indrejsen i Danmark.
Hvis barnet er fyldt 14 år, vil Rigspolitiet dog  

 rutinemæssigt   på tilsvarende måde som for  

 asylansøgere over 18 år   rette  

 fingeraftryksforespørgsler til andre EU-lande og foretage eventuelle  

 andre undersøgelser med henblik på at undersøge, om den  

 pågældende er kendt i andre EU-lande, og om der som følge  

 deraf måtte være grundlag for at søge den  

 pågældende overført eller tilbageført til et andet  

 EU-land efter reglerne i Dublin-konventionen.
Som udgangspunkt vil sager  

 vedrørende uledsagede mindreårige asylansøgere dog  

 versere kortere tid i Dublin-proceduren end sager vedrørende voksne  

 asylansøgere, idet der er aftalt særlige retningslinjer herom  

 mellem Rigspolitiet og Udlændingestyrelsen.
2.3.2. Valg af sagsbehandlingsprocedure Når det besluttes, at en uledsaget mindreårig  

 asylansøgers asylansøgning skal behandles her i landet,  

 besluttes det samtidig, om ansøgningen skal behandles i asylproceduren  

 eller efter en særlig praksis, hvorefter der meddeles opholdstilladelse  

 efter udlændingelovens § 9 c, stk. 1, med det samme.
I praksis betyder det, at en uledsaget mindreårig  

 asylansøger får behandlet sin ansøgning i asylproceduren,  

 hvis den pågældende findes tilstrækkeligt moden til at  

 gennemgå en egentlig asylsagsbehandling.
Det gælder normalt alle  

 børn, der er 15 år eller derover, samt nogle børn, der er  

 mellem 12 og 15 år.
Modenhedsvurderingen foretages af  

 Udlændingestyrelsen og kan påklages til  

 Integrationsministeriet.
Børn under 12 år får normalt ikke  

 behandlet deres asylansøgning i asylproceduren.
Disse børn  

 meddeles i stedet opholdstilladelse efter udlændingelovens § 9 c,  

 stk. 1, på grund af lav alder og manglende modenhed.
Dette kan  

 også være tilfældet for så vidt angår nogle  

 børn over 12 år.
I disse tilfælde betragtes  

 asylansøgningen som frafaldet.
Asylansøgningen genoptages dog  

 efter ansøgning.
 Anses den uledsagede mindreårige asylansøger  

 for tilstrækkeligt moden til at gennemgå en asylsagsbehandling,  

 udfylder den pågældende   i det omfang den pågældende  

 er i stand hertil   et asylansøgningsskema på sit  

 modersmål eller eventuelt et andet sprog, som den  

 pågældende behersker.
Den uledsagede mindreårige asylansøger  

 indkaldes herefter til en asylsamtale i Udlændingestyrelsen.
Efter  

 asylsamtalen træffer Udlændingestyrelsen afgørelse i sagen  

   under forudsætning af, at styrelsen fortsat vurderer, at  

 ansøgeren er tilstrækkeligt moden til at gennemgå en  

 asylsagsbehandling   eller sender sagen til Dansk Flygtningehjælp med  

 indstilling om, at der meddeles afslag i åbenbart  

 grundløs-proceduren, hvor der ikke er mulighed for at klage over  

 styrelsens afgørelse.
Meddeler Udlændingestyrelsen afslag  

 på asyl i den almindelige procedure, anses afgørelsen for  

 automatisk påklaget til Flygtningenævnet.
I forbindelse med  

 sagens behandling i Flygtningenævnet beskikkes en advokat for barnet,  

 der varetager barnets interesser under sagens behandling.
Behandlingen af asylansøgninger fra uledsagede  

 mindreårige sker som udgangspunkt forlods i Udlændingestyrelsen  

 og Flygtningenævnet.
Afhøringer og samtaler er tilpasset den  

 uledsagede mindreårige asylansøgers alder og modenhed.
Hvis  

 asylsagen behandles i Flygtningenævnet, har der siden sommeren 2001  

 efter drøftelse med barnets bisidder været mulighed for, at  

 forkyndelse af et eventuelt afslag på asyl sker ved formanden alene  

 under overværelse af den uledsagede mindreårige  

 asylansøger selv, den pågældendes advokat, bisidderen
samt tolken.
Meddeles barnet endeligt afslag på asyl, tager  

 Udlændingestyrelsen efterfølgende af egen drift stilling til, om  

 den pågældende skal meddeles opholdstilladelse efter  

 udlændingelovens § 9 c, stk. 1, som følge af manglende  

 socialt netværk m.v. i hjemlandet.
Retningslinjerne for behandlingen af  

 disse sager er nærmere beskrevet i Folketingets Retsudvalgs beretning  

 af 16. marts 1993 over forslag til lov om ændring af  

 udlændingeloven og lov om social bistand (L 155).
Det fremgår af Retsudvalgets beretning af 16. marts  

 1993, at afgørelsen af, om der skal meddeles opholdstilladelse efter  

 udlændingelovens § 9, stk. 2, nr. 4 (nu § 9 c,  

 stk. 1), beror på en konkret vurdering.
I denne vurdering  

 indgår såvel ansøgerens individuelle forhold som de  

 generelle forhold i hjemlandet eller det land, som det eventuelt kunne blive  

 relevant at udsende den pågældende til.
 Det fremgår endvidere, at der i almindelighed  

 meddeles opholdstilladelse efter udlændingelovens § 9,  

 stk. 2, nr. 4 (nu § 9 c, stk. 1), i de tilfælde, hvor  

 forældrene er døde, hvor der foreligger sikre oplysninger om, at  

 de ikke kan findes, hvor barnet er afskåret fra at komme i kontakt med  

 dem, eller hvor der ikke findes et tilstrækkeligt familiemæssigt  

 eller socialt netværk i hjemlandet eller det tidligere opholdsland.  

 Også krigshandlinger eller lignende uroligheder i den  

 pågældendes hjemland eller det tidligere opholdsland kan  

 medføre, at der meddeles opholdstilladelse.
 Det indgår tillige i vurderingen, om den  

 pågældende, hvis denne har været uden kontakt med  

 forældrene i længere tid, inden udrejsen har været  

 undergivet offentlig forsorg, der vil kunne genetableres ved en  

 tilbagevenden.
Det skal således sikres, at barnet ved en  

 tilbagevenden ikke kommer i en reel nødsituation.
Det skal tillige  

 sikres, at den pågældende ikke bringes i en situation, der  

 adskiller sig væsentligt fra situationen for andre personer på  

 samme alder i hjemlandet.
Det bemærkes, at der ikke kan meddeles afslag  

 på en ansøgning om opholdstilladelse efter  

 udlændingelovens § 9 c, stk. 1, til en uledsaget  

 mindreårig asylansøger, der har fået afslag på asyl,  

 alene under henvisning til, at ansøgeren på tidspunktet for  

 afgørelsen er fyldt 18 år.
Der henvises i den forbindelse til  

 indenrigsministerens besvarelse af 3. juni 1999 af spørgsmål nr.  

 368 stillet af Folketingets Retsudvalg den 20. april 1999.
 En uledsaget mindreårig asylansøger, der  

 meddeles endeligt afslag på opholdstilladelse, og som derfor ikke har  

 ret til at opholde sig her i landet, skal udrejse af landet, jf.  

 udlændingelovens § 30, stk. 1. Udrejser udlændingen  

 ikke frivilligt, drager politiet omsorg for udrejsen, jf.  

 udlændingelovens § 30, stk. 2.
2.4. Bisidderordning under sagsbehandlingen Der er i forbindelse med behandlingen af  

 asylansøgninger fra uledsagede mindreårige asylansøgere  

 etableret en obligatorisk ordning, hvorefter Dansk Røde Kors stiller  

 en bisidder til rådighed for barnet, hver gang den  

 pågældende har kontakt med myndighederne.
Bisidderen deltager i  

 samtlige afhøringer og samtaler hos politiet og  

 udlændingemyndighederne.
Bisidderen er ligeledes med, hvis barnet skal  

 gennemgå f.eks. en torturundersøgelse, en  

 aldersundersøgelse eller en sprogtest.
Bisidderen har til opgave at støtte barnet i  

 afhørings- og samtalesituationen og påse, at samtalen  

 foregår med en skånsomhed, der er afpasset sagens karakter og  

 barnets alder.
Bisidderen skal endvidere være opmærksom på,  

 at afhøringen foregår på en sådan måde, at der  

 tages behørigt hensyn til barnets baggrund og kultur.
Det er ligeledes  

 bisidderens opgave at sikre sig, at barnet i videst muligt omfang  

 forstår sagsgangen samt de rettigheder, den pågældende har.  

 Endelig kan bisidderen videregive eventuelle oplysninger til  

 børnecentrene om særlige omsorgsbehov hos barnet.
Dansk Røde Kors har for tiden tre bisiddere ansat  

 til varetagelse af opgaverne som bisiddere.
Det tilstræbes, at det er  

 den samme bisidder, som barnet møder hver gang, men det kan af  

 praktiske årsager ikke altid lade sig gøre.
2.5. Indkvartering under sagsbehandlingen Uledsagede mindreårige asylansøgere  

 indkvarteres på tre børnecentre, der for tiden drives af Dansk  

 Røde Kors.
Derudover er nogle af børnene indkvarteret privat  

 hos slægtninge her i landet eller i sjældne tilfælde hos  

 danske plejefamilier.
2.6. Andre ordninger i forhold til uledsagede mindreårige  

 asylansøgere under sagsbehandlingen 2.6.1. Dansk Røde Kors almindelige tilsyn Dansk Røde Kors har oplyst, at der straks ved  

 ankomsten af en uledsaget mindreårig asylansøger til et  

 børnecenter udpeges to kontaktpersoner (en primær og en  

 sekundær konktaktperson), der fungerer som barnets nærmeste  

 omsorgspersoner.
Dansk Røde Kors træder således i et ikke  

 nærmere formelt fastlagt omfang i forældrenes sted i forhold til  

 uledsagede mindreårige asylansøgere.
Dansk Røde Kors  

 tager endvidere på besøg hos de børn, der er indkvarteret  

 privat, fire gange om året.
Besøgene skal sikre, at barnet har  

 det godt, og at familien kan klare opgaven, ligesom de tjener til at  

 kontrollere, om barnet går i skole og kommer til læge, hvis det  

 er nødvendigt.
Personalet på børnecentret udarbejder en  

 socialrapport om barnet, der indeholder en beskrivelse af barnets trivsel,  

 eventuelle særlige problemer, barnets baggrund og en vurdering af, hvor  

 det er bedst for barnet at bo i fremtiden.
Oplysningerne i socialrapporten  

 anvendes af Dansk Røde Kors bl.a.   hvis barnet får  

 opholdstilladelse   i forbindelse med Dansk Røde Kors  

 inddragelse i Udlændingestyrelsens visitering af barnet til en bestemt  

 kommune, jf. herved afsnit 2.8, og senere i forbindelse med kommunens  

 vurdering af barnets behov for særlig støtte eller  

 hjælp.
 Rådgivning og eventuelle beslutninger i forhold til  

 barnet foregår altid i et tæt samarbejde med den stedlige  

 kommune, som efter servicelovens § 6, jf. § 33, har tilsynspligt i  

 forhold til alle børn og unge under 18 år i kommunen.
2.6.2. Rådgivning m.v. fra Dansk Flygtningehjælp Dansk Flygtningehjælp har oplyst, at organisationen  

 med støtte fra EU-kommissionen fra maj 1999 til maj 2000 arbejdede med  

 en større undersøgelse af forholdene for uledsagede  

 mindreårige asylansøgere i Danmark.
Under projektperioden  

 tilbød Flygtningehjælpen asylrådgivning til børn og  

 unge, der var indkvarteret på Dansk Røde Kors  

 børnecentre.
Der var afsat to deltidsstillinger til brug for  

 rådgivningsprojektet.
Flygtningehjælpen afholdt generelle  

 rådgivningsmøder om asylproceduren for børn i grupper  

 samt individuel rådgivning og juridisk assistance for det enkelte barn,  

 hvis dette var nødvendigt.
Det foregik i praksis på den  

 måde, at Dansk Røde Kors rettede henvendelse til Dansk  

 Flygtningehjælp i de tilfælde, hvor Dansk Røde Kors  

 vurderede, at barnet havde behov for juridisk bistand.
 Dansk Flygtningehjælp har endvidere oplyst, at man i  

 2001 fik et mindre beløb fra Tips og Lotto-midler til arbejdet med  

 uledsagede mindreårige asylansøgere, som blev anvendt til at  

 udarbejde en rådgivningsfolder til børnene om asylproceduren,  

 idet Dansk Flygtningehjælp kun kunne rådgive et begrænset  

 antal børn med de tilstedeværende ressourcer.  

 Rådgivningsfolderen »Din vej informationspjece om det danske asylsystem  

 til unge uledsagede asylansøgere« er udgivet på dansk, arabisk  

 og sorani kurdisk.
Dansk Flygtningehjælp har endelig oplyst, at  

 organisationen i dag yder generel rådgivning af begrænset omfang  

 til uledsagede mindreårige asylansøgere på Dansk  

 Røde Kors børnecentre.
Endvidere foretages der enkelte,  

 individuelle rådgivninger på opfordring fra Dansk Røde  

 Kors-medarbejdere.
Flygtningehjælpens juridiske assistance har typisk  

 omhandlet hjælp til påklage af Udlændingestyrelsens afslag  

 på opholdstilladelse efter udlændingelovens § 9 c,  

 stk. 1 (tidligere § 9, stk. 2, nr. 4), til  

 Integrationsministeriet.
2.7. Eftersøgning af familie Dansk Røde Kors gennemfører i dag  

 eftersøgning af forældre og/eller nære slægtninge,  

 såfremt en uledsaget mindreårig asylansøger udtrykker  

 ønske herom.
Eftersøgningen foretages via den Internationale  

 Røde Kors Komités (ICRC) internationale  

 eftersøgningssystem og de nationale Røde Kors selskaber.
Dansk Røde Kors har siden 1. januar 2002 haft en  

 obligatorisk ordning, hvorefter alle uledsagede mindreårige  

 asylansøgere modtager tilbud om eftersøgning af forældre  

 eller nære slægtninge.
Dansk Røde Kors  

 eftersøgningstjeneste kontakter således altid, når barnet  

 har opholdt sig her i landet i tre måneder, barnets kontaktperson  

 på centeret for at høre, om der er kontakt til barnets  

 forældre.
Er dette ikke tilfældet, vil  

 eftersøgningstjenesten arrangere et møde med barnet, dets  

 kontaktperson og eventuelt en tolk for at fortælle barnet om  

 mulighederne for at eftersøge forældrene.
Eftersøgningen  

 foretages alene i samarbejde med barnet, og resultatet af  

 eftersøgningen er fortrolig mellem Dansk Røde Kors  

 eftersøgningstjeneste og barnet.
 2.8. Visitering m.v.
 Hvis Udlændingestyrelsen meddeler en uledsaget  

 mindreårig asylansøger opholdstilladelse   enten efter  

 udlændingelovens § 9 c, stk. 1, eller asyl   træffer  

 Udlændingestyrelsen samtidig afgørelse om, i hvilken kommune den  

 pågældende skal tage bopæl, jf. integrationslovens  

 § 10, stk. 1, og boligplaceringsbekendtgørelsens § 12,  

 stk. 1.
I sager vedrørende visitering af uledsagede  

 mindreårige asylansøgere til en bestemt kommune anmoder  

 Udlændingestyrelsen altid Dansk Røde Kors om bemærkninger  

 til sagen, inden der træffes afgørelse i sagen.
Dansk  

 Røde Kors fremkommer i den forbindelse inden for 10 dage med  

 oplysninger om eventuel familie i Danmark, mulige indkvarteringsformer,  

 nødvendig hjælp til barnet m.v., hvorefter  

 Udlændingestyrelsen træffer afgørelse i sagen.
Hovedparten af de uledsagede mindreårige  

 asylansøgere i Danmark er mellem 15 og 17 år.
I forbindelse med  

 visiteringen af børn i denne aldersgruppe til en kommune vurderes det  

 ofte, at barnet kan tage vare på sig selv med begrænset  

 støtte fra en voksen.
I så fald vil barnet blive visiteret til  

 en kommune, hvor den pågældende f.eks. har slægtninge, og  

 hvor den pågældende anvises egen bolig.
En del af de uledsagede mindreårige  

 asylansøgere har behov for tilbud om særlige boligformer med  

 megen voksenstøtte.
Det vil oftest dreje sig om børn uden  

 familie eller slægtninge i Danmark.
Disse børn visiteres  

 så vidt muligt til kommuner, hvor der er oprettet såkaldte  

 børnehuse, hvor de kan opholde sig hele døgnet sammen med andre  

 børn i en tilsvarende situation.
Er der ikke plads i børnehusene, visiteres barnet  

 til en kommune, som herefter må anvende de tilbud, som eksisterer i den  

 pågældende kommune, herunder eksempelvis familiepleje hos  

 slægtninge eller en dansk familie.
Enkelte kommuner har etableret  

 særlige opholdssteder for uledsagede mindreårige  

 asylansøgere, der er meddelt opholdstilladelse, og som visiteres til  

 den pågældende kommune.
Det kan f.eks. være særlige  

 efterskoler eller særlige ungdomskollektiver.
Når en uledsaget mindreårig asylansøger  

 er meddelt opholdstilladelse, og Udlændingestyrelsen har visiteret  

 barnet til en bestemt kommune, overgår ansvaret for barnet til  

 kommunen.
Det er herefter den enkelte kommune, der har ansvaret for  

 integrationen af barnet.
Kommunen kan vælge at tilbyde barnet et  

 introduktionsprogram, jf. integrationslovens § 16, stk. 5, eller at  

 lade barnet følge de almindelige tilbud, der findes i kommunen.  

 Såfremt den pågældende udlænding er fyldt 18 år  

 ved kommunens overtagelse af ansvaret, skal kommunen tilbyde den  

 pågældende et introduktionsprogram.
 Det kan navnlig være relevant at tilbyde et  

 introduktionsprogram til børn mellem 16 og 17 år, der ikke  

 (længere) går i skole eller er under uddannelse, og som har en  

 sådan alder og modenhed, at de med fordel kan deltage i programmet.
 Kommunens beslutning om at tilbyde et introduktionsprogram  

 træffes ikke nødvendigvis i forbindelse med overtagelse af  

 ansvaret for barnet, men kan træffes på et hvilket som helst  

 tidspunkt, indtil barnet fylder 18 år, og kan således  

 fortsætte efter det fyldte 18. år.
Er der ikke tilbudt et introduktionsprogram til barnet  

 inden det fyldte 18. år, vil den pågældende ikke  

 efterfølgende blive omfattet af reglerne herom, men vil i stedet  

 være omfattet af lovgivningens almindelige regler om uddannelsestilbud  

 m.v. og kunne få hjælp efter lov om aktiv socialpolitik,  

 såfremt betingelserne herfor er opfyldt.
Den pågældende vil  

 endvidere kunne tilbydes introduktionsmæssige tiltag som led i den  

 almindelige integrationsindsats over for flygtninge og indvandrere, jf.  

 integrationslovens § 3, stk. 2.
 Der udpeges i dag ikke normalt en midlertidig  

 forældremyndighedsindehaver efter lov om forældremyndighed og  

 samvær for uledsagede mindreårige asylansøgere, der  

 meddeles opholdstilladelse.
3. Lovforslagets indhold Lovforslaget vedrører alene uledsagede  

 mindreårige asylansøgere, jf. nærmere om definitionen  

 heraf i afsnit 2.1 og 3.1.
3.1. Definition af en »uledsaget mindreårig  

 asylansøger« Efter den gældende praksis, jf. afsnit 2.1, er det  

 som udgangspunkt alderen på indrejsetidspunktet, der er bestemmende  

 for, om den pågældendes asylansøgning skal behandles efter  

 retningslinjerne for uledsagede mindreårige asylansøgere.
Efter  

 omstændighederne er det dog ud fra en konkret vurdering tidspunktet for  

 indgivelsen af asylansøgningen, der er afgørende for, på  

 hvilken måde ansøgningen skal behandles, f.eks. hvis der er  

 gået meget lang tid fra en uledsaget mindreårigs indrejse her i  

 landet til indgivelsen af asylansøgningen.
Som en ændring i forhold til den hidtidige  

 definition af en uledsaget mindreårig asylansøger vil det  

 fremover altid være alderen på tidspunktet for indgivelsen af  

 asylansøgningen, der er bestemmende for, om en asylansøger skal  

 behandles efter retningslinjerne for behandling af asylansøgninger fra  

 uledsagede mindreårige asylansøgere.
Det bemærkes hertil,  

 at indrejsetidspunktet i visse tilfælde kan være vanskeligt at  

 fastslå med sikkerhed, hvorimod tidspunktet for indgivelsen af  

 asylansøgningen altid er registreret hos myndighederne.
Indgivelse af asylansøgning sker som oftest i  

 forbindelse med eller meget kort tid efter indrejsen.
I disse tilfælde  

 vil der derfor ikke ske nogen reel ændring i forhold til gældende  

 praksis.
I de tilfælde, hvor ansøgningen først indgives  

 senere, og hvor ansøgeren i mellemtiden er fyldt 18 år, findes  

 der ikke at være retssikkerhedsmæssige betænkeligheder ved  

 at behandle ansøgeren som enhver anden voksen asylansøger.
 Det vil fortsat ikke have nogen betydning, at en uledsaget  

 mindreårig asylansøger fylder 18 år, mens  

 ansøgningen om opholdstilladelse er under behandling.
Det skal herudover præciseres, at  

 spørgsmålet om, hvorvidt en mindreårig asylansøger  

 kan betragtes som uledsaget, beror på en konkret vurdering i hver  

 enkelt sag, hvori indgår alle oplysninger om barnets personlige  

 forhold.
Ved Udlændingestyrelsens afgørelse om, hvorvidt en  

 mindreårig asylansøger skal betragtes som uledsaget,  

 gælder forvaltningslovens krav om begrundelse, partshøring og  

 klagevejledning.
Afgørelsen kan indbringes for  

 Integrationsministeriet.
Den gældende definition forudsættes i  

 øvrigt ikke ændret.
Der henvises nærmere herom til afsnit  

 2.1.
3.2. Sagsbehandlingsproceduren Regeringen finder, at uledsagede mindreårige  

 asylansøgere fortsat bør behandles efter den hidtidige praksis  

 i den indledende asylfase.
Der henvises herved til det under afsnit 2.3.1  

 anførte herom.
Regeringen finder det ikke hensigtsmæssigt, at alle  

 uledsagede mindreårige asylansøgere automatisk gennemgår  

 en asylsagsbehandling.
Det er således af afgørende betydning at  

 sikre, at især de yngre uledsagede mindreårige  

 asylansøgere ikke gennemgår en   i nogle tilfælde  

 måske længerevarende   myndighedsbehandling efter deres ankomst  

 til Danmark.
Endvidere vil de yngre børn i mange tilfælde  

 næppe kunne forklare sammenhængende og detaljeret om deres  

 begrundelse for at søge asyl, og der vil derfor ikke være nogen  

 mening i at lade denne gruppe børn gennemgå en almindelig  

 asylprocedure.
 Regeringen finder på den anden side ikke grundlag  

 for automatisk at meddele opholdstilladelse til alle uledsagede  

 mindreårige asylansøgere straks efter indrejsen i Danmark.  

 Regeringen finder således, at uledsagede mindreårige  

 asylansøgere, der skønnes at være tilstrækkeligt  

 modne til at gennemgå en almindelig asylprocedure, herunder til at  

 forklare fyldestgørende om deres asylmotiv, fortsat   som efter  

 gældende praksis   skal gennemgå en almindelig asylprocedure.
Det foreslås derfor, at uledsagede mindreårige  

 asylansøgere, som skønnes ikke at være  

 tilstrækkeligt modne til at gennemgå en almindelig asylprocedure  

   som i dag   kan meddeles opholdstilladelse umiddelbart efter, at asylsagen  

 registreres til behandling her i landet.
Opholdstilladelsen vil blive meddelt  

 efter en ny bestemmelse i udlændingelovens § 9 c, stk. 3, nr.  

 1, hvis der efter det, som er oplyst om barnets personlige forhold, er  

 særlige grunde til at antage, at barnet ikke bør gennemgå  

 en asylsagsbehandling, jf. lovforslagets § 1, nr. 1.
 Børnenes ophold på asylcentrene bliver herved  

 af kortere varighed, end hvis de pågældende skulle afvente  

 afgørelsen på deres asylansøgning, og der skabes hermed  

 hurtigt ro og tryghed omkring børnene, idet børnene  

 overgår til integrationsfasen efter kortere tids ophold i Danmark.
 Bestemmelsen skal kun anvendes over for uledsagede  

 mindreårige asylansøgere, jf. afsnit 2.1 og 3.1.
 Den foreslåede bestemmelse forudsættes  

 administreret i overensstemmelse med gældende praksis, således at  

 børn under 12 år normalt anses for ikke at være  

 tilstrækkeligt modne til at gennemgå en almindelig asylprocedure  

 og derfor umiddelbart kan meddeles opholdstilladelse efter den  

 foreslåede bestemmelse i udlændingelovens § 9 c,  

 stk. 3, nr. 1.
For børn mellem 12 og 15 år vil det i  

 overensstemmelse med gældende praksis afhænge af en konkret og  

 individuel vurdering, om det enkelte barn kan anses for tilstrækkeligt  

 moden til at gennemgå en almindelig asylprocedure.
For børn over  

 15 år vil det normalt gælde, at de pågældende anses  

 for tilstrækkeligt modne til at forstå og gennemgå en  

 almindelig asylprocedure.
Ved Udlændingestyrelsens vurdering af barnets  

 alder og modenhed vil der skulle tages hensyn til, om der foreligger  

 særlige forhold, der bevirker, at barnet ikke bør gennemgå  

 en almindelig asylprocedure og i stedet meddeles opholdstilladelse med det  

 samme efter den foreslåede bestemmelse i udlændingelovens  

 § 9 c, stk. 3, nr. 1, herunder f.eks. at barnet er  

 udviklingshæmmet, sygt eller stærkt traumatiseret.
Det bemærkes, at hvis en uledsaget mindreårig  

 asylansøger skal gennemgå den almindelige asylprocedure, vil  

 selve behandlingen af sagen skulle foregå efter samme retningslinjer  

 som i dag.
Det betyder bl.a., at der fortsat vil være mulighed for at  

 træffe afgørelse i sager vedrørende uledsagede  

 mindreårige asylansøgere efter åbenbart  

 grundløs-proceduren.
Afhøringer og samtaler vil fortsat  

 være afpasset den uledsagede mindreårige asylansøgers  

 alder og modenhed.
Ved Udlændingestyrelsens afgørelse af, om et  

 barn bør gennemgå den almindelige asylprocedure eller meddeles  

 opholdstilladelse efter den foreslåede bestemmelse i  

 udlændingelovens § 9 c, stk. 3, nr. 1, med det samme,  

 gælder forvaltningslovens krav om begrundelse, partshøring og  

 klagevejledning.
Barnet vil således blive partshørt over  

 Udlændingestyrelsens vurdering af, at den pågældende anses  

 for tilstrækkeligt moden til at gennemgå den almindelige  

 asylprocedure og dermed ikke skal meddeles opholdstilladelse efter § 9  

 c, stk. 3, nr. 1.
 Udlændingestyrelsens afgørelse kan indbringes  

 for Integrationsministeriet.
Flygtningenævnet vil dog   uanset om  

 Integrationsministeriet eventuelt har stadfæstet en afgørelse  

 fra Udlændingestyrelsen om, at barnet bør gennemgå den  

 almindelige asylprocedure   kunne hjemvise en sag vedrørende en  

 uledsaget mindreårig asylansøger til Udlændingestyrelsen  

 med den begrundelse, at den pågældende mindreårige  

 asylansøger efter Flygtningenævnets vurdering ikke bør  

 gennemgå en asylsagsbehandling i Flygtningenævnet.
Det  

 forudsættes, at Udlændingestyrelsen i så fald af egen drift  

 meddeler den pågældende opholdstilladelse efter den  

 foreslåede bestemmelse i udlændingelovens § 9 c,  

 stk. 3, nr. 1.
 Ved afgørelsen af, om der skal meddeles  

 opholdstilladelse efter udlændingelovens § 9 c, stk. 3, nr.  

 1, bør der lægges vægt på, om der uden problemer kan  

 skabes   f.eks. telefonisk kontakt til barnets forældre i hjemlandet.  

 Hvis dette er tilfældet, vil der normalt skulle meddeles afslag  

 på opholdstilladelse, medmindre det f.eks. ikke er praktisk muligt at  

 genforene barnet med forældrene i deres opholdsland.
Ved meddelelse af opholdstilladelse efter den  

 foreslåede bestemmelse i udlændingelovens § 9 c,  

 stk. 3, nr. 1, betragtes asylansøgningen som frafaldet.
Barnet  

 oplyses imidlertid samtidig om, at det til enhver tid har mulighed for at  

 fastholde ansøgningen om asyl og få asylsagen  

 realitetsbehandlet.
Barnet er dermed ikke afskåret fra på et  

 senere tidspunkt at blive meddelt opholdstilladelse efter  

 udlændingelovens § 7. Barnet kan således f.eks. efter  

 samråd med sin repræsentant, jf. afsnit 3.4, anmode om at  

 få realitetsbehandlet sin asylsag, selvom barnet har fået  

 opholdstilladelse efter den foreslåede bestemmelse i  

 udlændingelovens § 9 c, stk. 3, nr. 1. Dette gælder  

 uanset barnets alder.
Det forhold, at barnet vælger at fastholde sin  

 ansøgning om asyl, har ikke betydning for den allerede meddelte  

 opholdstilladelse.
Barnet mister således ikke den meddelte  

 opholdstilladelse efter den foreslåede bestemmelse i  

 udlændingelovens § 9 c, stk. 3, nr. 1, ved at fastholde sin  

 asylansøgning.
Dette gælder også, hvis  

 asylsagsbehandlingen resulterer i et afslag på asyl.
Hvis barnet  

 meddeles asyl, vil den pågældendes opholdstilladelse overgå  

 til at være en opholdstilladelse efter udlændingelovens  

 § 7.
Det bemærkes, at såfremt et barn ikke har  

 fastholdt sin ansøgning om asyl, og der senere viser sig grundlag for  

 at inddrage barnets opholdstilladelse efter den foreslåede bestemmelse  

 i § 9 c, stk. 3, nr. 1, vil Udlændingestyrelsen af egen drift  

 skulle behandle barnets asylansøgning forud for en eventuel  

 udsendelse.
Dette skal ses i sammenhæng med, at der efter  

 udlændingelovens § 31 gælder et absolut refoulementsforbud.  

 Et barn, der er meddelt opholdstilladelse efter den foreslåede  

 bestemmelse i udlændingelovens § 9 c, stk. 3, nr. 1, er  

 herved   ligesom et barn, der er meddelt opholdstilladelse efter  

 udlændingelovens § 7   beskyttet mod udsendelse, hvis barnet  

 derved risikerer forfølgelse omfattet af udlændingelovens  

 § 7, se nærmere herom i afsnit 3.7.2.
Hvis en uledsaget mindreårig asylansøger, der  

 meddeles opholdstilladelse efter den foreslåede bestemmelse i  

 udlændingelovens § 9 c, stk. 3, nr. 1, fastholder sin  

 ansøgning om asyl, vil der ved tilrettelæggelsen og behandlingen  

 af den pågældendes asylsag skulle tages særligt hensyn til  

 barnets situation, herunder barnets alder og modenhed.
Dette vil   i forhold  

 til samtaler med voksne asylansøgere   som i dag indebære en  

 øget opmærksomhed på de fysiske rammer for asylsamtalen  

 med barnet, en særlig fleksibel tilrettelæggelse af samtaler med  

 barnet samt anvendelsen af særligt uddannet personale og tolke.
Hvis en uledsaget mindreårig asylansøger, der  

 findes tilstrækkeligt moden til at gennemgå asylproceduren,  

 meddeles endeligt afslag på asyl, tager Udlændingestyrelsen som  

 hidtil af egen drift stilling til, om den pågældende skal  

 meddeles opholdstilladelse, fordi der er grund til at antage, at den  

 pågældende ellers vil blive stillet i en reel nødsituation  

 ved en tilbagevenden til hjemlandet.
Opholdstilladelsen meddeles i så  

 fald i medfør af den ved lovforslagets § 1, nr. 1,  

 foreslåede bestemmelse i udlændingelovens § 9 c,  

 stk. 3, nr. 2. Ved vurderingen efter § 9 c, stk. 3, nr. 2,  

 anvendes fortsat de kriterier, som er angivet i Folketingets Retsudvalgs  

 beretning af 16. marts 1993, jf. herved afsnit 2.3.2.
 Afgørelser efter de foreslåede bestemmelser i  

 udlændingelovens § 9 c, stk. 3, træffes af  

 Udlændingestyrelsen og kan påklages til Integrationsministeriet,  

 jf. udlændingelovens § 46, stk. 1 og 2.
 Det foreslås i overensstemmelse med gældende  

 praksis, at klage over afslag på opholdstilladelse efter den  

 foreslåede bestemmelse i § 9 c, stk. 3, nr. 2,  

 tillægges opsættende virkning, såfremt påklagen sker  

 inden 7 dage efter, at afslaget på opholdstilladelse er meddelt den  

 pågældende.
 En uledsaget mindreårig asylansøger, der  

 meddeles endeligt afslag på opholdstilladelse, og som derfor ikke har  

 ret til at opholde sig her i landet, skal udrejse af landet, jf.  

 udlændingelovens § 30, stk. 1. Udrejser udlændingen  

 ikke frivilligt, drager politiet omsorg for udrejsen, jf.  

 udlændingelovens § 30, stk. 2.
3.3. Indkvartering under sagsbehandlingen Der vil ikke med lovforslaget ske nogen ændring i  

 praksis for indkvartering af uledsagede mindreårige  

 asylansøgere.
Uledsagede mindreårige asylansøgere vil  

 således fortsat blive indkvarteret på særlige  

 børnecentre.
Derudover vil nogle af børnene blive indkvarteret  

 privat hos slægtninge her i landet eller hos danske plejefamilier.
 Regeringen finder dog, at uledsagede mindreårige  

 asylansøgere allerede under sagsbehandlingen skal kunne indkvarteres  

 på særlige efterskoler og lignende, såfremt de  

 pågældende har alderen og modenheden hertil og selv ønsker  

 det.
 En mere aktiv asylfase, hvor der er mulighed for at  

 iværksætte tiltag, som styrker det pågældende barns  

 færdigheder, herunder f.eks. ved indkvartering på efterskole, vil  

 således skabe bedre forudsætninger for en hurtigere integration i  

 det danske samfund, idet barnet får mulighed for at deltage i et aktivt  

 uddannelsesforløb sammen med jævnaldrende danske  

 børn.
 Typisk vælger danske børn efterskole, fordi  

 de gerne vil prøve noget nyt, få nye lærere og kammerater,  

 komme væk hjemmefra, forbedre deres faglige standpunkt, få tid  

 til at dyrke deres kreative sider inden for f.eks. musik, teater, sport og  

 få lejlighed til at blive mere selvstændige og modne eller til at  

 finde en uddannelse, hvis holdninger og værdier passer dem.
En uledsaget mindreårig asylansøger kan  

 således ønske at blive indkvarteret på en efterskole  

 på grund af skolens tilbud og holdninger, og fordi barnet har lyst til  

 at dygtiggøre og udvikle sig.
Et efterskoleophold kan forberede og  

 ruste barnet til at blive integreret i det danske samfund og samtidig styrke  

 barnets lyst og motivation til at gå i gang med en uddannelse eller  

 beskæftigelse efterfølgende.
Selv om barnet meddeles afslag  

 på opholdstilladelse, vil et ophold på efterskole kunne have  

 medvirket til at dygtiggøre barnet.
 Som udgangspunkt vil det i princippet være mest  

 hensigtsmæssigt, at barnet kan fortsætte sit ophold på  

 skolen, når barnet eventuelt meddeles opholdstilladelse i Danmark.  

 Udlændingestyrelsen vil således ved visitering af barnet til en  

 kommune skulle inddrage barnets ophold på efterskolen i sit samlede  

 beslutningsgrundlag   på lige fod med andre relevante hensyn, jf.  

 herved afsnit 2.8.
 Det bemærkes, at der i enkelte kommuner allerede  

 eksisterer ordninger om placering af uledsagede mindreårige  

 asylansøgere i særlige efterskoler, når de  

 pågældende er meddelt opholdstilladelse her i landet, jf. afsnit  

 2.8.
3.4. Udpegning af en repræsentant efter udlændingelovens  

 regler til varetagelse af barnets interesser Lovforslaget indebærer, at der etableres en fast  

 ordning for udpegning af en repræsentant for uledsagede  

 mindreårige asylansøgere, jf. den ved lovforslagets § 1,  

 nr. 4, foreslåede bestemmelse i udlændingelovens § 56 a.  

 Repræsentanten skal støtte barnet og varetage dets  

 interesser.
Hovedsigtet med den foreslåede faste  

 repræsentantordning er at sikre, at alle uledsagede mindreårige  

 asylansøgere får udpeget en fast personlig støtte  

 hurtigst muligt efter deres ankomst til Danmark.
I den første del af  

 barnets ophold her i landet vil en væsentlig del af  

 repræsentantens opgaver naturligt være forbundet med at yde  

 støtte i forbindelse med behandlingen af barnets asylsag, men  

 repræsentanten skal også støtte barnet i relation til  

 andre, mere personlige spørgsmål, f.eks. vedrørende  

 skolegang og særlige omsorgs- eller behandlingsbehov.
 Der henvises til afsnit 3.4.3 om repræsentantens  

 opgaver og kompetence.
3.4.1. Tidspunktet for udpegningen Det foreslås, at proceduren for udpegning af en  

 repræsentant til varetagelse af barnets interesser, jf. herved afsnit  

 3.4.4, iværksættes, så snart det er konstateret af  

 Udlændingestyrelsen, at der er tale om en uledsaget mindreårig  

 asylansøger.
Herved sikres det bl.a., at barnet har en  

 repræsentant i de tilfælde, hvor den pågældende skal  

 gennemgå Dublin-proceduren eller andre omfattende sagsbehandlingsskridt  

 i den indledende asylfase (identitetsundersøgelser m.v.).  

 Repræsentanten vil således have mulighed for at støtte  

 barnet allerede i forbindelse med de indledende afhøringer hos  

 politiet og i forbindelse med eventuelle aldersundersøgelser m.v.
For  

 så vidt angår de børn, der anses for at være  

 tilstrækkeligt modne til at gennemgå asylproceduren, vil  

 repræsentanten endvidere kunne støtte den pågældende  

 i forbindelse med udfyldelse af asylansøgningsskemaet, som i givet  

 fald finder sted i den indledende asylfase.
3.4.2. Hvem kan udpeges som repræsentant? Regeringen finder, at spørgsmålet om, hvem  

 der kan udpeges som repræsentant for barnet, må bero på en  

 konkret vurdering i den enkelte sag, idet der skal lægges  

 afgørende vægt på, hvad der samlet set er bedst stemmende  

 med hensynet til barnets interesser.
Generelt vil det være et krav, at den person, der  

 udpeges, er uafhængig af udlændingemyndighederne.
Heri ligger, at  

 den pågældende ikke må være ansat i en myndighed, der  

 behandler asylsager eller sager vedrørende opholdstilladelse efter den  

 foreslåede bestemmelse i udlændingelovens § 9 c,  

 stk. 3. Der kan således ikke udpeges personer, der er ansat i  

 Udlændingestyrelsen, Integrationsministeriets departement eller  

 Rigspolitiet.
Endvidere vil der ikke kunne udpeges personer, der er ansat i  

 Dansk Flygtningehjælp til at beskæftige sig med asylsager, der  

 forsøges afgjort i åbenbart grundløs-proceduren.
Der vil  

 heller ikke kunne udpeges personer, der er medlemmer af  

 Flygtningenævnet.
Repræsentanten kan f.eks. være en person, der  

 er ansat i eller tilknyttet Dansk Røde Kors eller en tilsvarende  

 organisation, herunder f.eks. også frivillige, der er tilknyttet Dansk  

 Flygtningehjælp, og som i forvejen beskæftiger sig med  

 rådgivning af flygtninge.
Der vil ikke være noget til hinder for,  

 at f.eks. den bisidder, der har støttet barnet inden udpegningen af en  

 repræsentant, jf. afsnit 2.4 og 3.5, fortsætter som  

 repræsentant for barnet.
Privatpersoner og personer fra andre  

 organisationer, der er uafhængige af udlændingemyndighederne, og  

 som måtte udtrykke ønske herom, vil ligeledes kunne udpeges som  

 repræsentanter.
Der henvises i øvrigt til afsnit 3.4.8 om  

 vederlag og afsnit 5 om de økonomiske og administrative konsekvenser  

 af lovforslaget.
Hvis den uledsagede mindreårige asylansøger  

 er indkvarteret på et børnecenter, bør  

 repræsentanten som udgangspunkt ikke udpeges blandt de personer, der er  

 ansat på det pågældende børnecenter.
Herved sikres  

 barnet den størst mulige sikkerhed for, at centerets personale ikke  

 får oplysninger, som barnet ikke måtte ønske at dele med  

 personalet.
Barnets to kontaktpersoner, der er udpeget på centeret,  

 skal således ikke kunne få oplysninger om barnets asylsag,  

 medmindre barnet selv ønsker at videregive oplysninger herom, jf.  

 nærmere om kontaktpersoner i afsnit 2.6.1 og 3.5.
Repræsentanten kan også være en  

 slægtning til barnet, der er bosat i Danmark.
I den forbindelse  

 bemærkes, at det må antages, at uledsagede mindreårige  

 asylansøgere normalt har et stort behov for at støtte sig til  

 eventuel familie her i landet, og at nogle børn indkvarteres privat  

 hos slægtninge, der er bosat her i landet.
Hvis barnet har  

 slægtninge i Danmark, vil barnet endvidere typisk blive visiteret til  

 en kommune, hvor de pågældende slægtninge er bosat.  

 Herudover kan det være en fordel at udpege en person, som har samme  

 kulturelle og sproglige baggrund som barnet.
Det må dog være en  

 forudsætning, at den pågældende har et sådant  

 kendskab til det danske sprog og det danske samfund, at den  

 pågældende kan anses for egnet til at varetage opgaven.
 Hvis der er grundlag for at antage, at barnets  

 slægtning vil modvirke myndighedernes samarbejde med barnet, herunder  

 arbejdet med at eftersøge og etablere kontakt til barnets  

 forældre med henblik på en senere genforening, eller handle i  

 strid med barnets egne ønsker og behov, vil dette tale  

 afgørende imod, at den pågældende slægtning udpeges  

 som repræsentant for barnet, jf. nærmere om eftersøgning  

 af barnets forældre i afsnit 3.7.
Der stilles efter forslaget ikke krav om, at den person,  

 der udpeges, skal have en nærmere bestemt uddannelse eller erfaring.  

 Omvendt vil det være en betingelse, at den pågældende  

 bl.a. på baggrund af sin uddannelse og erhvervserfaring   er egnet til  

 at varetage opgaven.
Endvidere må den pågældende ikke have  

 begået strafbart forhold   eller på anden måde udvist en  

 adfærd   som gør den pågældende uegnet til at  

 varetage opgaven.
Det er hensigten, at der skal etableres en form for  

 kursusvirksomhed med bl.a. hjælp fra Dansk Røde Kors med henblik  

 på at sikre, at den personkreds, som udpeges til at fungere som  

 repræsentanter for børnene, har den fornødne baggrund  

 herfor.
Dansk Røde Kors vil i den forbindelse kunne trække  

 på sin mangeårige erfaring fra arbejdet med uledsagede  

 mindreårige asylansøgere.
Endvidere vil der bl.a. i samarbejde med Dansk Røde  

 Kors blive udarbejdet skriftligt informationsmateriale, der navnlig vil kunne  

 være til hjælp for de repræsentanter, der ikke tidligere  

 har virket som repræsentanter, og som endnu ikke har været  

 på kursus.
Det vil navnlig kunne være relevant i de  

 tilfælde, hvor der udpeges en slægtning som repræsentant  

 for barnet.
 Det vil være naturligt at inddrage andre  

 organisationer, der arbejder med uledsagede mindreårige  

 asylansøgere, og som måtte ønske dette, i en sådan  

 kursusvirksomhed og i udarbejdelsen af det skriftlige  

 informationsmateriale.
 Kursusvirksomheden og det skriftlige informationsmateriale  

 vil bl.a. skulle omfatte en indføring i retningslinjerne for  

 behandlingen af sager vedrørende uledsagede mindreårige  

 asylansøgere og i asylproceduren.
3.4.3. Repræsentantens opgaver og kompetence Repræsentanten til varetagelse af barnets interesser  

 vil have kompetence til at træffe alle de beslutninger, som en  

 forældremyndighedsindehaver normalt kan træffe på vegne af  

 barnet.
I den første del af barnets ophold her i landet vil  

 repræsentantens væsentligste opgave naturligt være  

 forbundet med at støtte og vejlede den uledsagede mindreårige  

 asylansøger i forbindelse med sagsbehandlingen af ansøgningen  

 om opholdstilladelse i Danmark.
Repræsentanten vil være til stede  

 under alle afhøringer og samtaler hos udlændingemyndighederne og  

 vil endvidere hjælpe bl.a. i forbindelse med udfyldelse af  

 asylansøgningsskema samt forklare om sagsskridt i forbindelse med  

 sagsbehandlingen.
Repræsentanten vil endvidere kunne hjælpe  

 barnet i forbindelse med eventuelle overvejelser om, hvorvidt barnet skal  

 fastholde sin ansøgning om asyl i de tilfælde, hvor barnet  

 meddeles opholdstilladelse efter den foreslåede bestemmelse i  

 udlændingelovens § 9 c, stk. 3, nr. 1, uden forinden at have  

 gennemgået en asylsagsbehandling.
Repræsentanten kan endvidere  

 vejlede barnet om, hvorvidt barnet eventuelt bør antage en advokat i  

 videre omfang, end hvad der automatisk tilbydes barnet, jf. nærmere  

 herom i afsnit 3.6.
Herudover skal repræsentanten støtte barnet i  

 relation til andre, mere personlige spørgsmål.  

 Repræsentanten vil således efter forslaget have kompetence til  

 på barnets vegne at træffe afgørelse i forbindelse med  

 beslutninger om barnets personlige forhold.
Det kan f.eks. være  

 beslutninger vedrørende bopæl, skolegang, institutionsophold,  

 sygdomsbehandling og økonomi.
Det bemærkes i den forbindelse, at  

 barnet vil være underlagt Udlændingestyrelsens afgørelse  

 om visitering af barnet til en kommune, når barnet har fået  

 opholdstilladelse.
3.4.4. Indstilling, høring og udpegning Efter den foreslåede bestemmelse i  

 udlændingelovens § 56 a, stk. 1, anmoder  

 Udlændingestyrelsen hurtigst muligt efter, at en uledsaget  

 mindreårig asylansøger er indrejst i Danmark og har  

 ansøgt om asyl, en organisation, som er godkendt hertil af  

 integrationsministeren, om at indstille en person til hvervet som  

 repræsentant for den pågældende.
 Det er hensigten, at integrationsministeren efter  

 lovforslagets vedtagelse godkender Dansk Røde Kors til at indstille  

 personer til repræsentanthvervet.
Det bemærkes i den forbindelse, at Dansk Røde  

 Kors i forvejen varetager en række opgaver i relation til uledsagede  

 mindreårige asylansøgere.
Således har Dansk Røde  

 Kors gennem mange år forestået oprettelsen og driften af de  

 særlige børnecentre, hvor uledsagede mindreårige  

 asylansøgere indkvarteres.
Dansk Røde Kors administrerer  

 endvidere den bisidderordning, som alle uledsagede mindreårige  

 asylansøgere er omfattet af.
Dansk Røde Kors findes på  

 den baggrund godt egnet til at varetage opgaven med at indstille en person  

 til hvervet som repræsentant for barnet.
Dansk Røde Kors har et stort engagement i arbejdet  

 med uledsagede mindreårige asylansøgere.
Andre organisationer,  

 der måtte udtrykke ønske herom, vil imidlertid også kunne  

 involveres i opgaven.
Der kan således være tale om mere end  

 én organisation, som godkendes af integrationsministeren, og som efter  

 konkret anmodning fra Udlændingestyrelsen kan indstille personer til  

 hvervet som repræsentant.
 Der kan endvidere være tale om, at Dansk Røde  

 Kors indstiller personer til hvervet som repræsentant på baggrund  

 af en i fællesskab med øvrige interesserede organisationer  

 udarbejdet liste over egnede personer, også uden at disse øvrige  

 organisationer er godkendt af integrationsministeren til selv at indstille  

 personer til repræsentationshvervet.
 Det er en forudsætning for udpegning af en  

 repræsentant for barnet, at Udlændingestyrelsen forinden har  

 fastslået, at barnet er uledsaget og mindreårigt, jf. herom  

 nærmere afsnit 2.1 og 3.1.
 I sager, hvor der er tvivl om, hvorvidt en uledsaget  

 asylansøger er over eller under 18 år, og hvor det derfor er  

 nødvendigt at foretage en aldersundersøgelse, kan  

 Udlændingestyrelsen efter en konkret vurdering vælge at anmode  

 Dansk Røde Kors   eller en anden tilsvarende organisation, som er  

 godkendt hertil af integrationsministeren   om at indstille en person til  

 hvervet som repræsentant for den pågældende.  

 Udlændingestyrelsens beslutning om, hvorvidt Dansk Røde Kors  

 eller en anden tilsvarende organisation, som er godkendt hertil af  

 integrationsministeren   skal indstille en person til hvervet som  

 repræsentant i en sådan situation, vil bero på en konkret  

 vurdering af barnets behov for støtte i forbindelse med  

 sagsbehandlingen af spørgsmålet om barnets alder.
Udlændingestyrelsen kan alene træffe  

 beslutning om, at der ikke skal indstilles en person til hvervet som  

 repræsentant, i den periode, hvor barnets alder over eller under 18  

 år endnu ikke er fastslået.
Træffer  

 Udlændingestyrelsen i en sådan situation beslutning om, at der  

 ikke skal indstilles en person til hvervet som repræsentant, skal der  

 ikke udpeges en repræsentant for den pågældende  

 asylansøger.
Viser aldersundersøgelsen efterfølgende, at  

 den pågældende er under 18 år, anmoder  

 Udlændingestyrelsen Dansk Røde Kors   eller en anden tilsvarende  

 organisation, som er godkendt hertil af integrationsministeren   om at  

 indstille en person til hvervet som repræsentant for den  

 pågældende.
Indstilling af en person til hvervet som  

 repræsentant for en uledsaget mindreårig asylansøger  

 sendes til det stedlige statsamt, hvor den uledsagede mindreårige  

 asylansøger opholder sig.
Det stedlige statsamt træffer herefter  

 afgørelsen om udpegning.
Det foreslås i den forbindelse, at der   før  

 der træffes afgørelse om udpegning af en repræsentant for  

 barnet   skal finde en samtale sted med barnet, hvis barnet er fyldt 12  

 år, jf. den foreslåede bestemmelse i udlændingelovens  

 § 56 a, stk. 2. Der skal ligeledes finde en samtale sted med  

 børn under 12 år, hvis barnets modenhed og sagens  

 omstændigheder tilsiger det.
Samtalen kan dog for begge aldersgruppers  

 vedkommende undlades, hvis den må antages at være til skade for  

 barnet eller uden nogen betydning for sagen.
Beslutning herom træffes  

 af statsamtet.
Det bemærkes, at samtalen med barnet ikke  

 nødvendigvis skal finde sted hos statsamtet.
I mange tilfælde  

 vil samtalen mest hensigtsmæssigt kunne afholdes af og hos Dansk  

 Røde Kors eller en anden organisation, der har indstillet personen til  

 hvervet som repræsentant, da dette vil kunne fremskynde behandlingen af  

 sager om udpegning af en repræsentant.
 Under samtalen vil barnet blive hørt om sine  

 ønsker med hensyn til, hvem der udpeges som barnets  

 repræsentant.
Hvis en anden person end den, som er indstillet til  

 hvervet som repræsentant for barnet, fremsætter anmodning til  

 statsamtet om at blive udpeget som repræsentant for det  

 pågældende barn, informerer statsamtet Dansk Røde Kors  

 eller en anden organisation, der har indstillet en person til hvervet som  

 repræsentant, herom, hvorefter organisationen gives lejlighed til at  

 fremkomme med bemærkninger hertil   eventuelt i samråd med  

 barnet.
Statsamtet træffer herefter   ud fra en samlet vurdering af  

 alle oplysninger i sagen og ud fra hensynet til, hvad der er bedst for barnet  

   afgørelse om, hvem der skal udpeges som repræsentant for  

 barnet.
Statsamtet skal, medmindre ganske særlige grunde  

 taler derimod, altid udpege en repræsentant for barnet, også selv  

 om barnet ikke ønsker det.
Kun helt undtagelsesvis vil statsamtet  

 kunne undlade at udpege en repræsentant, herunder f.eks. hvis barnet  

 inden for ganske kort tid vil fylde 18 år og blive myndigt.
 Statsamtet kan efter den foreslåede bestemmelse i  

 udlændingelovens § 56 a, stk. 3, ændre en  

 afgørelse om udpegning af en repræsentant for barnet, hvis  

 ændringen findes bedst for barnet.
3.4.5. Påklage og overordnet administration af reglerne om  

 udpegning af en repræsentant Det foreslås, at statsamternes afgørelser  

 efter de foreslåede bestemmelser i udlændingelovens § 56 a,  

 stk. 1 og 3, kan påklages til Justitsministeriet  

 (Civilretsdirektoratet), jf. den foreslåede bestemmelse i  

 udlændingelovens § 56 a, stk. 4.
 Justitsministeriet (Civilretsdirektoratet) vil   udover at  

 fungere som klageinstans i konkrete sager om udpegning af  

 repræsentanter efter udlændingeloven   skulle varetage den  

 overordnede administration af ordningen.
 Justitsministeriet kan efter den foreslåede  

 bestemmelse i udlændingelovens § 56 a, stk. 5,  

 fastsætte nærmere regler om statsamternes behandling af sager  

 efter udlændingelovens § 56 a, stk. 1-4.
3.4.6. Ophør af hvervet som repræsentant Det er hensigten, at en repræsentant for en  

 uledsaget mindreårig asylansøger skal fungere fra hurtigst  

 muligt efter barnets indrejse i Danmark, jf. afsnit 3.4.1, og indtil det  

 pågældende barn bliver myndigt, bliver genforenet med sine  

 forældre eller udrejser af landet.
Hvervet som repræsentant  

 ophører endvidere, når barnets ægtefælle indrejser i  

 Danmark, eller når barnet indgår ægteskab, medmindre  

 statsamtet efter § 1, 2. pkt., i ægteskabsloven har fastsat som  

 vilkår for tilladelsen til at indgå ægteskab, selvom barnet  

 ikke opfylder ægteskabsalderen på 18 år, at barnet trods  

 ægteskabet fortsat er mindreårigt og dermed umyndigt indtil det  

 fyldte 18. år.
Udpegningen af en repræsentant for en uledsaget  

 mindreårig asylansøger vil endvidere ophøre, hvis der  

 etableres en sådan kontakt til forældremyndighedsindehaveren, at  

 den pågældende vil være i stand til at træffe  

 beslutning om barnets personlige forhold, herunder i relation til  

 behandlingen af sagen om opholdstilladelse.
Udpegningen af en  

 repræsentant for barnet ophører ikke automatisk, alene fordi der  

 etableres kontakt til barnets forældre i udlandet.
I den forbindelse  

 bemærkes, at forældremyndigheden vanskeligt vil kunne  

 udøves effektivt, hvis f.eks. der alene er tale om kontakt med  

 forældrene gennem ustabil brevveksling over stor geografisk afstand.  

 Det kan også tænkes, at forældrene er uvillige til at tage  

 beslutninger på barnets vegne.
Endelig kan det forekomme, at et barn  

 har kontakt med sine forældre, men af forskellige grunde ikke  

 ønsker at informere udlændingemyndighederne herom.
Hvervet som repræsentant ophører endvidere,  

 når barnet meddeles opholdstilladelse.
For at undgå, at der er en  

 periode, hvor barnet ikke har nogen repræsentant, ophører  

 udpegningen af en repræsentant udpeget efter udlændingeloven  

 imidlertid først, når der   efter at barnet er meddelt  

 opholdstilladelse   udpeges en midlertidig forældremyndighedsindehaver  

 efter lov om forældremyndighed og samvær, jf. nærmere herom  

 nedenfor i afsnit 3.4.7.
 Hvervet som repræsentant for en uledsaget  

 mindreårig asylansøger kan herudover ophøre, hvis  

 statsamtet træffer beslutning herom efter den foreslåede  

 bestemmelse i § 56 a, stk. 3. Herved sikres, at en afgørelse  

 om udpegning af en repræsentant vil kunne ændres, hvis det findes  

 bedst for barnet.
 Der henvises til den foreslåede bestemmelse i  

 udlændingelovens § 56 a, stk. 6.
Hvervet som repræsentant for en uledsaget  

 mindreårig asylansøger kan endelig i praksis ophøre, hvis  

 repræsentanten de facto nedlægger sit hverv, idet den  

 pågældende ikke ønsker at påtage sig de opgaver, der  

 er forbundet med hvervet som repræsentant.
I så fald indstilles  

 der en ny person til hvervet som repræsentant for barnet over for  

 statsamtet.
3.4.7. Udpegning af en midlertidig forældremyndighedsindehaver  

 efter lov om forældremyndighed og samvær i forbindelse med  

 meddelelse af opholdstilladelse til barnet Efter § 25 i lov om forældremyndighed og  

 samvær kan statsamtet afgøre, hvem forældremyndigheden  

 skal tilkomme, hvis den ene af to indehavere eller begge indehavere af  

 forældremyndigheden er forhindret i at træffe bestemmelse om  

 barnets personlige forhold.
Afgørelsen træffes af statsamtet og  

 kan påklages til Justitsministeriet (Civilretsdirektoratet).  

 Afgørelsen gælder, så længe forhindringen varer.
 Hvis en uledsaget mindreårig asylansøger  

 meddeles opholdstilladelse   enten asyl efter udlændingelovens § 7  

 eller opholdstilladelse efter den foreslåede bestemmelse i  

 udlændingelovens § 9 c, stk. 3,   bliver den  

 pågældende omfattet af lov om forældremyndighed og  

 samvær.
 Det foreslås, at der altid udpeges en midlertidig  

 forældremyndighedsindehaver efter § 25 i lov om  

 forældremyndighed og samvær, når en uledsaget  

 mindreårig asylansøger meddeles opholdstilladelse her i  

 landet.
 I forbindelse med meddelelse af opholdstilladelse til en  

 uledsaget mindreårig asylansøger skal der således  

 træffes en ny afgørelse om udpegning af en midlertidig  

 forældremyndighedsindehaver efter § 25 i lov om  

 forældremyndighed og samvær.
 I praksis skal Udlændingestyrelsen i forbindelse med  

 meddelelse af opholdstilladelse til en uledsaget mindreårig  

 asylansøger anmode Dansk Røde Kors   eller en tilsvarende  

 organisation, som er godkendt hertil af integrationsministeren   om at  

 indstille over for statsamtet, hvem der skal udpeges som midlertidig  

 forældremyndighedsindehaver for det pågældende barn.
Den person, der har været udpeget som  

 repræsentant for barnet efter de foreslåede regler herom i  

 udlændingeloven, bør som udgangspunkt fortsætte som  

 midlertidig forældremyndighedsindehaver efter lov om  

 forældremyndighed og samvær, når den uledsagede  

 mindreårige asylansøger er meddelt opholdstilladelse.
Herved  

 sikres kontinuitet i barnets tilværelse i størst muligt  

 omfang.
 Beslutningen om, hvem der skal indstilles til hvervet som  

 midlertidig forældremyndighedsindehaver, bør træffes  

 på grundlag af en samlet vurdering af alle oplysninger i sagen,  

 herunder Udlændingestyrelsens afgørelse om, til hvilken kommune  

 det pågældende barn skal visiteres.
3.4.8. Vederlag Der er ikke hjemmel til at yde vederlag til personer, der  

 påtager sig at være midlertidige  

 forældremyndighedsindehavere efter § 25 i lov om  

 forældremyndighed og samvær.
Det vil oftest kun være for en relativt kort  

 periode, at et barn har en repræsentant, der er udpeget efter  

 udlændingeloven, idet barnet efter meddelelse af opholdstilladelse vil  

 få udpeget en midlertidig forældremyndighedsindehaver efter lov  

 om forældremyndighed og samvær.
Det forudsættes endvidere,  

 at det ofte vil være den samme person, der fortsætter som  

 midlertidig forældremyndighedsindehaver.
På den baggrund findes det mest  

 hensigtsmæssigt, at der ikke ydes vederlag til personer, der udpeges  

 som repræsentanter for uledsagede mindreårige asylansøgere  

 efter udlændingeloven.
Herved undgås en uhensigtsmæssig  

 forskelsbehandling af repræsentanter udpeget efter  

 udlændingeloven i forhold til midlertidige  

 forældremyndighedsindehavere udpeget efter lov om  

 forældremyndighed og samvær.
 Som anført i afsnit 2.4 har Dansk Røde Kors  

 i dag tre bisiddere ansat til varetagelse af opgaverne som bisiddere,  

 når uledsagede mindreårige asylansøgere har kontakt med  

 myndighederne.
 For så vidt muligt at undgå, at der  

 opstår problemer med at kunne udpege repræsentanter for alle de  

 omhandlede børn, foreslås det, at den bisidder, der har  

 støttet barnet inden udpegningen af en repræsentant, skal kunne  

 fortsætte som repræsentant for barnet, jf. afsnit 3.4.2, og siden  

 som midlertidig forældremyndighedsindehaver, jf. afsnit 3.4.7. Det  

 bemærkes i den forbindelse, at den hidtidige bisidderordning  

 foreslås opretholdt i et vist omfang, jf. afsnit 3.5.
Det foreslås således, at en person, der som  

 ansat i Dansk Røde Kors varetager en bisidderfunktion, ligeledes vil  

 kunne varetage hvervet som repræsentant og eventuelt  

 efterfølgende midlertidig forældremyndighedsindehaver inden for  

 sin ansættelse i Dansk Røde Kors.
Der vil herved være tale  

 om, at den pågældende person lønnes af Dansk Røde  

 Kors for at varetage de nævnte hverv i forhold til et antal uledsagede  

 mindreårige asylansøgere   såvel før som efter de  

 pågældende børn eventuelt meddeles opholdstilladelse her i  

 landet.
 Dansk Røde Kors vil i den forbindelse skulle udvide  

 det eksisterende bisidderkorps på tre personer, således at der  

 etableres en fast personkreds, hvorfra der kan udpeges repræsentanter  

 og midlertidige forældremyndighedsindehavere, hvis der opstår  

 problemer med at finde andre egnede frivillige til hvervet.
Det er alene tanken, at det udvidede bisidderkorps skal  

 fungere som en reserve i det omfang, der opstår problemer med at finde  

 andre egnede frivillige til hvervet.
Også privatpersoner og personer  

 fra andre organisationer, der måtte udtrykke ønske herom, skal  

 således kunne udpeges som repræsentanter og midlertidige  

 forældremyndighedsindehavere, jf. herved afsnit 3.4.2.
Dansk Røde Kors har et stort engagement i og stor  

 erfaring med arbejdet med uledsagede mindreårige asylansøgere.  

 Også andre organisationer vil imidlertid kunne være egnede til at  

 løse opgaven.
Det vil således løbende blive vurderet, om  

 det er hensigtsmæssigt, at de repræsentanter, der skal fungere  

 som reserve i tilfælde af, at der opstår problemer med at finde  

 andre egnede frivillige til hvervet, findes hos Dansk Røde Kors.
 Der henvises i øvrigt til afsnit 5 om de  

 økonomiske og administrative konsekvenser af lovforslaget.
3.5. Bisidderordningen og kontaktpersonordningen opretholdes Det foreslås, at den hidtidige bisidderordning, jf.  

 afsnit 2.4, opretholdes, således at der deltager en bisidder i  

 forbindelse med politiets og udlændingemyndighedernes afhøringer  

 af og samtaler med den uledsagede mindreårige asylansøger i den  

 tid, der forløber, indtil der er udpeget en repræsentant for  

 barnet.
 Det foreslås endvidere, at bisidderen også  

 efter udpegningen af en repræsentant kan deltage i asylsagsbehandlingen  

 i samme udstrækning som i dag, hvis den person, der udpeges som  

 repræsentant, ikke kan antages at kunne udfylde både rollen som  

 bisidder og rollen som repræsentant for barnet.
Ved at opretholde bisidderordningen i disse tilfælde  

   også efter at barnet er tildelt en repræsentant   sikres det,  

 at barnet ikke stilles dårligere ved at få udpeget en  

 repræsentant, som i begyndelsen vil kunne have behov for tid til at  

 sætte sig ind i barnets situation og   hvis der er tale om en  

 repræsentant, der ikke tidligere har fungeret som repræsentant  

 for andre børn   i asylsystemet og de procedurer, som barnet skal  

 igennem.
Der vil således i nogle situationer være behov for en  

 bisidder, indtil den udpegede repræsentant fuldt er i stand til at  

 støtte og vejlede barnet om de juridiske aspekter af  

 asylsagsbehandlingen.
Det er repræsentanten, der på vegne af  

 barnet afgør, om bisidderen fortsat skal være til stede under  

 asylsagens behandling.
Det foreslås endvidere, at der fortsat skal udpeges  

 to kontaktpersoner for uledsagede mindreårige asylansøgere  

 straks ved ankomsten til et børnecenter.
Kontaktpersonerne skal  

 fortsat fungere som barnets primære omsorgspersoner og bør ikke  

 være involveret i barnets asylsag, medmindre barnet selv ønsker  

 dette.
3.6. Advokatbeskikkelse Efter de gældende regler beskikker  

 Flygtningenævnet en advokat for en asylansøger, der er meddelt  

 afslag på asyl i Udlændingestyrelsen, og hvis sag skal behandles  

 i Flygtningenævnet, medmindre asylansøgeren selv har antaget en  

 sådan, jf. udlændingelovens § 55. Dette gælder  

 også for uledsagede mindreårige asylansøgere.
Det foreslås, at der fremover for uledsagede  

 mindreårige asylansøgere beskikkes en advokat i videre omfang  

 end efter de gældende regler.
Det foreslås således, at der  

 beskikkes en advokat for alle uledsagede mindreårige  

 asylansøgere, som gennemgår en asylsagsbehandling, og hvis  

 asylsag forsøges afgjort i åbenbart grundløs-proceduren,  

 jf. den foreslåede bestemmelse i udlændingelovens § 56 a,  

 stk. 7.
Advokaten for den uledsagede mindreårige  

 asylansøger beskikkes af Udlændingestyrelsen, når  

 Udlændingestyrelsen har udarbejdet en indstilling til Dansk  

 Flygtningehjælp om, at sagen afgøres i åbenbart  

 grundløs-proceduren.
Herved kan advokaten støtte barnet  

 forinden og i forbindelse med barnets samtale med Dansk  

 Flygtningehjælp.
Såfremt Dansk Flygtningehjælp efter  

 samtalen ikke er enig med Udlændingestyrelsen i, at sagen kan  

 afgøres i åbenbart grundløs-proceduren, vil advokaten  

 kunne følge barnet under den videre behandling af sagen i  

 Flygtningenævnet.
 Integrationsministeren kan fastsætte nærmere  

 retningslinjer for Udlændingestyrelsens beskikkelse af advokater i  

 disse sager.
 Forslaget indebærer, at ingen uledsaget  

 mindreårig asylansøger vil få sin asylsag endeligt afgjort  

 med afslag på asyl uden at have haft bistand fra en advokat.
Den foreslåede bestemmelse finder tillige anvendelse  

 i de tilfælde, hvor en uledsaget mindreårig asyl-ansøger  

 er meddelt opholdstilladelse efter den foreslåede bestemmelse i  

 udlændingelovens § 9 c, stk. 3, nr. 1, uden at have  

 gennemgået en asylsagsbehandling, og hvor den pågældende  

 vælger at opretholde sin ansøgning om asyl.
Den uledsagede  

 mindreårige asylansøger vil således også i  

 sådanne sager få beskikket en advokat, hvis asylsagen  

 forsøges afgjort i åbenbart grundløs-proceduren.
3.7. Eftersøgning af familie 3.7.1. Pligt for Udlændingestyrelsen til at iværksætte  

 en eftersøgning af barnets forældre Regeringen finder, at det er af meget væsentlig  

 betydning for et barns psykiske velbefindende og videre udvikling at have  

 klarhed over sine forældres situation.
Det foreslås på den baggrund, at der i den  

 foreslåede bestemmelse i udlændingelovens § 56 a,  

 stk. 8, fastsættes en udtrykkelig pligt for  

 Udlændingestyrelsen til at iværksætte en  

 eftersøgning af forældrene til uledsagede mindreårige  

 asylansøgere.
Eftersøgningen skal iværksættes  

 hurtigst muligt efter barnets ankomst til Danmark, dog tidligst når der  

 er udpeget en repræsentant for den uledsagede mindreårige.
Dette er dog ikke til hinder for, at  

 Udlændingestyrelsen kan undersøge eventuelle oplysninger om  

 barnets forældre afgivet af barnet selv, f.eks. i forbindelse med  

 bedømmelsen af, om barnet kan overføres eller  

 tilbageføres efter Dublin-konventionen, eller om barnet skal behandles  

 efter de særlige regler for uledsagede mindreårige  

 asylansøgere, jf. nærmere om definitionen heraf i afsnit 2.1 og  

 3.1. I den forbindelse bemærkes, at det også vil kunne være  

 relevant at eftersøge andre familiemedlemmer end barnets  

 forældre.
Dette vil navnlig være tilfældet i den indledende  

 asylfase, hvis der foreligger oplysninger om nære familiemedlemmer i et  

 andet land, hvortil barnet eventuelt vil kunne overføres eller  

 tilbageføres i medfør af Dublin-konventionen.
Det er som udgangspunkt en forudsætning for  

 iværksættelsen af eftersøgningen, at barnet samtykker  

 hertil.
Der vil dog efter forslaget være mulighed for at  

 iværksætte en eftersøgning af forældrene uden  

 samtykke fra barnet, hvis repræsentanten til varetagelse af barnets  

 interesser giver samtykke hertil.
I den forbindelse bemærkes, at det  

 som nævnt ovenfor generelt må antages at være af meget  

 væsentlig betydning for barnets psykiske velbefindende og videre  

 udvikling at få klarhed over forældrenes situation.
Det findes  

 på den baggrund væsentligt, at repræsentanten, der er  

 udpeget til at varetage barnets interesser, har mulighed for   imod barnets  

 umiddelbare ønske   at give samtykke til en sådan  

 eftersøgning.
 Ved beslutningen om iværksættelse af  

 eftersøgningen skal der naturligvis også tage hensyn til, om der  

 herved kan skabes risiko for barnet og dets familie i hjemlandet.
Det bemærkes, at Udlændingestyrelsen ikke  

 selvstændigt vil kunne stå for eftersøgningen af  

 forældrene.
Det foreslås derfor, at eftersøgning af  

 forældrene kan ske i samarbejde med Dansk Røde Kors eller en  

 anden tilsvarende organisation, som er godkendt hertil af  

 integrationsministeren.
 Endvidere foreslås det, at Udlændingestyrelsen  

 og de organisationer, der er godkendt til at samarbejde om  

 eftersøgningen, kan udveksle oplysninger om barnets personlige forhold  

 uden samtykke fra barnet eller den udpegede repræsentant, når  

 eftersøgningen er iværksat med samtykke fra barnet eller barnets  

 repræsentant, jf. ovenfor.
 Udlændingestyrelsen vil herudover i konkrete  

 tilfælde kunne rette henvendelse til Udenrigsministeriet, som i hvert  

 enkelt tilfælde må tage stilling til, om man har mulighed for at  

 vejlede eller bistå Udlændingestyrelsen i forbindelse med  

 eftersøgningsarbejdet.
3.7.2. Særligt om inddragelse af barnets opholdstilladelse Hvis forældrene til en uledsaget mindreårig  

 asylansøger findes, er det udgangspunktet, at barnet skal søges  

 genforenet med forældrene i hjemlandet eller det land, hvor  

 forældrene opholder sig.
 Hvis barnet ikke ønsker frivilligt at vende tilbage  

 til forældrene, vil spørgsmålet om, hvorvidt der skal ske  

 inddragelse af barnets opholdstilladelse her i landet, opstå.
Hvis barnet er meddelt opholdstilladelse efter  

 udlændingelovens § 7, vil opholdstilladelsen normalt ikke kunne  

 inddrages, alene fordi forældrene findes.
En beslutning om inddragelse  

 af en opholdstilladelse efter udlændingelovens § 7 vil  

 således forudsætte, at risikoen for forfølgelse ikke  

 længere er til stede, eller at barnets oprindelige asylgrundlag viser  

 sig at være urigtigt, og barnet dermed ikke på noget tidspunkt  

 har været i risiko for forfølgelse.
I de tilfælde, hvor barnet er meddelt  

 opholdstilladelse efter den foreslåede bestemmelse i  

 udlændingelovens § 9 c, stk. 3, jf. herved afsnit 3.2, er det  

 en del af grundlaget for den meddelte opholdstilladelse, at barnet ikke har  

 kontakt med sine forældre.
Hvis barnets forældre findes, er det  

 grundlag, som er angivet i opholdstilladelsen, således principielt ikke  

 længere til stede, og barnets opholdstilladelse vil derfor   så  

 længe denne er meddelt tidsbegrænset   kunne inddrages, jf.  

 udlændingelovens § 19, stk. 1, nr. 1.
 Det bemærkes i den forbindelse, at inddragelse  

 på dette grundlag kun kan ske i løbet af de første syv  

 år, idet barnet normalt meddeles tidsubegrænset opholdstilladelse  

 efter syv år, jf. udlændingelovens § 11, stk. 3.
 Ved vurderingen af, om der skal ske inddragelse af barnets  

 opholdstilladelse, skal der lægges vægt på de hensyn, der  

 er nævnt i udlændingelovens § 26. Det drejer sig f.eks. om  

 barnets tilknytning til det danske samfund og til herboende personer,  

 varigheden af barnets ophold her i landet samt barnets alder,  

 helbredstilstand og andre personlige forhold.
 Det bemærkes i den forbindelse, at der for yngre  

 børn ofte vil være tale om, at de pågældende  

 må anses for at have opnået en stærk tilknytning til det  

 danske samfund på et tidligere tidspunkt end tilfældet vil  

 være for voksne.
 Der skal i forbindelse med afgørelsen om  

 inddragelse lægges vægt på, hvad der er bedst for barnet.  

 Det skal således som udgangspunkt ikke komme barnet til skade, at  

 barnet ved positiv medvirken har hjulpet med at finde forældrene.
Det bemærkes, at der efter udlændingelovens  

 § 31 gælder et absolut refoulementsforbud.
Et barn, der er meddelt  

 opholdstilladelse efter den foreslåede bestemmelse i  

 udlændingelovens § 9 c, stk. 3, er herved   ligesom et barn,  

 der er meddelt opholdstilladelse efter udlændingelovens § 7  

 beskyttet mod udsendelse, hvis barnet derved risikerer forfølgelse  

 omfattet af udlændingelovens § 7. Udlændingestyrelsen vil  

 således af egen drift skulle behandle asylansøgningen i de  

 tilfælde, hvor denne ikke måtte være behandlet i  

 forvejen.
3.7.3. Retten til repatrieringsstøtte Hvis forældrene findes, men der ikke sker  

 inddragelse af den uledsagede mindreåriges opholdstilladelse under  

 henvisning til hensynene i udlændingelovens § 26, har barnet  

 mulighed for at modtage repatrieringsstøtte efter repatrieringsloven,  

 hvis barnet alligevel ønsker at blive genforenet med sine  

 forældre i hjemlandet eller det tidligere opholdsland.
 Der vil ikke være tale om frivillig tilbagevenden i  

 repatrieringslovens forstand, såfremt en uledsaget mindreårig  

 asylansøger rejser tilbage til sit hjemland eller tidligere  

 opholdsland, fordi den pågældendes opholdstilladelse inddrages  

 under henvisning til, at der kan ske genforening med den  

 pågældendes forældre.
 En opholdstilladelse vil normalt bortfalde, hvis en  

 uledsaget mindreårig asylansøger opgiver sin bopæl i  

 Danmark, jf. udlændingelovens § 17, stk. 1. En uledsaget  

 mindreårig asylansøger med opholdstilladelse her i landet, som  

 med henblik på at tage varigt ophold vender tilbage til hjemlandet  

 eller det tidligere opholdsland, har dog 12 måneders fortrydelsesret, i  

 hvilken periode den pågældendes opholdstilladelse ikke  

 bortfalder, jf. udlændingelovens § 17 a, stk. 1. Efter  

 ansøgning kan det endvidere bestemmes, at opholdstilladelsen  

 først skal anses for bortfaldet, når der er forløbet  

 yderligere 12 måneder, jf. udlændingelovens § 17 a,  

 stk. 2.
 Barnet har herved mulighed for at rejse hjem på  

 besøg med henblik på at undersøge muligheden for at blive  

 boende hjemme hos forældrene, uden at barnet derved fortaber retten til  

 at vende tilbage til Danmark, hvis det viser sig ikke at være muligt at  

 blive hos forældrene.
3.7.4. Retten til familiesammenføring Hvis der skabes kontakt med forældrene til en  

 herboende uledsaget mindreårig asylansøger, og hvis barnets  

 opholdstilladelse ikke inddrages i den forbindelse, jf. afsnit 3.7, vil det  

 som udgangspunkt ikke være muligt for forældrene til barnet at  

 opnå familiesammenføring her i landet.
 Hvis ganske særlige omstændigheder taler  

 herfor   og det i øvrigt findes bedst overensstemmende med barnets  

 interesser   kan der dog undtagelsesvis gives tilladelse til  

 familiesammenføring med forældrene efter reglerne i  

 udlændingelovens § 9 c, stk. 1.
Ved afgørelsen af, om der skal gives tilladelse til  

 familiesammenføring efter udlændingelovens § 9 c,  

 stk. 1, vil der bl.a. kunne lægges vægt på, om barnet  

 har mulighed for at blive genforenet med forældrene i hjemlandet eller  

 i et andet land.
Er dette tilfældet, vil der kun helt undtagelsesvis  

 blive givet tilladelse til familiesammenføring med forældrene  

 her i landet.
 3.8. Visitering m.v.
 Når Udlændingestyrelsen meddeler en uledsaget  

 mindreårig asylansøger opholdstilladelse, træffer  

 Udlændingestyrelsen i forbindelse hermed afgørelse om, i hvilken  

 kommune den pågældende skal tage bopæl, jf.  

 integrationslovens § 10, stk. 1.
 Efter boligplaceringsbekendtgørelsens § 12,  

 stk. 1, skal der samtidig med Udlændingestyrelsens meddelelse af  

 opholdstilladelse til en flygtning træffes afgørelse om, i  

 hvilken kommune den pågældende skal tage bopæl  

 (visitering), jf. integrationslovens § 10, stk. 1.
Udlændingestyrelsen anmoder altid om Dansk  

 Røde Kors bemærkninger, inden der træffes  

 afgørelse om visitering af uledsagede mindreårige  

 asylansøgere til en bestemt kommune.
Dansk Røde Kors fremkommer  

 i den forbindelse inden for 10 dage med oplysninger om eventuel familie i  

 Danmark, mulige indkvarteringsformer, nødvendig hjælp til barnet  

 m.v., hvorefter Udlændingestyrelsen træffer afgørelse i  

 sagen.
Integrationsministeriet har til hensigt at ændre  

 boligplaceringsreglerne, således at afgørelsen om visitering af  

 en uledsaget mindreårig asylansøger til en kommune fremover ikke  

 nødvendigvis skal træffes samtidig med meddelelse af  

 opholdstilladelse, men dog snarest muligt herefter.
Dette vil sikre, at Dansk  

 Røde Kors i videre omfang får mulighed for at inddrage barnet  

 selv i forbindelse med afgørelsen om visitering af barnet til en  

 kommune, og at tidspunktet for afgørelsen om meddelelse af  

 opholdstilladelse ikke udskydes unødigt alene med henblik på at  

 afvente afgørelsen om visitering af barnet til en kommune.
Visiteringen af en uledsaget mindreårig  

 asylansøger til en kommune vil i øvrigt finde sted på  

 samme måde og efter samme retningslinjer som i dag.
Der henvises herom  

 til afsnit 2.8.
Når en uledsaget mindreårig asylansøger  

 er meddelt opholdstilladelse, og Udlændingestyrelsen har visiteret  

 barnet til en bestemt kommune, overgår ansvaret for barnet til  

 kommunen, og det er herefter den enkelte kommune, der har ansvaret for  

 integrationen af barnet.
I praksis vil størstedelen af arbejdet med  

 barnet, efter at barnet er meddelt opholdstilladelse og blevet boligplaceret  

 i en kommune, foregå i et tæt samarbejde mellem barnet,  

 repræsentanten eller den midlertidige forældremyndighedsindehaver  

 for barnet, en eventuel plejefamilie og kommunen.
Det bemærkes i den  

 forbindelse, at kommunen har en tilsynspligt over for barnet efter lov om  

 social service (serviceloven) § 6, jf. § 33.
 Der henvises i øvrigt til afsnit 2.8.
 4. Forholdet til internationale konventioner m.v.
 FNs konvention om barnets rettigheder  

 (Børnekonventionen) fastslår i artikel 3, at  

 hensynet til barnets bedste skal komme i første række i alle  

 foranstaltninger vedrørende barnet, hvad enten disse udøves af  

 offentlige eller private institutioner for socialt velfærd, domstole,  

 forvaltningsmyndigheder eller lovgivende organer.
Børnekonventionens artikel 22 omhandler  

 specifikt børn, som søger asyl, uanset om de kommer alene eller  

 er ledsaget af forældre eller af andre personer.
Bestemmelsen  

 fastslår, at deltagerstaterne skal sikre sådanne børn en  

 passende beskyttelse og humanitær bistand.
Herudover indeholder bl.a.
UNHCRs Guidelines on  

 Policies and Procedures in dealing with Unaccompanied Children Seeking  

 Asylum og EUs Resolution af 26. juni 1997 om uledsagede  

 mindreårige, der er statsborgere i tredjelande, en række  

 anbefalinger vedrørende behandlingen af ansøgninger fra  

 uledsagede mindreårige asylansøgere.
Artikel 4 i EUs Resolution af 26. juni  

 1997 om uledsagede mindreårige, der er statsborgere i tredjelande,  

 fastslår, at enhver uledsaget mindreårig bør have ret til  

 at ansøge om asyl.
Medlemsstaterne kan dog forbeholde sig ret til at  

 kræve, at en mindreårig under en vis alder, som fastsættes  

 af den pågældende medlemsstat, ikke kan ansøge om asyl,  

 før han får bistand fra en værge, en hertil beskikket  

 voksen repræsentant eller et hertil beskikket organ.
 Endvidere anbefales det i UNHCRs Guidelines on  

 Policies and Procedures in dealing with Unaccompanied Children Seeking  

 Asylum, pkt. 6, at alle børn bør have adgang til  

 asylproceduren, uanset deres alder.
De foreslåede retningslinjer for behandlingen af  

 sager vedrørende uledsagede mindreårige asylansøgere  

 indebærer, at enhver uledsaget mindreårig asylansøger har  

 mulighed for at få sin asylansøgning realitetsbehandlet.
Dog vil  

 der ikke automatisk ske realitetsbehandling af asylansøgninger  

 indgivet af børn, der skønnes ikke at være  

 tilstrækkeligt modne til at gennemgå en almindelig asylprocedure,  

 og som derfor meddeles opholdstilladelse efter den foreslåede  

 bestemmelse i udlændingelovens § 9 c, stk. 3, nr. 1,  

 medmindre det enkelte barn selv udtrykker ønske herom efter at  

 være meddelt opholdstilladelse.
Herved bliver børnenes ophold  

 på asylcentrene af kortere varighed, end hvis de pågældende  

 skulle afvente afgørelsen på deres asylansøgning, og der  

 skabes hermed hurtigt ro og tryghed omkring børnene, idet  

 børnene overgår til integrationsfasen efter kortere tids ophold  

 i Danmark, jf. afsnit 3.2.
EUs Resolution af 26. juni 1997 om uledsagede  

 mindreårige, der er statsborgere i tredjelande, fastslår i  

artikel 3, stk. 4, at medlemsstaterne   med henblik på  

 anvendelsen af resolutionen   så hurtigt som muligt bør udpege  

 en repræsentant for den mindreårige i form af en værge, en  

 repræsentant for en (national) organisation, som er ansvarlig for den  

 mindreåriges omsorg og trivsel, eller en anden passende  

 repræsentant.
Efter artikel 3, stk. 5, bør en  

 værge, der udpeges for en uledsaget mindreårig, påse, at  

 den mindreåriges behov (f.eks. retlige, sociale, medicinske og  

 psykologiske) opfyldes.
Tilsvarende anbefales det i UNHCRs Guidelines on  

 Policies and Procedures in dealing with Unaccompanied Children Seeking  

 Asylum, pkt. 5.7, at der udpeges eller etableres en uafhængig og  

 formelt anerkendt organisation, som skal udpege en repræsentant for  

 uledsagede mindreårige asylansøgere, når barnet er  

 identificeret.
Det anbefales bl.a., at den voksne repræsentant  

 repræsenterer den uledsagede mindreårige asylansøger i  

 forbindelse med asylproceduren.
 Den foreslåede ordning vedrørende udpegning  

 af en repræsentant efter udlændingeloven til varetagelse af  

 barnets interesser, jf. afsnit 3.4, og udpegning af en midlertidig  

 forældremyndighedsindehaver efter lov om forældremyndighed og  

 samvær i forbindelse med meddelelse af opholdstilladelse til barnet,  

 jf. afsnit 3.4.7, er udformet bl.a. med baggrund i disse anbefalinger.
Børnekonventionens artikel 12  

 fastslår, at et barn, der er i stand til at udtrykke egne synspunkter,  

 gives mulighed herfor i sager, der vedrører barnet selv.
Barnet  

 synspunkter skal endvidere tillægges passende vægt i  

 overensstemmelse med barnets alder og modenhed.
Barnet skal især gives  

 mulighed for at udtale sig i enhver behandling ved dømmende myndighed  

 eller forvaltningsmyndighed af sager, der vedrører barnet, enten  

 direkte eller gennem en repræsentant eller et passende organ i  

 overensstemmelse med de i national ret foreskrevne fremgangsmåder.
Den foreslåede bestemmelse i udlændingelovens  

 § 56 a, stk. 2, jf. afsnit 3.4.4, indebærer, at der  

 før der træffes afgørelse om udpegelse af en  

 repræsentant for barnet   skal finde en samtale sted med barnet, hvis  

 barnet er fyldt 12 år.
Samtalen kan dog undlades, hvis den må  

 antages at være til skade for barnet eller uden nogen betydning for  

 sagen.
 Med bestemmelsen er det endvidere udtrykkeligt fastsat, at  

 der i sager om udpegning af en repræsentant til varetagelse af barnets  

 interesser også skal afholdes samtale med børn under 12  

 år, hvis barnets modenhed og sagens omstændigheder tilsiger det.  

 Samtalen kan   ligesom det gælder for børn over 12 år  

 undlades, hvis den må antages at være til skade for barnet eller  

 uden nogen betydning for sagen.
 Det anbefales i UNHCRs Guidelines on Policies and  

 Procedures in dealing with Unaccompanied Children Seeking Asylum, at  

 uledsagede mindreårige asylansøgere gives adgang til  

 kvalificeret juridisk repræsentation.
 Med lovforslaget foreslås det, at der fremover  

 beskikkes en advokat for uledsagede mindreårige asyl-ansøgere i  

 videre omfang end efter de gældende regler, således at ingen  

 uledsaget mindreårig asylansøger vil få sin asylsag  

 endeligt afgjort med afslag på asyl uden at have haft bistand af en  

 advokat, jf. afsnit 3.6. Der vil herudover være mulighed for, at  

 ansøgeren   eventuelt i samråd med sin repræsentant  

 antager en advokat også i de tilfælde, hvor en sådan ikke  

 automatisk beskikkes for den pågældende.
 Den Europæiske Menneskerettighedskonvention  

 fastslår i artikel 8 medlemsstaternes forpligtelse til at  

 respektere familielivet og privatlivet.
Efter Børnekonventionens artikel 7 har et  

 barn så vidt muligt ret til at kende og blive passet af sine  

 forældre.
Efter Børnekonventionens artikel 9 skal  

 deltagerstaterne respektere retten for et barn, der er adskilt fra den ene  

 eller begge forældre, til at opretholde regelmæssig personlig  

 forbindelse og direkte kontakt med begge forældre, undtagen hvis dette  

 strider mod barnets bedste.
 Efter Børnekonventionens artikel 22 skal  

 deltagerstaterne i det omfang, de anser det for passende, samarbejde om  

 enhver bestræbelse udfoldet af FN og andre ansvarlige mellemstatslige  

 organisationer eller private organisationer, der samarbejder med FN, med  

 henblik på bl.a. at spore forældrene eller andre medlemmer af  

 familien til ethvert barn, der er flygtning, med det formål at  

 opnå de oplysninger, der er nødvendige, for at barnet skal kunne  

 genforenes med sin familie.
 Ifølge artikel 3, stk. 3, i  

 EUs Resolution af 26. juni 1997 om uledsagede mindreårige, der  

 er statsborgere i tredjelande, bør medlemsstaterne med henblik  

 på genforening gøre en indsats for så hurtigt som muligt  

 at spore familiemedlemmer til en uledsaget mindreårig eller finde frem  

 til familiemedlemmernes opholdssted, uden at dette berører  

 spørgsmålet om deres retsstilling eller spørgsmålet  

 om, hvorvidt en eventuel ansøgning om opholdstilladelse er begrundet.  

 Uledsagede mindreårige kan også få støtte og  

 hjælp til at kontakte Den Internationale Røde Kors  

 Komité, nationale Røde Kors-organisationer eller andre  

 organisationer med henblik på at spore deres familiemedlemmer.  

 Når sådanne kontakter etableres i forbindelse med  

 asylansøgere, bør fortroligheden specielt respekteres fuldt ud  

 for at beskytte både den mindreårige og dennes  

 familiemedlemmer.
Det fremgår endvidere af UNHCRs Guidelines  

 on Policies and Procedures in dealing with Unaccompanied Children Seeking  

 Asylum, at UNHCR anser det for særdeles væsentligt, at  

 uledsagede mindreårige asylansøgere får hjælp til at  

 søge og kommunikere med deres familiemedlemmer.
Eftersøgning af  

 forældre eller anden familie til barnet bør påbegyndes  

 så tidligt som muligt, idet der dog i den forbindelse skal tages  

 højde for den eventuelle risiko, man kan udsætte familien i  

 hjemlandet for.
UNHCR anbefaler, at det nationale Røde Kors eller  

 Internationalt Røde Kors i fornødent omfang anmodes om bistand  

 i den forbindelse.
Med de foreslåede bestemmelser i  

 udlændingelovens § 56 a, stk. 8, er det netop hensigten at  

 styrke arbejdet med at eftersøge forældrene til uledsagede  

 mindreårige asylansøgere bedst muligt og således sikre, at  

 udlændingemyndighederne spiller en aktiv rolle i forbindelse med  

 iværksættelsen af en sådan eftersøgning.
Der  

 henvises i øvrigt til afsnit 3.7.
5. Økonomiske og administrative konsekvenser af lovforslaget Lovforslaget indebærer, at der skal udpeges en  

 repræsentant for en uledsaget mindreårig asylansøger, som  

 skal støtte barnet og varetage dets interesser bl.a. i forbindelse med  

 behandlingen af barnets asylsøgning, jf. den foreslåede  

 bestemmelse i udlændingelovens § 56 a, stk. 1. Hvis barnet  

 opnår opholdstilladelse, vil hvervet som repræsentant for barnet  

 ophøre, når der er udpeget en midlertidig  

 forældremyndighedsindehaver efter lov om forældremyndighed og  

 samvær.
Hvervet som repræsentant og midlertidig  

 forældremyndighedsindehaver for barnet ophører senest, når  

 barnet fylder 18 år.
Ordningen vil blive tilrettelagt bl.a. ved en udbygning af  

 den bisidderordning, som Dansk Røde Kors, Asylafdelingen, har  

 etableret for uledsagede mindreårige asylansøgere.
Dansk  

 Røde Kors, Asylafdelingen, har for tiden 3 årsværk ansat  

 til varetagelse af opgaverne som bisiddere.
Udpegningen af en person til  

 hvervet som repræsentant og som midlertidig  

 forældremyndighedsindehaver for barnet sker efter indstilling fra Dansk  

 Røde Kors eller en anden tilsvarende organisation, som er godkendt  

 hertil af integrationsministeren.
Den udpegede person kan også  

 være f.eks. en slægtning, som har bopæl i Danmark.
Der skønnes, at ca. 160 uledsagede  

 mindreårige asylansøgere søger om asyl i Danmark om  

 året, hvoraf ca. to tredjedele er 16 eller 17 år.
Der  

 skønnes på den baggrund at skulle udpeges repræsentanter  

 og midlertidige forældremyndighedsindehavere for ca. 70  

 årspersoner om året.
Der vil på den baggrund være  

 behov for at udvide bisidderordningen i Dansk Røde Kors,  

 Asylafdelingen, med ca. 1 årsværk, svarende til en merudgift  

 på ca. 0,4 mio. kr. i 2003. I 2004 og fremefter skønnes  

 merudgiften at ville være 0,5 mio. kr.
Udgifterne dækkes af  

 staten.
 Lovforslaget tillægger statsamterne opgaver i  

 forbindelse med udpegningen af personer til hvervet som repræsentant  

 for en uledsaget mindreårig asylansøger og som midlertidig  

 forældremyndighedsindehaver, hvis barnet får opholdstilladelse.  

 Statsamternes udgifter i forbindelse hermed skønnes at udgøre  

 0,3 mio. kr. i 2003 og 0,4 mio. kr. i 2004 og fremefter, svarende til ca. 1  

 årsværk.
Lovforslaget medfører visse meropgaver for  

 Udlændingestyrelsen i forbindelse med udpegning af personer som  

 repræsentanter og midlertidige forældremyndighedsindehavere for  

 uledsagede mindreårige asylansøgere, eftersøgning af  

 forældrene til børnene samt partshøring og beskikkelse af  

 advokater.
Eventuelle merudgifter dækkes inden for  

 Udlændingestyrelsens bevilling.
 Der skønnes endvidere at komme merudgifter på  

 0,3 mio. kr. i 2003 til advokater i forbindelse med de uledsagede  

 mindreårige asylansøgere, som gennemgår asylproceduren, og  

 hvis asylsag forsøges afgjort i åbenbart  

 grundløs-proceduren, jf. den foreslåede bestemmelse i  

 udlændingelovens § 56 a, stk. 7. I 2004 og fremefter  

 skønnes medudgifterne at ville være 0,4 mio. kr.
 Der skønnes desuden at komme merudgifter på  

 ca. 0,1 mio. kr. årligt til Dansk Røde Kors i forbindelse med  

 eftersøgningen af forældrene til uledsagede mindreårige  

 asylansøgere, jf. den foreslåede bestemmelse i  

 udlændingelovens § 56 a, stk. 8.
 Civilretsdirektoratet forventes at skulle afholde  

 engangsudgifter på ca. 0,2 mio. kr. til forberedelse og udstedelse af  

 administrative forskrifter m.v.
 Ovenstående merudgifter i 2003 optages på  

 forslag til lov om tillægsbevilling for 2003. Merudgiften i 2004 og  

 fremefter indbudgetteres på forslag til finanslov for 2004.
 Merudgifterne finansieres af mindreudgifter, som  

 følger af lov om ændring af lov om integration af  

 udlændinge i Danmark (integrationsloven), lov om undervisning i dansk  

 som andetsprog for voksne udlændinge m.fl. og sprogcentre med flere  

 love.
6. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative eller erhvervsøkonomiske konsekvenser.
 Lovforslaget forventes endvidere ikke at medføre  

 miljømæssige konsekvenser eller administrative konsekvenser for  

 borgerne.
7. Forholdet til EU-retten Lovforslaget overholder retningslinjerne i EUs  

Resolution af 26. juni 1997 om uledsagede mindreårige, der er  

 statsborgere i tredjelande.
 Lovforslaget indeholder herudover ingen EU-retlige  

 aspekter.
 8. Hørte myndigheder m.v.
 Lovforslaget har været sendt til høring hos  

 følgende myndigheder og organisationer:
 Advokatrådet, Amnesty International,  

 Amtsrådsforeningen, Børnerådet, Civilretsdirektoratet,  

 Dansk Arbejdsgiverforening, Dansk Flygtningehjælp, Dansk Retspolitisk  

 Forening, Dansk Røde Kors, Dansk Socialrådgiverforening,  

 Datatilsynet, De Etniske Minoriteters Landsorganisation, Den Danske  

 Dommerforening, Det Danske Center for Menneskerettigheder, Dokumentations- og  

 Rådgivningscenteret om Racediskrimination,  

 Dommerfuldmægtigforeningen, Domstolsstyrelsen, Flygtningenævnet,  

 Foreningen af Politimestre i Danmark, Foreningen af Statsamtmænd,  

 Frederiksberg Kommune, Kommunernes Landsforening, Københavns Kommune,  

 Landsorganisationen i Danmark, Mellemfolkeligt Samvirke, Nævnet for  

 Etnisk Ligestilling, Politidirektøren i København,  

 Politiforbundet i Danmark, Politifuldmægtigforeningen,  

 præsidenterne for Østre og Vestre landsret, Red Barnet, retterne  

 i København, Århus, Odense, Aalborg og Roskilde,  

 Retslægerådet, Rigsadvokaten, Rigspolitichefen, Rådet for  

 Etniske Minoriteter, Samarbejdsgruppen om Børnekonventionen,  

 Statsamtsjuristforeningen samt UNHCR.
9. Samlet vurdering af konsekvenser af lovforslaget Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Nej Ja.
Merudgifter for staten til udvidelse af bisidderordningen  

 m.v. på ca. 1,3 mio. kr. i 2003 og ca. 1,4 mio. kr. i 2004 og  

 fremefter.
Merudgifterne i 2003 optages på forslag til lov om  

 tillægsbevilling for 2003. Merudgiften i 2004 og fremefter  

 indbudgetteres på forslag til finanslov for 2004.
Udlændingestyrelsen ca. 0,4 mio. kr. til advokater, dog ¾ virkning i  

 2003. Statsamterne ca. 0,4 mio. kr. (ca. 1 årsværk) til udpegning  

 af repræsentanter m.v. for barnet, dog ¾ virkning i 2003. Dansk  

 Røde Kors ca. 0,5 mio. kr. (ca. 1 årsværk) i 2003 og ca.  

 0,6 mio. kr. årligt fra 2004 til udvidelse af bisidderordning og  

 eftersøgning af forældre.
Civilretsdirektoratet 0,2 mio. kr.,  

 heraf 0,1 mio. kr. løn til forberedelse af forskrifter og  

 vejledninger.
Administrative konsekvenser for stat, kommuner og  

 amtskommuner Nej Jf. ovenfor.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Der henvises til bemærkningerne under afsnit  

 4.
Bemærkninger til lovforslagets  

 enkelte bestemmelser Til § 1 Til nr. 1 Forslaget indebærer, at de uledsagede  

 mindreårige asylansøgere, der efter de gældende regler  

 meddeles opholdstilladelse efter udlændingelovens § 9 c,  

 stk. 1, fremover meddeles opholdstilladelse efter en særskilt  

 bestemmelse i § 9 c, stk. 3.
 Bestemmelsen udgør en kodificering af den  

 særlige praksis for meddelelse af opholdstilladelse efter  

 udlændingelovens § 9 c, stk. 1 (tidligere § 9,  

 stk. 2, nr. 4), til uledsagede mindreårige asylansøgere,  

 der er beskrevet i Folketingets Retsudvalgs beretning af 16. marts 1993 over  

 forslag til lov om ændring af udlændingeloven og lov om social  

 bistand (L 155), i hvilken forbindelse indenrigsministeren redegjorde for den  

 fremtidige behandling af sager vedrørende uledsagede mindreårige  

 asylansøgere.
Forslaget indebærer således, at uledsagede  

 mindreårige asylansøgere, der skønnes ikke at være  

 tilstrækkeligt modne til at gennemgå en almindelig asylprocedure,  

 kan meddeles opholdstilladelse i medfør af den foreslåede  

 bestemmelse i § 9 c, stk. 3, nr. 1, uden forinden at have  

 gennemgået en asylsagsbehandling.
Efter den gældende praksis  

 meddeles alle børn under 12 år, og nogle børn mellem 12  

 og 15 år opholdstilladelse efter udlændingelovens § 9 c,  

 stk. 1, på grund af lav alder og manglende modenhed uden forinden  

 at have gennemgået en asylsagsbehandling.
Den foreslåede bestemmelse i § 9 c,  

 stk. 3, nr. 2, indebærer, at der kan gives opholdstilladelse  

 til en uledsaget mindreårig asylansøger, hvis den  

 pågældende er blevet meddelt afslag på asyl, og der er  

 grund til at antage, at barnet uden for de i udlændingelovens § 7,  

 stk. 1 og 2, nævnte tilfælde vil blive stillet i en reel  

 nødsituation ved en tilbagevenden til hjemlandet.
Bestemmelsen  

 forudsættes anvendt i overensstemmelse med gældende praksis for  

 meddelelse af opholdstilladelse efter udlændingelovens § 9 c,  

 stk. 1, til uledsagede mindreårige asylansøgere, der er  

 meddelt afslag på asyl, jf. afsnit 2.3.2.
 Der henvises i øvrigt til afsnit 3.2 i de  

 almindelige bemærkninger til lovforslaget.
Til nr. 2 Den foreslåede bestemmelse i § 33,  

 stk. 13, udgør en kodificering af gældende praksis,  

 hvorefter en klage over afslag på opholdstilladelse efter  

 udlændingelovens § 9 c, stk. 1, til en uledsaget  

 mindreårig asylansøger, der tidligere er meddelt afslag på  

 asyl, tillægges opsættende virkning.
Til nr. 3 Der er tale om en konsekvensændring som følge  

 af de ved lovforslagets § 1, nr. 4, foreslåede bestemmelser i  

 udlændingelovens § 56 a, stk. 1-4, om statsamternes  

 kompetence i relation til den foreslåede repræsentantordning.
Til nr. 4 Den foreslåede bestemmelse i § 56 a,  

 stk. 1, indebærer, at enhver uledsaget mindreårig  

 asylansøger, medmindre ganske særlige grunde taler derimod, skal  

 have udpeget en repræsentant til varetagelse af sine interesser.
En  

 organisation, som er godkendt hertil af integrationsministeren, indstiller  

 efter anmodning fra Udlændingestyrelsen en person til hvervet som  

 repræsentant.
Repræsentanten udpeges af statsamtet.
Der henvises  

 til afsnit 3.4 i de almindelige bemærkninger til lovforslaget.
De foreslåede bestemmelser i § 56 a,  

 stk. 2, 1. og 2. pkt., indebærer, at der   før der  

 træffes afgørelse om udpegning af en repræsentant for  

 barnet   skal finde en samtale sted med barnet, hvis barnet er fyldt 12  

 år.
Samtalen kan dog undlades, hvis den må antages at være  

 til skade for barnet eller uden nogen betydning for sagen.
Med den foreslåede bestemmelse i § 56 a,  

 stk. 2, 3. pkt., foreslås det udtrykkeligt fastsat, at der i  

 sager om udpegning af en repræsentant til varetagelse af barnets  

 interesser også skal afholdes samtale med børn under 12  

 år, hvis barnets modenhed og sagens omstændigheder tilsiger det.  

 Samtalen kan   ligesom det gælder for børn over 12 år  

 undlades, hvis den må antages at være til skade for barnet eller  

 uden nogen betydning for sagen.
Der henvises til afsnit 3.4.4 i de  

 almindelige bemærkninger til lovforslaget.
 Efter den foreslåede bestemmelse i § 56 a,  

 stk. 3, kan statsamtet ændre en afgørelse om udpegning  

 af en repræsentant til varetagelse af barnets interesser, hvis  

 ændringen er bedst for barnet.
 Efter den foreslåede bestemmelse i § 56 a,  

 stk. 4, kan statsamtets afgørelser i relation til  

 repræsentant-ordningen påklages til Justitsministeriet  

 (Civilretsdirektoratet). Der henvises til afsnit 3.4.5 i de almindelige  

 bemærkninger til lovforslaget.
 Med den foreslåede bestemmelse i § 56 a,  

 stk. 5, gives Justitsministeren bemyndigelse til at fastsætte  

 nærmere regler om statsamternes behandling af sager efter § 56 a,  

 stk. 1-4. Der henvises til afsnit 3.4.5 i de almindelige  

 bemærkninger til lovforslaget.
I den foreslåede bestemmelse i § 56 a,  

 stk. 6, er opregnet de situationer, hvor hvervet som  

 repræsentant til varetagelse af barnets interesser ophører.
Der  

 henvises til afsnit 3.4.6 i de almindelige bemærkninger til  

 lovforslaget.
Den foreslåede bestemmelse i § 56 a,  

 stk. 7, indebærer, at der beskikkes en advokat for alle  

 uledsagede mindreårige asylansøgere, som gennemgår en  

 asylsagsbehandling, og hvis asylsag forsøges afgjort i åbenbart  

 grundløs-proceduren.
Der henvises til afsnit 3.6 i de almindelige  

 bemærkninger til lovforslaget.
Med den foreslåede bestemmelse i § 56 a,  

 stk. 8, 1. pkt., fastsættes en udtrykkelig pligt for  

 Udlændingestyrelsen til at iværksætte en  

 eftersøgning af forældrene til uledsagede mindreårige  

 asylansøgere.
Eftersøgningen skal iværksættes  

 hurtigst muligt efter barnets ankomst til Danmark, dog tidligst når der  

 er udpeget en repræsentant for barnet.
Det er som udgangspunkt en  

 forudsætning for iværksættelsen af eftersøgningen,  

 at barnet samtykker hertil.
 Efter den foreslåede bestemmelse i § 56 a,  

 stk. 8, 2. pkt., kan eftersøgning af forældrene til  

 barnet imidlertid iværksættes uden samtykke fra barnet, hvis  

 repræsentanten til varetagelse af barnets interesser giver samtykke  

 hertil.
 Eftersøgningen kan efter den foreslåede  

 bestemmelse i § 56 a, stk. 8, 3. pkt., ske i samarbejde med  

 Dansk Røde Kors eller en anden tilsvarende organisation, som er  

 godkendt hertil af integrationsministeren.
 Den foreslåede bestemmelse i § 56 a,  

 stk. 8, 4. pkt., indebærer, at Udlændingestyrelsen og de  

 ovenfor nævnte organisationer uden samtykke fra barnet eller den  

 udpegede repræsentant kan udveksle oplysninger om barnets personlige  

 forhold i forbindelse med eftersøgningen af barnets  

 forældre.
 Der henvises til afsnit 3.7 i de almindelige  

 bemærkninger til lovforslaget.
Til nr. 5 Der er tale om en konsekvensændring som følge  

 af den ved lovforslagets § 1, nr. 4, foreslåede bestemmelse i  

 udlændingelovens § 56 a, stk. 7, om advokatbeskikkelse for de  

 uledsagede mindreårige asylansøgere, hvis asylsager  

 forsøges afgjort i åbenbart grundløs proceduren.
Til § 2 Der er tale om en konsekvensændring som følge  

 af lovforslagets § 1, nr. 1.
Til § 3 Det foreslås i § 3, stk. 1, at  

 loven træder i kraft den 1. april 2003.
 Det foreslås endvidere i § 3,  

 stk. 2, at de foreslåede ændringer af  

 udlændingeloven ikke finder anvendelse for udlændinge, der inden  

 lovens ikrafttræden den 1. april 2003 er meddelt opholdstilladelse  

 eller registreret som asylansøgere efter udlændingelovens  

 § 48 e, stk. 1.
Bestemmelsen indebærer bl.a., at en uledsaget  

 mindreårig asylansøger, der inden lovens ikrafttræden er  

 registreret som asylansøger her i landet, vil blive behandlet efter de  

 hidtil gældende retningslinjer for behandlingen af sager  

 vedrørende uledsagede mindreårige asylansøgere.
Den  

 pågældende vil endvidere ikke få udpeget en  

 repræsentant og vil heller ikke få beskikket en advokat i videre  

 omfang end efter de gældende regler herom.
Herudover vil den  

 pågældende ikke være omfattet af Udlændingestyrelsens  

 pligt til at iværksætte en eftersøgning af barnets  

 forældre.
Den pågældende vil fortsat være omfattet af  

 den gældende bisidderordning og vil fortsat få udpeget to  

 kontaktpersoner på det center, hvor den pågældende er  

 indkvarteret.
 Det foreslås endvidere, at uledsagede  

 mindreårige asylansøgere, der er meddelt opholdstilladelse inden  

 lovens ikrafttræden, ikke skal have udpeget en midlertidig  

 forældremyndighedsindehaver efter lov om forældremyndighed og  

 samvær i videre omfang end efter den gældende praksis herfor.  

 Dette gælder tillige for uledsagede mindreårige  

 asylansøgere, der er registreret som asylansøgere efter  

 udlændingelovens § 48 e, stk. 1, inden lovens  

 ikrafttræden den 1. april 2003, men som først meddeles  

 opholdstilladelse herefter.
Udpegning af en midlertidig  

 forældremyndighedsindehaver vil i disse tilfælde   som i dag  

 alene skulle ske, hvis der konkret findes anledning hertil.
Det  

 bemærkes i den forbindelse, at kommunen har tilsynspligt i forhold til  

 alle børn og unge under 18 år i kommunen, jf. lov om social  

 service § 6, jf. § 33. Kommunen fører sit tilsyn på en  

 sådan måde, at kommunen så tidligt som muligt kan få  

 kendskab til tilfælde, hvor der må antages at være behov  

 for særlig støtte til et barn eller en ung under 18 år,  

 der er bosiddende i kommunen.
Der vil i den forbindelse være mulighed  

 for, at kommunen anmoder det stedlige statsamt om at udpege en midlertidig  

 forældremyndighedsindehaver, hvis sagens omstændigheder tilsiger  

 det.
Til § 4 Bestemmelsen vedrører lovens ikrafttræden for  

 Færøerne og Grønland.
Bilag 1 Lovforslaget sammenholdt med gældende lov Gældende formulering Lovforslaget § 1 I det følgende gengives de relevante dele af de relevante  

 gældende bestemmelser i udlændingeloven, jf.  

 lovbekendtgørelse nr. 608 af 17. juli 2002:
 I udlændingeloven, jf. lovbekendtgørelse nr. 608 af 17. juli  

 2002, foretages følgende ændringer:
§ 9 c. --- 1. I § 9 c indsættes efter stk. 2 som nyt  

 stykke:
Stk. 1 og 2. --- »Stk. 3. Der kan gives opholdstilladelse til:
 1)	En uledsaget udlænding, der inden det fyldte 18. år har  

 indgivet ansøgning om opholdstilladelse i medfør af § 7,  

 hvis der efter det, som er oplyst om udlændingens personlige forhold,  

 er særlige grunde til at antage, at udlændingen ikke bør  

 gennemgå en asylsagsbehandling.
2)	En uledsaget udlænding, der inden det fyldte 18. år har  

 indgivet ansøgning om opholdstilladelse i medfør af § 7,  

 hvis der er grund til at antage, at udlændingen uden for de i § 7,  

 stk. 1 og 2, nævnte tilfælde vil blive stillet i en reel  

 nødsituation ved en tilbagevenden til hjemlandet.« Stk. 3 bliver herefter stk. 4.
§ 33. --- 2. I § 33 indsættes som stk. 13:
Stk. 1-12. --- »Stk. 13. Påklages et afslag på opholdstilladelse  

 efter § 9 c, stk. 3, nr. 2, inden 7 dage efter, at det er meddelt  

 den pågældende, har udlændingen ret til at blive her i  

 landet, indtil klagen er afgjort.« § 46. Afgørelser i henhold til denne lov træffes  

 med de undtagelser, der fremgår af § 9, stk. 13 og 14,  

 §§ 46 a-49, § 50, § 50 a og § 51, stk. 2, 2. pkt.,  

 af Udlændingestyrelsen.
Stk. 2-3. --- 3. I § 46, stk. 1, ændres »§ 50 a og  

 § 51, stk. 2, 2. pkt.« til: »§ 50 a, § 51, stk. 2,  

 2. pkt., og § 56 a, stk. 1-4«.
 4. Efter § 56 indsættes:
»§ 56 a.
En uledsaget udlænding under 18 år, der  

 opholder sig her i landet og indgiver ansøgning om opholdstilladelse i  

 medfør af § 7, får, medmindre ganske særlige grunde  

 taler derimod, udpeget en repræsentant til varetagelse af sine  

 interesser.
En organisation, som er godkendt hertil af ministeren for  

 flygtninge, indvandrere og integration, indstiller efter anmodning fra  

 Udlændingestyrelsen en person til hvervet som repræsentant til  

 varetagelse af barnets interesser.
Repræsentanten udpeges af  

 statsamtet.
Stk. 2. Er et barn, der er omfattet af stk. 1, fyldt 12  

 år, skal der, før der træffes afgørelse om  

 udpegning af en repræsentant til varetagelse af barnets interesser, jf.  

 stk. 1, finde en samtale sted med barnet herom.
Samtalen kan dog  

 undlades, hvis det må antages at være til skade for barnet eller  

 uden nogen betydning for sagen.
Er barnet under 12 år, skal der finde  

 en samtale sted som nævnt i 1. pkt., hvis barnets modenhed og sagens  

 omstændigheder tilsiger det.
 Stk. 3. Statsamtet kan ændre en afgørelse efter  

 stk. 1, hvis ændringen er bedst for barnet.
 Stk. 4. Statsamtets afgørelser efter stk. 1 og 3  

 kan påklages til justitsministeren.
 Stk. 5. Justitsministeren kan fastsætte nærmere  

 regler om statsamternes behandling af sager efter stk. 1-4.
Stk. 6. Hvervet som repræsentant til varetagelse af  

 barnets interesser, jf. stk. 1, ophører, når 1)	barnet er meddelt opholdstilladelse i Danmark og får udpeget  

 en midlertidig forældremyndighedsindehaver efter § 25 i lov om  

 forældremyndighed og samvær, 2)	barnet fylder 18 år, 3)	barnet udrejser af Danmark, 4)	forældremyndighedsindehaveren indrejser i Danmark eller  

 på anden måde bliver i stand til at udøve  

 forældremyndigheden, 5)	barnets ægtefælle indrejser i Danmark, 6)	barnet indgår ægteskab, og statsamtet ikke træffer  

 afgørelse efter § 1, 2. pkt., i lov om ægteskabs  

 indgåelse og opløsning, eller 7)	statsamtet træffer beslutning herom efter stk. 3.
Stk. 7. Forelægger Udlændingestyrelsen en sag  

 vedrørende opholdstilladelse efter § 7 til et barn, der er  

 omfattet af stk. 1, for Dansk Flygtningehjælp, jf. § 53 b,  

 beskikker Udlændingestyrelsen samtidig en advokat for barnet, medmindre  

 denne selv har antaget en sådan. § 55, stk. 2-4, finder  

 tilsvarende anvendelse.
Ministeren for flygtninge, indvandrere og integration  

 kan fastsætte nærmere regler for Udlændingestyrelsens  

 beskikkelse af advokater efter 1. pkt.
Stk. 8. Udlændingestyrelsen iværksætter med  

 samtykke fra et barn, der er omfattet af stk. 1, en eftersøgning  

 af forældrene til barnet.
Kan samtykke fra barnet ikke opnås, kan  

 Udlændingestyrelsen iværksætte en eftersøgning af  

 forældrene til barnet, hvis repræsentanten til varetagelse af  

 barnets interesser, jf. stk. 1, giver samtykke hertil.  

 Eftersøgningen af forældrene kan ske i samarbejde med Dansk  

 Røde Kors eller en anden tilsvarende organisation, som er godkendt  

 hertil af ministeren for flygtninge, indvandrere og integration.  

 Udlændingestyrelsen og de i 3. pkt. nævnte organisationer kan i  

 forbindelse med eftersøgningen af barnets forældre efter 1. og  

 2. pkt. udveksle oplysninger om barnets personlige forhold uden samtykke fra  

 barnet eller den udpegede repræsentant til varetagelse af barnets  

 interesser.« § 58. Om salær og godtgørelse for udlæg til  

 advokater, der beskikkes efter § 37, stk. 2, § 37 c,  

 stk. 3, 2. pkt., § 40, stk. 3, 3. pkt., § 49,  

 stk. 3, § 50, stk. 2, 3. pkt., § 50 a, stk. 2, 3.  

 pkt., § 52, stk. 4, § 55, stk. 1, og § 65,  

 stk. 3, 2. pkt., gælder samme regler som i tilfælde, hvor  

 der er meddelt fri proces, jf. retsplejelovens kapitel 31.
 5. I § 58 indsættes efter »§ 55,  

 stk. 1,«: »§ 56 a, stk. 7,«.
§ 2 I det følgende gengives de relevante dele af den relevante  

 gældende bestemmelse i lov om integration af udlændinge i Danmark  

 (integrationsloven), jf. lovbekendtgørelse nr. 643 af 28. juni 2001,  

 som ændret senest ved § 2 i lov nr. 438 af 10. juni 2002:
 I lov om integration af udlændinge i Danmark (integrationsloven),  

 jf. lovbekendtgørelse nr. 643 af 28. juni 2001, som ændret ved  

 bl.a. § 2 i lov nr. 365 af 6. juni 2002 og senest § 2 i lov nr. 438  

 af 10. juni 2002, foretages følgende ændringer:
§ 16. --- Stk. 2-4. --- Stk. 5. Mindreårige uledsagede asylansøgere med  

 opholdstilladelse efter udlændingelovens § 7 eller § 9 c,  

 stk. 1, kan tilbydes introduktionsprogram, jf. stk. 1-4.
 1. I § 16, stk. 5, ændres »§ 9 c,  

 stk. 1« til: »§ 9 c, stk. 3«.
Bilag 2 Spalte- og sidehenvisninger til Folketingstidende  

 vedrørende behandlingen i Folketinget af den oprindelige  

 udlændingelov og senere relevante ændringslove Lov nr. 226 af 8. juni 1983 (Udlændingeloven) (Lovforslag nr.
L  

 105 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning afgivet den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning afgivet den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 365 af 6. juni 2002 om ændring af udlændingeloven  

 med flere love (Afskaffelse af de facto-flygtningebegrebet, effektivisering  

 af asylsagsbehandlingen, skærpede betingelser for meddelelse af  

 tidsubegrænset opholdstilladelse og stramning af betingelserne for  

 familiesammenføring m.v.) (Lovforslag nr.
L 152 af 28. februar  

 2002) Skriftlig fremsættelse den 28. februar 2002:
Folketingstidende 2001/2002 Tillæg A s. 4091 Lovforslag som fremsat:
Folketingstidende 2001/2002 Tillæg A s. 3952 1. behandling den 21. marts 2002:
Folketingstidende 2001/2002 FF s. 3885 Betænkning afgivet den 17. maj 2002:
Folketingstidende 2001/2002 Tillæg B s.
 2. behandling den 23. maj 2002:
Folketingstidende 2001/2002 FF s. 7049 Tillægsbetænkning afgivet den 28. maj 2002:
Folketingstidende 2001/2002 Tillæg B s.
 1. del af 3. behandling den 30. maj 2002:
Folketingstidende 2001/2002 FF s. 7575 2. del af 3. behandling den 31. maj 2002:
Folketingstidende 2001/2002 FF s. 7774 Lovforslaget som vedtaget:
