Nr LSF 33 Forslag til Lov om ændring af lov om offentlighed i forvaltningen  

 (Aktindsigt i personalesager) Fremsat af justitsministeren (Frank Jensen) den 26. marts 1998 Vedtaget ved tredjebehandling den 7. maj 1998 Lov nr. 276 af 13/05/1998 § 1 I lov nr. 572 af 19. december 1985 om offentlighed i forvaltningen, som  

 ændret senest ved § 6 i lov nr. 504 af 30. juni 1993, foretages følgende  

 ændringer:
 1. § 2 affattes således:
» § 2. Loven gælder ikke for sager inden for  

 strafferetsplejen.
Sager om lovgivning, herunder bevillingslove, er kun  

 omfattet af loven, for så vidt lovforslag er fremsat for Folketinget.
Stk. 2. Bortset fra bestemmelsen i § 6 gælder loven endvidere ikke  

 for sager om ansættelse eller forfremmelse i det offentliges tjeneste.
Det  

 samme gælder for andre sager om enkeltpersoners ansættelsesforhold i det  

 offentliges tjeneste, jf. dog stk. 3 og § 4, stk. 2.
Stk. 3. I sager som nævnt i stk. 2, 2. pkt., gælder loven for  

 oplysninger om den ansattes navn, stilling, uddannelse, arbejdsopgaver,  

 lønmæssige forhold og tjenesterejser.
For så vidt angår ansatte i  

 chefstillinger, gælder loven endvidere for oplysninger om disciplinære  

 reaktioner af advarsel eller derover.
Det gælder dog kun for et tidsrum af to  

 år efter, at den endelige afgørelse herom er truffet.
Stk. 4. Justitsministeren kan bestemme, at loven i sager, der er  

 omfattet af stk. 2, 2. pkt., tillige skal gælde for andre oplysninger end  

 dem, der er nævnt i stk. 3.« 2. I § 16 indsættes efter stk. 2 som nyt stykke:
»Stk. 3. Fremsættes der begæring om aktindsigt i sager som  

 nævnt i § 2, stk. 2, 2. pkt., underretter myndigheden snarest den ansatte  

 herom med angivelse af, hvem der har fremsat begæringen.
Når der er truffet  

 afgørelse om aktindsigt, underretter myndigheden den ansatte om, hvilke  

 oplysninger i sagen der er udleveret.« Stk. 3 bliver herefter stk. 4.
§ 2 Loven træder i kraft dagen efter bekendtgørelsen i Lovtidende.
Oprindeligt fremsat forslag § 1 I lov nr. 572 af 19. december 1985 om offentlighed i forvaltningen, som  

 ændret senest ved § 6 i lov nr. 504 af 30. juni 1993, foretages følgende  

 ændring:
 1. § 2 affattes således:
» § 2. Loven gælder ikke for sager inden for  

 strafferetsplejen.
Sager om lovgivning, herunder bevillingslove, er kun  

 omfattet af loven, for så vidt lovforslag er fremsat for Folketinget.
Stk. 2. Bortset fra bestemmelsen i § 6 gælder loven endvidere ikke  

 for sager om ansættelse eller forfremmelse i det offentliges tjeneste.
Det  

 samme gælder for andre sager om enkeltpersoners ansættelsesforhold i det  

 offentliges tjeneste, jf. dog stk. 3 og § 4, stk. 2.
Stk. 3. I sager som nævnt i stk. 2, 2. pkt., gælder loven for  

 oplysninger om den ansattes navn, stilling, uddannelse, arbejdsopgaver,  

 lønmæssige forhold og tjenesterejser.
For så vidt angår ansatte i  

 chefstillinger gælder loven endvidere for oplysninger om disciplinære  

 reaktioner af advarsel eller derover.
Det gælder dog kun for et tidsrum af to  

 år efter, at den endelige afgørelse herom er truffet.
Stk. 4. Justitsministeren kan bestemme, at loven i sager, der er  

 omfattet af stk. 2, 2. pkt., tillige skal gælde for andre oplysninger end  

 dem, der er nævnt i stk. 3.« § 2 Loven træder i kraft dagen efter bekendtgørelsen i Lovtidende.
Bemærkninger til lovforslaget Almindelige bemærkninger 1. Lovforslagets formål og baggrund.
Der har i den senere tid været ført en omfattende debat om adgangen til  

 aktindsigt i offentligt ansattes personalesager.
Baggrunden for debatten har  

 navnlig været den usikkerhed og utryghed, som de gældende regler i  

 offentlighedsloven har medført for de ansatte.
 På den baggrund besluttede Justitsministeriet i foråret 1997 at nedsætte  

 en arbejdsgruppe vedrørende aktindsigt i personalesager.
Arbejdsgruppen, der blev nedsat den 20. maj 1997, havde højesteretsdommer  

 Peer Lorenzen som formand.
Arbejdsgruppen bestod i øvrigt af repræsentanter  

 for Justitsministeriet, Finansministeriet, Kommunernes Landsforening,  

 Københavns og Frederiksberg Kommuner, Amtsrådsforeningen,  

 Centralorganisationernes Fællesudvalg, Kommunale Tjenestemænd og  

 Overenskomstansatte, Funktionærernes og Tjenestemændenes Fællesråd,  

 Akademikernes Centralorganisation, Dansk Journalistforbund, Danske Dagblades  

 Forening og Det Juridiske Fakultet ved Københavns Universitet og Juridisk  

 Institut ved Århus Universitet.
Arbejdsgruppen havde efter sit kommissorium navnlig til opgave at beskrive  

 gældende ret på området og på grundlag heraf at overveje, om der er behov for  

 lovændringer.
I givet fald havde arbejdsgruppen endvidere til opgave at  

 udarbejde udkast til sådanne ændringer.
Arbejdsgruppen afgav den 14. november 1997 - i enighed - betænkning nr.  

 1349/1997 om aktindsigt i personalesager.
I betænkningen giver arbejdsgruppen  

 udtryk for, at der er behov for en indskrænkning i adgangen til aktindsigt i  

 personalesager.
Arbejdsgruppens synspunkter omtales nærmere nedenfor under  

 pkt. 4.
 Justitsministeriet fremsatte samtidig forslag til lov om ændring af lov om  

 offentlighed i forvaltningen (L 76). Lovforslaget svarede til det lovudkast,  

 som er indeholdt i betænkningen, side 74-81.
 Lovforslaget blev 1. behandlet i Folketinget den 27. november 1997, jf.  

 fortryk af Folketingets Forhandlinger for den nævnte dato, side 1594 ff.  

 Justitsministeriet har efterfølgende besvaret en række spørgsmål fra  

 Folketingets Retsudvalg om forslaget.
Det foreliggende lovforslag er en stort set uændret genfremsættelse af  

 lovforslag L 76. Det er dog nu i selve lovteksten præciseret, at retten til  

 egen acces i personalesager ikke berøres.
Herudover er lovforslagets  

 bemærkninger på enkelte punkter justeret, bl.a. med henblik på at indarbejde  

 fortolkningsbidrag, der er indeholdt i de omtalte besvarelser af spørgsmål  

 fra Folketingets Retsudvalg.
 2. Lovforslagets indhold i hovedtræk.
Lovforslaget indebærer, at sager om enkeltpersoners ansættelsesforhold i  

 det offentliges tjeneste (konkrete personalesager) som udgangspunkt bliver  

 undtaget fra offentlighedslovens anvendelsesområde.
Hovedreglen vil således  

 være, at sådanne sager ikke er undergivet aktindsigt, idet retten til egen  

 acces dog vil gælde i samme omfang som i dag, jf. ovenfor pkt. 1.
Samtidig gøres der en række undtagelser til denne hovedregel.
Oplysninger  

 om den ansattes navn, stilling, uddannelse, arbejdsopgaver, lønmæssige  

 forhold og tjenesterejser vil fortsat være undergivet aktindsigt efter lovens  

 almindelige regler.
Det samme gælder - for så vidt angår ansatte i  

 chefstillinger - oplysninger om disciplinære reaktioner af advarsel eller  

 derover.
Dette sidste gælder dog kun for et tidsrum af to år efter, at den  

 endelige afgørelse herom er truffet.
 Ordningen indebærer, at en række oplysninger i personalesager, som i dag  

 er undergivet aktindsigt, ikke vil være omfattet af offentlighedsloven.
Det drejer sig for det første om oplysninger vedrørende de ansattes  

 personlige forhold, som ikke er af så privat karakter, at de kan undtages  

 efter den gældende lov.
Som eksempler kan nævnes oplysninger om  

 ikke-beskyttede adresser, ikke-hemmelige telefonnumre, civilstandsforhold  

 m.v.
For det andet vil oplysninger om de ansattes tjenstlige forhold - uanset  

 om de drejer sig om den egentlige udførelse af arbejdsopgaverne eller om den  

 adfærd/opførsel, der i den forbindelse udvises - som udgangspunkt være  

 undtaget fra aktindsigt.
Der vil alene være adgang til aktindsigt i sådanne  

 oplysninger i det omfang, det følger af den nye bestemmelse i § 2, stk. 3.  

 Det betyder bl.a., at oplysninger om afskedigelse eller andre  

 ledelsesreaktioner m.v., der ikke er begrundet i disciplinære forhold  

 (diskretionære ledelsesreaktioner), ikke er omfattet af loven.
Endelig indebærer lovforslaget bl.a. en afklaring af spørgsmålet om,  

 hvorvidt personalebedømmelser og referater af udviklingssamtaler m.v. er  

 undergivet aktindsigt.
Sådanne dokumenter vil efter lovforslaget ikke være  

 omfattet af offentlighedsloven.
Lovforslaget indebærer alene en ændring af offentlighedsloven og har  

 derfor kun betydning for offentlighedens adgang til aktindsigt i  

 personalesager.
Lovforslaget berører ikke de særlige regler om  

 partsaktindsigt i forvaltningslovens kapitel 4. Indgår der f.eks. i en  

 klagesag i forvaltningen oplysninger om de pågældende medarbejderes  

 personalemæssige forhold med henblik på at supplere det faktiske  

 afgørelsesgrundlag, vil disse oplysninger ligesom i dag være undergivet  

 aktindsigt for sagens parter efter forvaltningsloven.
Lovforslaget indebærer heller ikke nogen ændring i spørgsmålet om,  

 hvorvidt oplysninger i personalesager er fortrolige og dermed omfattet af  

 myndighedernes tavshedspligt efter straffelovens og forvaltningslovens regler  

 herom.
Det betyder bl.a., at myndighederne kan opfylde aftale- eller  

 overenskomstbestemte høringspligter over for faglige organisationer i  

 forbindelse med sager om afskedigelse m.v. i samme omfang som i dag.
 3. Gældende ret.
Den gældende retstilstand vedrørende adgangen til aktindsigt i  

 personalesager er nærmere beskrevet i betænkningens kapitel 2, hvortil der  

 henvises.
Beskrivelsen er sammenfattet således i betænkningen:
 - Sager om ansættelse eller forfremmelse i det offentliges tjeneste er  

 ikke omfattet af offentlighedsloven, jf. lovens § 2, stk. 1, 2. pkt.
 - Andre personalesager, herunder afskedigelses- og disciplinærsager samt  

 »almindelige personalesager«, er omfattet af offentlighedsloven.  

 Dokumenter og oplysninger i sådanne sager kan undtages fra aktindsigt i det  

 omfang, de er omfattet af undtagelsesbestemmelserne i lovens §§ 7-14.
- Retten til aktindsigt tilkommer enhver, jf. lovens § 4, stk. 1. Der er  

 ikke hjemmel til at stille særlige formkrav til en begæring om aktindsigt, og  

 der kan ikke kræves en særlig begrundelse m.v. for begæringen.
Det er dog et  

 krav, at personalesagen kan identificeres, og det må antages, at der i helt  

 særlige tilfælde af »misbrug« eller »chikane« kan  

 meddeles afslag med hjemmel i retsordenens almindelige regler.
- Retten til aktindsigt omfatter samtlige personalesagens dokumenter.
Der  

 er ikke hjemmel til at tilbageholde dokumenter, som i øvrigt er undergivet  

 aktindsigt, med den begrundelse, at de ingen interesse har for den  

 pågældende.
- Interne arbejdsdokumenter i en personalesag kan undtages fra retten til  

 aktindsigt, jf. lovens § 7. Oplysninger i sådanne dokumenter om faktiske  

 omstændigheder af væsentlig betydning for sagsforholdet er dog undergivet  

 aktindsigt, medmindre de kan undtages efter andre regler i  

 offentlighedsloven.
Et internt arbejdsdokument, der afgives til  

 udenforstående, mister som hovedregel sin interne karakter og er derfor  

 undergivet aktindsigt, medmindre det kan undtages efter andre regler i  

 offentlighedsloven.
 - Oplysninger i en personalesag om enkeltpersoners private, herunder  

 økonomiske, forhold (f.eks. oplysninger om fysiske eller psykiske sygdomme,  

 familiære problemer, afhængighed af spiritus eller euforiserende stoffer,  

 strafbare forhold, privatøkonomiske forhold, cpr-nummer, eksamenskarakterer,  

 beskyttede adresser og hemmelige telefonnumre m.v.) er ikke undergivet  

 aktindsigt, jf. lovens § 12, stk. 1, nr. 1.
- Oplysninger om offentligt ansattes rent tjenstlige forhold kan normalt  

 ikke undtages fra retten til aktindsigt.
Således er f.eks. oplysninger om, i  

 hvilke kontorer den ansatte har arbejdet, eller hvilke opgaver den ansatte  

 har udført, normalt omfattet af retten til aktindsigt.
- Oplysninger om tjenesteforseelser er også undergivet aktindsigt.
Dette  

 gælder dog ikke, hvis der herved afsløres oplysninger om den pågældendes  

 privatliv eller om et strafbart forhold.
Det er endvidere antaget, at  

 oplysninger, der hidrører fra en disciplinærundersøgelse, som foregår for  

 lukkede døre, jf. offentliggørelsesforbuddet i tjenestemandslovens § 21, stk.  

 8, er undtaget fra retten til aktindsigt efter § 13, stk. 1, nr. 3.
 - Andre oplysninger i en personalesag kan efter en konkret vurdering  

 undtages fra retten til aktindsigt, hvis det er nødvendigt til beskyttelse af  

 væsentlige hensyn til f.eks. forebyggelse af lovovertrædelser, jf. lovens §  

 13, stk. 1, nr. 3. F.eks. kan navnet på den medarbejder, der har behandlet en  

 sag, eventuelt undtages fra aktindsigt, hvis der består en konkret formodning  

 for, at den pågældende i givet fald vil blive udsat for repressalier eller  

 lignende.
 - Det er antaget, at hensynet til myndighedernes personalepolitik  

 indebærer, at f.eks. personalebedømmelser og referater af udviklingssamtaler  

 m.v. i almindelighed kan undtages fra retten til aktindsigt, jf. lovens § 13,  

 stk. 1, nr. 6. På samme måde kan bl.a. hensynet til at undgå alvorlig uro i  

 forvaltningen efter omstændighederne begrunde afslag på aktindsigt.
- Den ansatte er som udgangspunkt ikke part i en sag om aktindsigt i  

 vedkommendes personalesag og er derfor ikke omfattet af forvaltningslovens  

 bestemmelser om partsrettigheder, herunder retten til partshøring,  

 begrundelse m.v.
Der kan dog på andet retsgrundlag være pligt til at inddrage  

 den ansatte i sagsbehandlingen, og det følger under alle omstændigheder af  

 god forvaltningsskik, at den pågældende får lejlighed til at fremkomme med  

 eventuelle synspunkter og bemærkninger, inden der træffes afgørelse om  

 aktindsigt.
- Er den ansatte utilfreds med den afgørelse om aktindsigt, myndigheden  

 træffer, vil der kunne rettes henvendelse til en overordnet  

 forvaltningsmyndighed, der har tilsynsbeføjelser over for den pågældende  

 myndighed.
Der vil endvidere være mulighed for at indbringe spørgsmålet for  

 Folketingets Ombudsmand.
 4. Arbejdsgruppens overvejelser.
 4.1. Behovet for en lovændring.
Udgangspunktet for arbejdsgruppens overvejelser om, hvorvidt der er behov  

 for en ændring af offentlighedsloven, har været, at princippet om  

 offentlighed i forvaltningen grundlæggende er et godt og rigtigt princip.
Det  

 er bl.a. en væsentlig forudsætning for, at der kan føres demokratisk kontrol  

 med forvaltningen, således at forhold af offentlig interesse kan blive  

 afdækket og debatteret.
 Efter arbejdsgruppens opfattelse bør der derfor kun gøres undtagelser fra  

 offentlighedsordningen, såfremt væsentlige offentlige eller private  

 interesser gør sig gældende.
Arbejdsgruppen peger på, at der ikke i offentlighedsloven er hjemmel til  

 at afslå en begæring om aktindsigt med den begrundelse, at sagens dokumenter  

 og oplysninger ingen interesse har for den pågældende.
Det indebærer ofte, at  

 der efter begæring skal udleveres dokumenter og oplysninger, som må siges at  

 være uden eller af meget begrænset interesse for offentligheden.
Som  

 eksempler fra personalesager nævnes oplysninger om ikke-beskyttet  

 privatadresse, ikke-hemmeligt telefonnummer, visse oplysninger om civilstand,  

 ferieoversigter m.v.
 Erfaringerne viser efter arbejdsgruppens opfattelse, at denne ordning  

 giver anledning til helt særlige problemer på personalesagsområdet.
Arbejdsgruppen lægger herved navnlig vægt på den utryghed og usikkerhed,  

 der kan følge af, at der, f.eks. som reaktion på en tjenstlig handling, som  

 led i almindelig nysgerrighed eller som led i et rent privat mellemværende  

 mellem ansøgeren og den ansatte, begæres aktindsigt i oplysninger, som den  

 ansatte kan betragte som følsomme, og som efter den ansattes opfattelse -  

 ofte med rette - må anses for helt irrelevante i forhold til en saglig  

 bedømmelse af den pågældendes udførelse af sin tjeneste.
Særligt for så vidt  

 angår begæringer om aktindsigt, der fremsættes som reaktion på tjenstlige  

 handlinger, peger arbejdsgruppen på, at det i mange tilfælde må anses for  

 mest rimeligt og naturligt at henvise den pågældende til at »gå efter  

 bolden« ved at klage til en eventuel overordnet myndighed m.v. over den  

 trufne afgørelse eller den udviste adfærd i stedet for at »gå efter  

 manden« ved at begære aktindsigt i den ansattes personalesag.
 Efter arbejdsgruppens opfattelse er den nævnte utryghed og usikkerhed -  

 sammenholdt med, at en række af de pågældende oplysninger som nævnt må anses  

 for at være uden eller af meget begrænset interesse for offentligheden -  

 uacceptabel.
Hertil kommer efter arbejdsgruppens opfattelse nogle mere håndgribelige  

 forhold.
De ansatte bør således af hensyn til forvaltningens effektivitet  

 m.v. så vidt muligt kunne arbejde under rammer, der er præget af tryghed, og  

 ikke udsættes for urimelige psykiske belastninger, f.eks. i form af uvished  

 om, hvad udleverede personaleoplysninger kan eller vil blive anvendt til.  

 Arbejdsgruppen peger også på vigtigheden af, at de ansatte - ikke mindst det  

 såkaldte frontliniepersonale - ikke kan blive udsat for pression i form af  

 trusler om aktindsigt, og på risikoen for, at det med den nævnte utryghed og  

 usikkerhed kan blive vanskeligt at tiltrække kvalificerede ansøgere og at  

 fastholde allerede ansatte i deres stillinger.
På baggrund af de anførte synspunkter giver arbejdsgruppen i betænkningen  

 udtryk for, at der er behov for en begrænsning i retten til aktindsigt i  

 personalesager.
Under hensyn til de nævnte helt særlige forhold på  

 personalesagsområdet vil en sådan begrænsning efter arbejdsgruppens  

 opfattelse kunne ske, uden at der herved brydes med væsentlige principper bag  

 offentlighedsordningen.
Arbejdsgruppen finder endelig, at der er behov for at fastslå, at visse  

 dokumenter i personalesager, som allerede i dag antages at kunne  

 tilbageholdes med hjemmel i offentlighedslovens § 13, stk. 1, nr. 6, er  

 undtaget fra aktindsigt.
Det drejer sig om personalebedømmelser og referater  

 af udviklingssamtaler m.v.
 Der henvises nærmere til betænkningen, side 61-65.
 4.2. Valget af lovmodel.
 4.2.1. Arbejdsgruppen har i betænkningen skitseret nogle forskellige  

 modeller til gennemførelse af den nævnte begrænsning i retten til aktindsigt  

 i personalesager.
Nogle af disse modeller har arbejdsgruppen fundet at kunne afvise.
Det  

 gælder f.eks. en fuldstændig afskæring af adgangen til aktindsigt i  

 personalesager.
Det gælder også en ordning, hvorefter retten til aktindsigt i  

 personalesager er betinget af, at der kan påvises en retlig interesse i  

 sagen.
Der henvises til betænkningen, side 65-66.
 For arbejdsgruppen har valget navnlig stået mellem to andre lovmodeller.
 Den ene model (»§ 13-modellen«) går ud på at udvide  

 undtagelsesbestemmelsen i offentlighedslovens § 13, således at retten til  

 aktindsigt efter en konkret vurdering kan begrænses af hensyn til det  

 offentliges personalepolitiske interesser og en rimelig beskyttelse af  

 offentligt ansattes personlige forhold m.v.
Den anden model (»§ 2-modellen«) går ud på, at det i  

 offentlighedslovens § 2 om lovens anvendelsesområde bestemmes, at  

 personalesager som udgangspunkt ikke er omfattet af loven, men at der gælder  

 en række undtagelser hertil.
Denne model vil indebære, at det af  

 offentlighedsloven udtrykkeligt fremgår, hvilke oplysninger i personalesager  

 der er omfattet af loven (en »positivliste«).
 Efter arbejdsgruppens opfattelse har begge lovmodeller fordele og ulemper,  

 jf. betænkningen, side 67-68.
Ved valget mellem de to modeller har arbejdsgruppen navnlig lagt vægt på,  

 at § 2-modellen bringer størst mulig klarhed over retstilstanden.
Det vil med  

 denne model klart fremgå af offentlighedsloven, hvilke oplysninger i  

 personalesager der er omfattet af loven, og hvad offentligt ansatte dermed  

 kan »risikere« i henseende til aktindsigt.
I forlængelse heraf vil  

 det også være klart for offentligheden, hvilke oplysninger det i sådanne  

 sager principielt er muligt at blive gjort bekendt med.
Der kan med en § 2-model være en risiko for, at retten til aktindsigt  

 bliver beskåret i for vidt omfang.
Arbejdsgruppen påpeger, at denne risiko -  

 som man har været meget opmærksom på - kan afhjælpes ved en bemyndigelse til  

 justitsministeren til at bestemme, at offentlighedsloven også skal gælde for  

 andre oplysninger end dem, der er omfattet af den nye bestemmelse.
Herved  

 sikres, at den omstændighed, at arbejdsgruppen ikke måtte have taget højde  

 for enhver oplysning i en personalesag, som bør være undergivet aktindsigt,  

 ikke indebærer en uberettiget og utilsigtet indskrænkning i  

 offentlighedsprincippet.
 Efter arbejdsgruppens opfattelse er der på denne baggrund mest, der taler  

 for § 2-modellen, således at det i offentlighedslovens § 2 bestemmes,  

at loven som udgangspunkt ikke gælder for personalesager, at  

 visse oplysninger i sådanne sager alligevel er undergivet aktindsigt efter  

 lovens almindelige regler, og at  justitsministeren kan bestemme, at  

 også andre oplysninger i personalesager skal være omfattet af loven.
 4.2.2. Ved vurderingen af, hvilke oplysninger i personalesager der  

 herefter bør være omfattet af loven, har arbejdsgruppens principielle  

 udgangspunkt været, at der skal være tale om oplysninger, som på den ene side  

 kan siges at være af reel interesse for offentligheden, og som på den anden  

 side kan offentliggøres uden væsentlige skadevirkninger for de ansatte eller  

 for den pågældende ansættelsesmyndighed.
Dette udgangspunkt har ført arbejdsgruppen til, at offentlighedsloven bør  

 omfatte oplysninger om den ansattes navn, stilling, uddannelse,  

 arbejdsopgaver, lønmæssige forhold og tjenesterejser.
Arbejdsgruppen har ment  

 at kunne lægge til grund, at denne opregning i det væsentlige dækker de  

 oplysninger, som offentligheden, herunder medierne, kan have en reel  

 interesse i.
Viser der sig senere at være et behov for, at også andre  

 oplysninger er omfattet af loven, vil justitsministeren kunne anvende den  

 nævnte bemyndigelsesbestemmelse.
 Arbejdsgruppen har særligt overvejet, i hvilket omfang oplysninger, der  

 vedrører den ansattes overholdelse af sine tjenstlige pligter, herunder  

 navnlig oplysninger om disciplinærforseelser m.v., bør være undergivet  

 aktindsigt.
På den ene side peger arbejdsgruppen på, at oplysninger om  

 disciplinærforseelser m.v. kan siges at berøre kernen i de kontrolhensyn, som  

 offentlighedsloven varetager.
Efter arbejdsgruppens opfattelse ville en regel  

 om, at adgangen til aktindsigt ikke omfatter oplysninger om  

 tjenesteforseelser, således være i strid med et af hovedformålene bag  

 offentlighedsordningen.
På den anden side er det arbejdsgruppens opfattelse, at der foreligger  

 væsentlige modstående hensyn, navnlig til den enkelte ansatte.
Arbejdsgruppen  

 har herved bl.a. lagt vægt på, at oplysninger om eventuelle  

 disciplinærforseelser fra den ansattes synspunkt under alle omstændigheder må  

 anses for overordentlig følsomme.
Det er endvidere arbejdsgruppens opfattelse, at det synspunkt, hvorefter  

 det er afgørende for offentlighedens kontrol med forvaltningen, at  

 oplysninger om disciplinærforseelser m.v. er undergivet aktindsigt,  

 formentlig kan trænge til en vis nuancering.
Arbejdsgruppen peger i den  

 forbindelse på, at det må gøre en vis forskel, hvilken ansat det drejer sig  

 om.
Der er f.eks. typisk ikke det samme behov for aktindsigt i  

 disciplinærsager m.v. vedrørende underordnede medarbejdere uden  

 ledelsesbeføjelser, som der er, når det drejer sig om f.eks. topchefer,  

 herunder bl.a. departementschefer og kommunaldirektører.
Arbejdsgruppen peger  

 også på, at det må spille en rolle, hvor grov den pågældende  

 tjenesteforseelse er, ligesom det må tillægges betydning, hvor lang tid der  

 er gået siden sagens afslutning.
 Der henvises nærmere til betænkningen, side 69-71.
Efter en samlet afvejning af de anførte hensyn når arbejdsgruppen i  

 betænkningen frem til, at der er behov for en vis begrænsning i adgangen til  

 aktindsigt i oplysninger om disciplinære reaktioner m.v.
Efter  

 arbejdsgruppens opfattelse bør begrænsningen bygge på de anførte kriterier:  

 hvilken ansat der er tale om, hvilken disciplinær reaktion det pågældende  

 forhold har medført, og hvor lang tid der er gået siden sagens endelige  

 afslutning, jf. betænkningen, side 71.
 4.3. Nogle særlige spørgsmål.
Arbejdsgruppen har endelig overvejet nogle særlige spørgsmål.
Det drejer  

 sig om inddragelse af den ansatte i behandlingen af en begæring om aktindsigt  

 i vedkommendes personalesag, om princippet om meroffentlighed og om de  

 såkaldte »massebegæringer«, dvs. begæringer om aktindsigt i et  

 stort antal ansattes personalesager.
 Arbejdsgruppen finder ikke, at der er tilstrækkeligt behov for en  

 (yderligere) udtrykkelig lovregulering af de nævnte spørgsmål.
For så vidt angår spørgsmålene om inddragelse af den ansatte og om  

 massebegæringer peger arbejdsgruppen i den forbindelse på, at en lovmæssig  

 regulering i givet fald bør ske i forbindelse med en eventuel senere generel  

 revision af offentlighedsloven.
Arbejdsgruppen forudsætter i den forbindelse,  

 at der fortsat vil kunne gives afslag på de nævnte massebegæringer i det  

 omfang, det er beskrevet i Justitsministeriets vejledning om aktindsigt i  

 personalesager (1997).
For så vidt angår princippet om meroffentlighed understreger  

 arbejdsgruppen i betænkningen, at man ikke tilsigter ændringer.
Der vil  

 således - i det omfang, reglerne om tavshedspligt tillader det - ikke være  

 noget til hinder for at give aktindsigt i dokumenter og oplysninger i  

 personalesager, som efter lovforslaget er undtaget fra aktindsigt.
Særligt  

 har det ikke været arbejdsgruppens hensigt at lægge hindringer i vejen for  

 mediernes muligheder for at belyse spørgsmål af almen interesse.
 Der henvises nærmere til betænkningen, side 71-73.
 5. Justitsministeriets overvejelser.
 Justitsministeriet kan i det hele tiltræde de synspunkter, som  

 arbejdsgruppen giver udtryk for i betænkningen.
Justitsministeriet finder således, at der kun bør gøres undtagelse fra  

 offentlighedsordningen, såfremt væsentlige offentlige eller private  

 interesser gør sig gældende.
Det er Justitsministeriets opfattelse, at  

 sådanne interesser gør sig gældende i den foreliggende situation.  

 Justitsministeriet har lagt vægt på den uholdbare tilstand af usikkerhed og  

 utryghed, som den gældende lovgivning har medført, og på de følgevirkninger  

 heraf, som der peges på i betænkningen.
De hensyn, der gør sig gældende på personalesagsområdet, har efter  

 Justitsministeriets opfattelse en helt særlig karakter.
Det er derfor  

 Justitsministeriets opfattelse, at en indskrænkning af retten til aktindsigt  

 i sådanne sager kan gennemføres, uden at der brydes med væsentlige principper  

 bag offentlighedsordningen.
Der er tale om en justering af  

 offentlighedsordningen på et meget begrænset område, og lovforslaget berører  

 ikke i øvrigt offentlighedens adgang til aktindsigt i forvaltningens  

 dokumenter.
Justitsministeriet finder også, at det er nødvendigt udtrykkeligt at  

 fastslå, at personalebedømmelser og referater af udviklingssamtaler m.v. er  

 undtaget fra aktindsigt.
Der er her tale om en præcisering af, hvad der  

 allerede antages at følge af offentlighedslovens undtagelsesbestemmelser, og  

 ikke om en begrænsning i den adgang til aktindsigt, som gælder i dag.
Justitsministeriet har overvejet spørgsmålet om, hvilken lovmodel der bør  

 anvendes til gennemførelse af den nævnte begrænsning.
Justitsministeriet  

 finder det afgørende, at der vælges en model, som imødekommer behovet for  

 klarhed i retstilstanden, og som derfor også vil lette myndighedernes  

 behandling af sagerne i forhold til de - til dels skønsprægede - regler, der  

 gælder i dag.
Det er på den baggrund Justitsministeriets opfattelse, at den  

 nævnte § 2-model må anses for velegnet.
 Justitsministeriet har nøje overvejet spørgsmålet om aktindsigt i  

 disciplinærsager m.v., hvor særlige hensyn kan siges at gøre sig gældende.  

 Justitsministeriet finder efter en samlet vurdering, at den regulering, som  

 arbejdsgruppens lovudkast indebærer, er udtryk for en rimelig afbalancering  

 af de modstående hensyn.
Justitsministeriet finder ikke på det foreliggende grundlag, at der er  

 tilstrækkeligt behov for en (yderligere) udtrykkelig lovregulering af de  

 nævnte særlige spørgsmål vedrørende inddragelse af den ansatte,  

 meroffentlighed og behandlingen af de såkaldte massebegæringer.
Det  

 forudsættes i den forbindelse, at der også fremover vil kunne gives afslag på  

 massebegæringer efter de principper, der er anført i Justitsministeriets  

 vejledning om aktindsigt i personalesager (1997).
 6. Økonomiske og administrative konsekvenser m.v.
 En gennemførelse af lovforslaget vil indebære en vis ressourcebesparende  

 forenkling af behandlingen af begæringer om aktindsigt i personalesager.  

 Herudover har lovforslaget ikke økonomiske eller administrative konsekvenser  

 af betydning.
 Lovforslaget har ingen erhvervsøkonomiske konsekvenser og rejser ikke  

 EU-retlige spørgsmål.
 7. Hørte myndigheder m.v.
 Lovforslag L 76 blev samtidig med fremsættelsen den 14. november 1997  

 sendt til høring hos præsidenterne for Østre og Vestre Landsret, Sø- og  

 Handelsretten, retterne i København, Århus, Odense, Aalborg og Roskilde, Den  

 Danske Dommerforening, Dommerfuldmægtigforeningen, Rigspolitichefen,  

 Politidirektøren i København, Rigsadvokaten, Foreningen af Politimestre i  

 Danmark, Politifuldmægtigforeningen, Dansk Politiforbund, Dansk  

 Kriminalpolitiforening, Dansk Fængselsforbund, Advokatrådet, Det Danske  

 Center for Menneskerettigheder, Kommunernes Landsforening, Københavns og  

 Frederiksberg Kommuner, Amtsrådsforeningen, Centralorganisationernes  

 Fællesudvalg, Kommunale Tjenestemænd og Overenskomstansatte, Funktionærernes  

 og Tjenestemændenes Fællesråd, Akademikernes Centralorganisation, Dansk  

 Journalistforbund, Danmarks Journalisthøjskole, Danske Dagblades Forening,  

 Danmarks Radio, TV 2, Det Juridiske Fakultet ved Københavns Universitet,  

 Juridisk Institut ved Århus Universitet og Institut for Sociale Forhold og  

 Organisation ved Aalborg Universitet.
Bemærkninger til lovforslagets enkelte bestemmelser Til § 1 Til stk. 1.
 Bestemmelsen svarer til den gældende bestemmelses stk. 1, 1. pkt., og stk.  

 2.
 Til stk. 2.
 Bestemmelsens 1. pkt. svarer til den gældende bestemmelses stk. 1, 2. pkt.  

 Der tilsigtes ingen ændringer i bestemmelsens anvendelsesområde.
 Efter bestemmelsens 2. pkt. vil loven, bortset fra § 6 om notatpligt, som  

 udgangspunkt heller ikke gælde for andre sager om enkeltpersoners  

 ansættelsesforhold i det offentliges tjeneste (konkrete personalesager).
 Bestemmelsens typiske anvendelsesområde vil være »almindelige  

 personalesager«, dvs. sager, der normalt oprettes ved en medarbejders  

 tiltræden, og hvor der løbende lægges oplysninger om medarbejderen vedrørende  

 f.eks. grundløn, merarbejdsvederlag og andre tillæg, ferieoversigter,  

 sygelister, erklæringer om tavshedspligt, personalebedømmelser, referater af  

 udviklingssamtaler, oplysninger om intern rokering, oplysninger om  

 tjenesterejser m.v.
Også sager vedrørende særlige forhold, f.eks. suspension, afskedigelse  

 eller disciplinærforfølgning af den ansatte, er omfattet af bestemmelsen.
Det  

 er uden betydning, om sagen behandles i særlige former.
Bestemmelsen omfatter  

 f.eks. også sager efter retsplejelovens kapitel 93 b og d om undersøgelse af  

 klager over politipersonalets adfærd i tjenesten (adfærdsklager). Det er i  

 den forbindelse uden betydning, om begæringen om aktindsigt fremsættes over  

 for ansættelsesmyndigheden, eller om der i stedet begæres aktindsigt i den  

 sag, der er oprettet hos statsadvokaten eller politiklagenævnet.
Udtrykket  

 »ansættelsesforhold« i den foreslåede bestemmelse skal således  

 forstås i vid forstand.
Det er i lighed med, hvad der gælder for ansættelses- og  

 forfremmelsessager, endvidere uden betydning, hvilke dokumenter og  

 oplysninger sagerne indeholder.
Samtlige dokumenter og oplysninger i sagerne  

 vil således være omfattet af bestemmelsen og derfor som udgangspunkt undtaget  

 fra aktindsigt.
Uden for bestemmelsens anvendelsesområde falder sager vedrørende  

 personalemæssige spørgsmål, der ikke angår enkeltpersoner (generelle  

 personalesager). Der kan f.eks. være tale om sager vedrørende generel  

 lønforhandling med personaleorganisationer eller sager vedrørende generelle  

 udvekslingsordninger m.v. med andre myndigheder.
Sådanne sager vil i det hele  

 være undergivet aktindsigt efter de almindelige regler i lovens §§ 4-14.
Det kan forekomme, at dokumenter fra konkrete personalesager indgår i  

 (tilakteres) generelle personalesager.
Der kan f.eks. være tale om, at et  

 dokument fra en konkret personalesag anvendes som baggrunds- eller  

 dokumentationsmateriale i en sag om generelle personalemæssige spørgsmål.
Den  

 foreslåede bestemmelse vil ikke kunne anvendes på en begæring om aktindsigt i  

 sidstnævnte sag, jf. ovenfor.
I sådanne tilfælde vil der imidlertid normalt -  

 på grundlag af de hensyn, der ligger bag bestemmelsen - kunne gives afslag på  

 aktindsigt i de nævnte dokumenter fra den konkrete sag efter § 13, stk. 1,  

 nr. 6.
Det kan endvidere forekomme, at generelle personalesager indeholder  

 oplysninger om enkelte ansattes forhold, der ikke hidrører fra konkrete  

 personalesager som nævnt i stk. 2, 2. pkt.
Der kan f.eks. være tale om en  

 konsulentrapport, der angår en myndigheds personaleforhold som helhed, men  

 som samtidig indeholder bedømmelser og vurderinger m.v. af enkelte ansattes  

 tjenstlige forhold.
Også i sådanne sager vil der på baggrund af de hensyn,  

 der ligger bag den foreslåede bestemmelse, normalt kunne gives afslag på  

 aktindsigt i de nævnte oplysninger efter § 13, stk. 1, nr. 6.
 Det anførte vedrørende § 13, stk. 1, nr. 6, gælder ikke for oplysninger,  

 der er omfattet af stk. 3, og som ikke i konkrete personalesager ville kunne  

 undtages fra aktindsigt, jf. nedenfor.
 Til hovedreglen om, at konkrete personalesager ikke er omfattet af  

 offentlighedslovens regler om aktindsigt, gøres der ved henvisningerne til  

 stk. 3 og § 4, stk. 2, to undtagelser.
Om den første undtagelse henvises til bemærkningerne nedenfor til stk. 3.  

 Den anden undtagelse indebærer, at bestemmelsen i lovens § 4, stk. 2, om egen  

 acces vil gælde i konkrete personalesager på samme måde som i dag.
Den  

 ansatte vil således i samme omfang som hidtil have ret til aktindsigt i sin  

 egen personalesag.
Er der tale om en afgørelsessag, som den ansatte er part  

 i, f.eks. en disciplinærsag, har reglerne om egen acces ikke selvstændig  

 betydning, idet spørgsmålet om aktindsigt i disse tilfælde afgøres efter  

 reglerne om partsaktindsigt i forvaltningslovens kapitel 4. Disse regler  

 berøres ikke af lovforslaget, jf. ovenfor pkt. 2.
 Til stk. 3.
 1. Bestemmelsen indebærer, at visse oplysninger i konkrete  

 personalesager som nævnt i stk. 2, 2. pkt., alligevel er omfattet af  

 offentlighedsloven.
Det betyder, at spørgsmålet om aktindsigt for disse oplysningers  

 vedkommende skal afgøres efter lovens almindelige regler.
Oplysningerne vil  

 derfor efter omstændighederne kunne undtages i medfør af lovens øvrige  

 bestemmelser.
Det gælder f.eks., hvis der er en konkret formodning for, at  

 medarbejderen i givet fald vil blive udsat for repressalier, forulempelser  

 eller lignende, jf. § 13, stk. 1, nr. 3.
Dokumenter i konkrete personalesager, der indeholder de nævnte  

 oplysninger, vil ofte også indeholde oplysninger, der ikke er omfattet af  

 bestemmelsen, og som derfor ikke er undergivet aktindsigt.
I sådanne tilfælde  

 må der foretages ekstrahering.
Ekstraheringen kan foregå ved, at de  

 oplysninger, der ikke kan undtages fra aktindsigt, skrives over på et andet  

 dokument, der herefter udleveres, eller ved, at de oplysninger, der kan  

 undtages fra aktindsigt, dækkes over, således at oplysningerne ikke fremgår  

 af det udleverede dokument.
Der vil efter princippet om meroffentlighed, jf. lovens § 4, stk. 1, 2.  

 pkt., kunne gives aktindsigt også i oplysninger, der ikke er omfattet af stk.  

 3, medmindre tavshedspligten er til hinder for det.
Der må i den forbindelse  

 foretages en afvejning af på den ene side hensynet til de  

 beskyttelsesinteresser, der ligger bag den foreslåede bestemmelse, og på den  

 anden side hensynet til de interesser, der ligger bag begæringen om  

 aktindsigt.
Det forudsættes i den forbindelse, at der ved behandlingen af  

 begæringer om aktindsigt fra journalister til brug for f.eks.  

 research-projekter vedrørende den offentlige sektor tages særlige hensyn til  

 mediernes mulighed for at kunne belyse spørgsmål, som har almen interesse.
 Bliver der spørgsmål om at give aktindsigt efter princippet om  

 meroffentlighed, forudsættes det, at der forinden gives den ansatte lejlighed  

 til at fremkomme med eventuelle bemærkninger, således at disse kan indgå i  

 den nævnte afvejning.
 Om spørgsmålet om inddragelse af den ansatte i øvrigt henvises til  

 betænkningens kapitel 5, pkt. 4.1. Som det her er anført, forudsættes det, at  

 den pågældende medarbejder under alle omstændigheder orienteres m.v. i  

 overensstemmelse med principperne om god forvaltningsskik.
2. Omfattet af loven er efter bestemmelsen for det første en række  

 mere »standardmæssige« oplysninger.
Det drejer sig om oplysninger  

 om den ansattes navn, stilling, uddannelse, arbejdsopgaver, lønmæssige  

 forhold og tjenesterejser.
Det anførte gælder kun for oplysninger om tidligere og nuværende  

 arbejdsopgaver m.v.
Derimod vil eventuelle oplysninger om, f.eks. hvilke  

 arbejdsopgaver den pågældende skal varetage fremover, og hvilke  

 efteruddannelseskurser m.v. den pågældende på et senere tidspunkt skal  

 gennemgå, ikke være omfattet af loven.
 Med oplysninger om stilling og arbejdsopgaver sigtes der navnlig til  

 stilling og arbejdsopgaver i den myndighed, begæringen om aktindsigt  

 fremsættes over for, herunder også tidligere stillinger og arbejdsopgaver i  

 myndigheden.
Som nævnt ovenfor omfatter loven ikke sager om ansættelse eller  

 forfremmelse i det offentliges tjeneste, herunder oplysninger i sådanne sager  

 om stillinger og arbejdsopgaver hos tidligere offentlige eller private  

 arbejdsgivere, der f.eks. kan belyse den ansattes karriereforløb.
I det  

 omfang, der imidlertid i den almindelige personalesag måtte ligge oplysninger  

 herom, er også disse omfattet af loven.
Det samme gælder oplysninger om  

 offentlig bibeskæftigelse, f.eks. medlemskab af nævn, råd og kommissioner  

 m.v.
Adgangen til aktindsigt i oplysninger om den ansattes uddannelse omfatter  

 navnlig uddannelse før ansættelsen.
Der er endvidere bl.a. adgang til  

 aktindsigt i oplysninger om eventuel gennemført efteruddannelse, herunder  

 deltagelse i kurser m.v.
Oplysninger om eksamenskarakterer m.v. (der i øvrigt  

 ville kunne undtages efter § 12, stk. 1, nr. 1) er ikke omfattet.
Endvidere er oplysninger om lønmæssige forhold omfattet af loven.
Det  

 gælder ikke kun oplysninger om grundløn m.v., men også oplysninger om f.eks.  

 merarbejdsvederlag, kvalifikations- og funktionsløn, særlige tillæg,  

 fratrædelsesgodtgørelse og pension m.v.
I forlængelse heraf er også  

 oplysninger om tjenesterejser, herunder bl.a. rejseregnskaber, undergivet  

 aktindsigt efter lovens almindelige regler.
Oplysninger om de nærmere  

 omstændigheder i forbindelse med f.eks. tildeling af tillæg eller indgåelse  

 af aftaler om fratrædelsesgodtgørelse er derimod ikke omfattet af  

 bestemmelsen.
 3. For det andet er oplysninger om disciplinære reaktioner i et  

 vist omfang omfattet af loven.
Det gælder imidlertid kun for ansatte i chefstillinger, og det er en  

 forudsætning, at det forhold, der har medført den disciplinære reaktion, er  

 begået i en sådan stilling.
Oplysninger om disciplinærforseelser m.v. begået  

 før ansættelsen i en chefstilling er således ikke omfattet.
For så vidt angår ansatte i den almindelige statslige og kommunale  

 forvaltning vil der være tale om kontorchefer og derover.
Der kan f.eks. være  

 tale om vicedirektører, vicekommunaldirektører, kommitterede,  

 afdelingschefer, direktører, kommunaldirektører og departementschefer.  

 Derimod vil f.eks. fuldmægtige og kontorpersonale ikke være omfattet.
Det er ikke i øvrigt muligt at gøre udtømmende op med indholdet af det  

 nævnte udtryk.
I andre tilfælde end de anførte må der lægges vægt på, om der  

 er tale om ansatte i stillinger, som i henseende til bl.a.  

 ledelsesbeføjelser, lønforhold og stilling i det administrative hierarki m.v.  

 kan sidestilles med de nævnte eksempler.
For så vidt angår spørgsmålet om  

 lønforhold bemærkes, at der, som forholdene er i dag, normalt vil være tale  

 om ansatte i lønramme 36 eller derover eller på tilsvarende niveau.
Efter forslaget omfatter loven for de nævnte personers vedkommende ikke  

 oplysninger om enhver disciplinær reaktion.
Der skal være tale om en  

 disciplinær reaktion af advarsel eller derover.
Der kan for tjenestemænds  

 vedkommende f.eks. være tale om irettesættelse, bøde, degradation eller  

 afsked, jf. tjenestemandslovens § 24 og de tilsvarende regler i kommunale og  

 amtskommunale tjenestemandsregulativer.
For andre ansatte kan der f.eks. være  

 tale om ændring af arbejdsopgaver, afskedigelse eller bortvisning af  

 disciplinære grunde.
Oplysninger om reaktioner under det anførte niveau er ikke omfattet af  

 loven, uanset hvilken ansat det drejer sig om.
Der kan f.eks. være tale om  

 »tjenstlige tilkendegivelser«, herunder henstillinger og  

 påmindelser m.v. i anledning af forhold, som myndigheden anser for  

 kritisable, men hvor der ikke er fundet tilstrækkeligt grundlag for at  

 iværksætte en formel disciplinærforfølgning.
Det er kun oplysninger om selve den disciplinære reaktion - dvs.  

 ansættelsesmyndighedens skrivelse med den endelige afgørelse i sagen - der er  

 omfattet af loven.
Andre dokumenter og oplysninger i sagen (der typisk  

 alligevel ville kunne undtages efter § 13, stk. 1, nr. 3) er ikke omfattet.  

 Det gælder f.eks. udskrifter af protokollen fra tjenstlige forhør og  

 forhørslederens beretning.
Afgørelser om, at der ikke er grundlag for  

 at iværksætte en disciplinær reaktion, er heller ikke omfattet.
Navnlig i  

 tilfælde, hvor det er almindeligt kendt, at der har verseret en  

 disciplinærsag, vil den ansatte imidlertid ofte selv have en interesse i at  

 offentliggøre en sådan afgørelse.
Indgår der i afgørelsen oplysninger om tidligere disciplinære reaktioner,  

 er disse kun omfattet af loven, såfremt betingelserne i bestemmelsen for  

 deres vedkommende er opfyldt.
F.eks. vil en oplysning i afgørelsen om en  

 tjenesteforseelse, der er begået før den pågældendes ansættelse i en  

 chefstilling, ikke være omfattet af loven.
I de formentlig sjældne tilfælde, hvor der ikke træffes en formel  

 afgørelse om en disciplinær reaktion, men hvor det af myndighedens  

 afsluttende skrivelse i sagen fremgår, at der ville være grundlag for en  

 reaktion af den nævnte karakter, er denne skrivelse omfattet af loven.
Der  

 kan f.eks. være tale om en tilkendegivelse om, at der - som følge af, at den  

 ansatte allerede frivilligt har påtaget sig andre arbejdsopgaver - ikke  

 foretages yderligere i sagen, men at der ville have været grundlag for en  

 overførelse til andet arbejde som disciplinær reaktion.
Oplysninger i afgørelsen m.v., som ikke særligt angår den disciplinære  

 reaktion, skal bedømmes i overensstemmelse med de almindelige regler i den  

 foreslåede bestemmelses stk. 2, 2. pkt., og stk. 3, 1. pkt.
Det indebærer  

 f.eks., at en eventuelt angivet privatadresse i afgørelsen ikke er omfattet  

 af loven.
Er der indgivet, eller må der forventes at blive indgivet, klage over den  

 trufne afgørelse til en højere administrativ myndighed, er afgørelsen først  

 omfattet af loven, når der også er truffet afgørelse i klagesagen.
Det er  

 derimod uden betydning, om den administrative afgørelse er indbragt for  

 f.eks. de kommunale tilsynsmyndigheder, domstolene eller Folketingets  

 Ombudsmand.
Efter at den endelige afgørelse m.v. er truffet, er afgørelsen omfattet af  

 loven i et tidsrum af to år.
Efter dette tidspunkt er afgørelsen ikke længere  

 omfattet af loven.
I tilfælde, hvor afgørelsen tidligere har været  

 offentliggjort, vil det dog efter omstændighederne være naturligt i kraft af  

 meroffentlighedsprincippet at imødekomme begæringer om aktindsigt, der  

 fremsættes efter udløbet af det nævnte tidsrum.
Der henvises i den  

 forbindelse til bemærkningerne om meroffentlighed ovenfor under pkt. 1.
 Den nævnte to års grænse har ingen betydning for det ansættelsesretlige  

 spørgsmål om, i hvilket omfang f.eks. en tidligere tildelt advarsel kan  

 tillægges betydning i forbindelse med senere tjenesteforseelser.
 Til stk. 4.
 Det kan vise sig, at der er andre oplysninger i konkrete personalesager  

 end dem, der er nævnt i stk. 3, som bør være undergivet aktindsigt.
 På den baggrund foreslås det, at justitsministeren ved bekendtgørelse kan  

 udvide anvendelsesområdet for bestemmelsen i stk. 3. Det forudsættes, at der  

 er tale om oplysninger, som efter deres karakter kan have reel interesse for  

 offentligheden, og at hensynet til de ansatte og til myndighedens  

 personalemæssige interesser ikke i væsentlig grad taler imod, at  

 oplysningerne undergives aktindsigt.
Bestemmelsen indeholder ikke hjemmel til at fastsætte, at oplysninger, som  

 der er taget stilling til ovenfor, skal være omfattet af loven.
Det kan  

 f.eks. ikke bestemmes, at oplysninger om disciplinære reaktioner over for  

 ansatte i underordnede stillinger eller oplysninger om de nærmere  

 omstændigheder i forbindelse med tildeling af tillæg m.v. skal være omfattet  

 af loven.
Bestemmelsen tager i stedet sigte på oplysninger, som det senere  

 måtte vise sig, at man ikke har været tilstrækkeligt opmærksom på ved  

 udarbejdelsen af arbejdsgruppens betænkning og det foreliggende lovforslag.
I praksis vil en anvendelse af bemyndigelsen kunne komme på tale, hvor  

 f.eks. repræsentanter for medierne henleder ministerens opmærksomhed på, at  

 der for sådanne oplysningers vedkommende er et behov for, at de bliver  

 undergivet aktindsigt.
Det forudsættes, at ministeren, inden bemyndigelsen i  

 givet fald udnyttes, drøfter spørgsmålet med de relevante myndigheder og  

 organisationer med henblik på at få det bedst mulige beslutningsgrundlag.
Til § 2 Det foreslås, at loven træder i kraft dagen efter bekendtgørelsen i  

 Lovtidende.
Fra dette tidspunkt vil loven kunne anvendes, uanset på hvilket  

 tidspunkt de dokumenter m.v., som begæringen om aktindsigt vedrører, er  

 oprettet af eller indgået til den pågældende forvaltningsmyndighed.
 Er der fremsat begæring om aktindsigt i en personalesag før lovens  

 ikrafttræden, og er der ikke inden ikrafttrædelsestidspunktet truffet  

 afgørelse herom, bedømmes spørgsmålet om aktindsigt efter de hidtil gældende  

 regler.
Skriftlig fremsættelse (26. marts 1998) Justitsministeren (Frank Jensen):
 Herved tillader jeg mig for det høje Ting at fremsætte:
 Forslag til lov om ændring af lov om offentlighed i forvaltningen.  

 (Aktindsigt i personalesager).
(Lovforslag nr.
L 33).
 Formålet med lovforslaget, der er en stort set uændret genfremsættelse af  

 lovforslag L 76 af 14. november 1997, er at gennemføre en begrænsning i  

 retten til aktindsigt i offentligt ansattes personalesager.
Der har i den senere tid været ført en omfattende debat om adgangen til  

 aktindsigt i personalesager.
Baggrunden for debatten har navnlig været den  

 usikkerhed og utryghed, som de gældende regler i offentlighedsloven har  

 medført for de ansatte.
Denne utryghed har også sammenhæng med, at der har  

 været en tendens til, at der i stigende omfang er blevet søgt aktindsigt i  

 personalesager.
På den baggrund nedsatte Justitsministeriet i foråret 1997 en  

 arbejdsgruppe vedrørende aktindsigt i personalesager.
Arbejdsgruppen havde  

 højesteretsdommer Peer Lorenzen som formand og bestod i øvrigt af  

 repræsentanter for bl.a. de statslige og kommunale arbejdsgivere,  

 personaleorganisationerne og medierne.
Arbejdsgruppens betænkning blev i november 1997 offentliggjort som  

 betænkning nr. 1349/1997 om aktindsigt i personalesager.
I betænkningen, der  

 er afgivet i enighed, foreslår arbejdsgruppen, at de gældende regler ændres,  

 således at retten til aktindsigt i personalesager begrænses.
Det er af afgørende betydning for regeringen, at offentligt ansatte - ikke  

 mindst det såkaldte »frontliniepersonale« - kan udføre deres  

 arbejde under rammer, der er præget af tryghed, og at de ikke udsættes for  

 urimelige psykiske belastninger, f.eks. i form af uvished om, hvad  

 oplysninger fra personalesager kan eller vil blive brugt til.
Det må også  

 indgå, at der typisk er tale om oplysninger om de ansattes forhold, herunder  

 personlige forhold, som de, der begærer aktindsigt, ikke har nogen rimelig  

 eller saglig interesse i at få kendskab til.
Man kan heller ikke helt se bort  

 fra, at retten til aktindsigt kan blive anvendt som pressionsmiddel over for  

 de ansatte, hvis der på den måde kan fremskaffes følsomme oplysninger.
 Det er på den anden side også vigtigt at tilgodese hensynet til, at  

 offentligheden kan følge med i, hvad der sker i forvaltningen.  

 Offentlighedsprincippet er et helt grundlæggende element i det danske  

 samfund, og det skal det efter regeringens opfattelse blive ved med at være.
Efter regeringens opfattelse er de anbefalinger, som betænkningen  

 indeholder, udtryk for en god og fornuftig afvejning af de nævnte hensyn.
Der  

 er tale om en effektiv beskyttelse af de ansatte, uden at der brydes med  

 væsentlige principper bag offentlighedsordningen.
Lovforslaget svarer derfor stort set til det lovudkast, som arbejdsgruppen  

 har udarbejdet, og som var indeholdt i lovforslag L 76. Det er dog nu i selve  

 lovteksten præciseret, at retten til egen acces ikke berøres.
Det betyder  

 bl.a., at den ansatte vil have adgang til aktindsigt i sin egen personalesag  

 i samme omfang som i dag.
Endvidere er lovforslagets bemærkninger justeret på  

 enkelte mindre væsentlige områder.
En gennemførelse af lovforslaget vil betyde, at konkrete personalesager er  

 undtaget fra offentlighedslovens regler om aktindsigt.
Det svarer til, hvad  

 der i dag gælder for sager om ansættelse og forfremmelse i det offentliges  

 tjeneste.
Samtidig gøres der en række undtagelser til denne hovedregel.
Oplysninger  

 om den ansattes navn, stilling, uddannelse, arbejdsopgaver, lønmæssige  

 forhold og tjenesterejser vil fortsat være omfattet af offentlighedsloven.  

 Det samme gælder - for ansatte i chefstillinger - oplysninger om disciplinære  

 reaktioner af advarsel og derover, men kun for et tidsrum af to år efter, at  

 den endelige afgørelse herom er truffet.
En gennemførelse af lovforslaget vil således bl.a. betyde, at oplysninger  

 om de ansattes private adresser og telefonnumre undtages fra aktindsigt.
Det  

 vil derfor ikke længere være nødvendigt, at offentligt ansatte må søge  

 adressebeskyttelse i CPR/folkeregisteret som betingelse for, at  

 privatadressen kan undtages fra aktindsigt.
 Samtidig gøres det klart, at personalebedømmelser og referater af  

 personaleudviklingssamtaler er undtaget fra aktindsigt.
 Lovforslaget berører ikke forvaltningslovens regler om partsaktindsigt.
 Idet jeg henviser til lovforslaget og de ledsagende bemærkninger, skal jeg  

 herved anbefale forslaget til det høje Tings velvillige behandling.
Bilag I dette bilag er (med mindre skrift) indsat den gældende formulering  

 af den bestemmelse, der berøres af lovforslaget.
§ 1 I lov nr. 572 af 19. december 1985 om offentlighed i forvaltningen, som  

 ændret senest ved § 6 i lov nr. 504 af 30. juni 1993, foretages følgende  

 ændring:
 1. § 2 affattes således:
» § 2. Loven gælder ikke for sager inden for  

 strafferetsplejen.
Sager om lovgivning, herunder bevillingslove, er kun  

 omfattet af loven, for så vidt lovforslag er fremsat for Folketinget.
Stk. 2. Bortset fra bestemmelsen i § 6 gælder loven endvidere ikke  

 for sager om ansættelse eller forfremmelse i det offentliges tjeneste.
Det  

 samme gælder for andre sager om enkeltpersoners ansættelsesforhold i det  

 offentliges tjeneste, jf. dog stk. 3 og § 4, stk. 2.
Stk. 3. I sager som nævnt i stk. 2, 2. pkt., gælder loven for  

 oplysninger om den ansattes navn, stilling, uddannelse, arbejdsopgaver,  

 lønmæssige forhold og tjenesterejser.
For så vidt angår ansatte i  

 chefstillinger gælder loven endvidere for oplysninger om disciplinære  

 reaktioner af advarsel eller derover.
Det gælder dog kun for et tidsrum af to  

 år efter, at den endelige afgørelse herom er truffet.
Stk. 4 . Justitsministeren kan bestemme, at loven i sager, der er  

 omfattet af stk. 2, 2. pkt., tillige skal gælde for andre oplysninger end  

 dem, der er nævnt i stk. 3.« § 2. Loven gælder ikke for sager inden for strafferetsplejen.
For  

 sager om ansættelse eller forfremmelse i det offentliges tjeneste gælder kun  

 bestemmelsen i § 6.
 Stk. 2. Sager om lovgivning, herunder bevillingslove, er kun  

 omfattet af loven, for så vidt lovforslag er fremsat for Folketinget.
Efter 2. behandling den 5. maj 1998 § 1 I lov nr. 572 af 19. december 1985 om offentlighed i forvaltningen, som  

 ændret senest ved § 6 i lov nr. 504 af 30. juni 1993, foretages følgende  

 ændringer:
 1. § 2 affattes således:
» § 2. Loven gælder ikke for sager inden for  

 strafferetsplejen.
Sager om lovgivning, herunder bevillingslove, er kun  

 omfattet af loven, for så vidt lovforslag er fremsat for Folketinget.
Stk. 2.  Bortset fra bestemmelsen i § 6 gælder loven  

 endvidere ikke for sager om ansættelse eller forfremmelse i det offentliges  

 tjeneste.
Det samme gælder for andre sager om enkeltpersoners  

 ansættelsesforhold i det offentliges tjeneste, jf. dog stk. 3 og § 4, stk. 2.
Stk. 3.  I sager som nævnt i stk. 2, 2. pkt., gælder loven  

 for oplysninger om den ansattes navn, stilling, uddannelse, arbejdsopgaver,  

 lønmæssige forhold og tjenesterejser.
For så vidt angår ansatte i  

 chefstillinger, gælder loven endvidere for oplysninger om disciplinære  

 reaktioner af advarsel eller derover.
Det gælder dog kun for et tidsrum af to  

 år efter, at den endelige afgørelse herom er truffet.
Stk. 4.  Justitsministeren kan bestemme, at loven i sager,  

 der er omfattet af stk. 2, 2. pkt., tillige skal gælde for andre oplysninger  

 end dem, der er nævnt i stk. 3.« 2. I § 16 indsættes efter stk. 2 som nyt stykke:
»Stk. 3. Fremsættes der begæring om aktindsigt i sager som  

 nævnt i § 2, stk. 2, 2. pkt., underretter myndigheden snarest den ansatte  

 herom med angivelse af, hvem der har fremsat begæringen.
Når der er truffet  

 afgørelse om aktindsigt, underretter myndigheden den ansatte om, hvilke  

 oplysninger i sagen der er udleveret.« Stk. 3 bliver herefter stk. 4.
§ 2 Loven træder i kraft dagen efter bekendtgørelsen i Lovtidende.
