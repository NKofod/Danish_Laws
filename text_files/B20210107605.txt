Bekendtgørelse om tilskud til pleje af græs- og naturarealer1) I medfør af § 2, stk. 1 og 2, § 6, stk. 1 og 2, og § 9, stk. 4, i lov om Landdistriktsfonden, jf. lovbekendtgørelse nr. 114 af 6. februar 2020, fastsættes efter bemyndigelse i henhold til § 5, stk. 1, nr. 31, i bekendtgørelse nr. 1273 af 27. november 2017 om Landbrugsstyrelsens opgaver og beføjelser:
Kapitel 1 Ordningens anvendelsesområde og indhold § 1. Bekendtgørelsen finder anvendelse for følgende:
 1) Ansøgninger og tilsagn om tilskud i medfør af nærværende bekendtgørelse og forhold vedrørende disse.
2) Ansøgninger og tilsagn om tilskud for en tilsagnsperiode, der begynder den 1. september 2016 eller senere, i medfør af bekendtgørelse nr. 67 af 28. januar 2015 om tilskud til pleje af græs- og naturarealer, og forhold vedrørende disse, herunder sager, der ikke er færdigbehandlet efter den nævnte bekendtgørelse inden nærværende bekendtgørelses ikrafttræden.
For de nævnte tilsagn finder nærværende bekendtgørelse anvendelse for hele den periode, hvor der er betingelser for tilsagn om tilskud, der skal overholdes, herunder perioden forud for nærværende bekendtgørelses ikrafttræden.
§ 2. Landbrugsstyrelsen kan give tilsagn om tilskud til ejere og forpagtere af græs- og naturarealer til at pleje arealerne med forpligtelse til årlig afgræsning eller forpligtelse til årligt slæt.
Tilsagn om tilskud kan gives for arealer, for hvilke biotopforholdene og biodiversiteten ønskes beskyttet og forbedret, jf. § 8.
Kapitel 2 Definitioner § 3. I denne bekendtgørelse forstås ved:
 1) Tilsagnsareal: Areal, for hvilket der er givet tilsagn om tilskud.
2) Tilsagnsperiode: Periode for tilsagn om tilskud, der begynder den 1. september i det kalenderår, hvori den pågældende ansøgningsperiode for ansøgning om tilsagn om tilskud begynder.
Tilsagnsperioden slutter den 31. august 5 år senere.
3) Tilsagnsår: Det enkelte år i tilsagnsperioden.
Tilsagnsåret begynder den 1. september og udløber den 31. august det efterfølgende år.
 4) Ansøgt areal: Areal, for hvilket der er ansøgt om tilsagn om tilskud.
 5) Mark: Et sammenhængende jordstykke, der er beliggende inden for den samme markblok, og som i tilsagnsskema anmeldes med et marknummer, og et sammenhængende jordstykke, der er beliggende inden for den samme markblok, og som i fællesskema anmeldes med et marknummer og en afgrødekode.
 6) Overdragelse af arealer: Det økonomiske ansvar for driften af arealerne overdrages til en anden fysisk eller juridisk person ved salg, bortforpagtning, ophør af forpagtning eller en tilsvarende form for overdragelse.
 7) Erhverver: En fysisk eller juridisk person, som overtager det økonomiske ansvar for driften af et eller flere arealer fra en anden fysisk eller juridisk person ved køb, forpagtning, ophør af forpagtning eller en tilsvarende form for erhvervelse.
8) Særligt udpegede Natura 2000-arealer til pleje: De arealer inden for Natura 2000-områder, som Landbrugsstyrelsen har udpeget på grundlag af en faglig vurdering fra Miljøstyrelsen, og som er gældende for den pågældende ansøgningsperiode for ansøgning om tilsagn om tilskud.
Senest ved begyndelsen af den nævnte ansøgningsperiode offentliggør Landbrugsstyrelsen på styrelsens hjemmeside de arealudpegninger, der er gældende for ansøgningsperioden.
9) HNV-kortet: Det kort, der er gældende for den pågældende ansøgningsperiode for ansøgning om tilsagn om tilskud, og som viser arealers naturværdi udtrykt ved et tal.
HNV-kortet offentliggøres på Landbrugsstyrelsens hjemmeside senest ved begyndelsen af den nævnte ansøgningsperiode.
10) Markens HNV (gældende for tilsagn om tilskud for en tilsagnsperiode, der begynder den 1. september 2019 eller senere, og for ansøgninger herom): Det højeste af de tal for naturværdi, der ifølge HNV-kortet er tildelt mindst 0,10 ha af markens areal.
Hvis marker, der er omfattet af ansøgning om tilsagn om tilskud, og marker, for hvilke ansøger har tilsagn om tilskud i medfør af bekendtgørelse nr. 67 af 28. januar 2015 om tilskud til pleje af græs- og naturarealer, eller nærværende bekendtgørelse, er beliggende inden for den samme markblok, og den korteste afstand mellem markerne højest er på 2 meter, kan den højeste HNV for markerne tildeles de marker, for hvilke der er ansøgt om tilsagn om tilskud.
Marker, for hvilke ansøger har tilsagn om tilskud, kan kun indgå ved tildeling af HNV, hvis markerne i det kalenderår, hvor den ansøgte nye tilsagnsperiode begynder, er omfattet af anmodning om udbetaling af tilskud for det fjerde eller et tidligere tilsagnsår eller af ansøgning om tilsagn om tilskud i medfør af bekendtgørelse nr. 67 af 28. januar 2015 om tilskud til pleje af græs- og naturarealer, eller nærværende bekendtgørelse for en ny tilsagnsperiode.
11) Markens HNV (gældende for tilsagn om tilskud for en tilsagnsperiode, der begynder før den 1. september 2019, og for ansøgninger herom): Det højeste af de tal for naturværdi, der ifølge HNV-kortet er tildelt mindst 0,1 ha af markens areal.
Hvis ansøgning om tilsagn om tilskud omfatter marker, der udgør et sammenhængende areal, kan det sammenhængende areal anvendes som grundlag for tildeling af markernes HNV.
 12) Sammenhængende areal (gældende for tilsagn om tilskud for en tilsagnsperiode, der begynder den 1. september 2019 eller senere, og for ansøgninger herom): Et areal betragtes som sammenhængende, hvis der mellem dele af arealet inden for den samme markblok er en passage, for hvilken betingelserne for tilsagn om tilskud kan opfyldes, og som er mindst fire meter bred.
 13) Sammenhængende areal (gældende for tilsagn om tilskud for en tilsagnsperiode, der begynder før den 1. september 2019, og for ansøgninger herom): Et areal betragtes som sammenhængende, hvis der mellem dele af arealet er en passage, for hvilken betingelserne for tilsagn om tilskud kan opfyldes, og som er mindst fire meter bred.
 14) Gentegning af græstilsagn (gældende for tilsagn om tilskud for en tilsagnsperiode, der begynder den 1. september 2017 eller senere, og for ansøgninger herom): Ved udløb af fristen for indgivelse af fællesskema i det kalenderår, hvor den ansøgte nye tilsagnsperiode begynder, er et ansøgt areal omfattet af et af de i litra a-c anførte tilsagn og omfattet af anmodning om udbetaling af tilskud for det sidste tilsagnsår i medfør af et af de i litra a-c anførte tilsagn:
 a) Tilsagn om tilskud i medfør af bekendtgørelse nr. 67 af 28. januar 2015 om tilskud til pleje af græs- og naturarealer eller bekendtgørelse nr. 83 af 30. januar 2012 om tilskud til pleje af græs- og naturarealer.
 b) Tilsagn om tilskud til pleje af vådområder i medfør af bekendtgørelse nr. 605 af 14. juni 2007 om tilskud til fastholdelse og pleje af vådområder.
 c) Tilsagn om tilskud til ændret afvanding, hvor arealet i hele tilsagnsperioden anvendes til græsproduktion, tilsagn om tilskud til miljøvenlig drift af græsarealer uden for omdriften eller tilsagn om tilskud til pleje af græs- og naturarealer med afgræsning, rydning eller høslæt i medfør af en af Fødevareministeriets bekendtgørelser om tilskud til miljøvenlige jordbrugsforanstaltninger.
 15) Gentegning af græstilsagn (gældende for tilsagn om tilskud for en tilsagnsperiode, der begynder den 1. september 2016, og for ansøgninger herom): Et ansøgt areal er omfattet af et af de i litra a-c anførte tilsagn om tilskud for en tilsagnsperiode, der udløber den 31. august 2016:
 a) Tilsagn om tilskud i medfør af bekendtgørelse nr. 59 af 27. januar 2011 om tilskud til pleje af græs- og naturarealer.
 b) Tilsagn om tilskud til pleje af vådområder i medfør af bekendtgørelse nr. 605 af 14. juni 2007 om tilskud til fastholdelse og pleje af vådområder.
 c) Tilsagn om tilskud til ændret afvanding, hvor arealet i hele tilsagnsperioden anvendes til græsproduktion, tilsagn om tilskud til miljøvenlig drift af græsarealer uden for omdriften eller tilsagn om tilskud til pleje af græs- og naturarealer med afgræsning, rydning eller høslæt i medfør af en af Fødevareministeriets bekendtgørelser om tilskud til miljøvenlige jordbrugsforanstaltninger.
 16) Vådområdeprojekt: Vådområdeprojekt, for hvilket der i medfør af landdistriktsloven eller lov om Landdistriktsfonden er givet tilsagn om tilskud til etableringen med betingelse om, at der tinglyses servitut om permanent vådområde.
17) Skov: Et landområde på over 0,5 ha bevokset med træer af en højde på over 5 m og med en kronedækningsgrad på mindst 10 pct. eller med træer, der kan nå disse tærskler på lokaliteten, og omfatter ikke landområder, der hovedsagelig anvendes til landbrugsmæssige eller bymæssige formål.
For konkret kortlagte lysåbne habitatnaturtyper i skov gælder dog en kronedækningsgrad på mindst 50 pct.
 18) Grundbetaling: Grundbetaling i medfør af bestemmelserne i bekendtgørelse om direkte støtte til landbrugere efter grundbetalingsordningen m.v. eller senere bestemmelser, der måtte afløse de nævnte bestemmelser.
 19) Frist for indgivelse af fællesskema: Den frist for Landbrugsstyrelsens modtagelse af fællesskema, der er fastsat i de bestemmelser herom, der er gældende på det pågældende tidspunkt, og som ved nærværende bekendtgørelses ikrafttræden er fastsat i bekendtgørelse nr. 1737 af 27. november 2020 om markblok, elektronisk fællesskema og elektroniske tilsagnsskemaer.
 20) Revisionsklausul: Revisionsklausul, som omhandlet i artikel 48 i Europa-Parlamentets og Rådets forordning (EU) nr. 1305/2013 af 17. december 2013 om støtte til udvikling af landdistrikterne fra Den Europæiske Landbrugsfond for Udvikling af Landdistrikterne (ELFUL) og om ophævelse af Rådets forordning (EF) nr. 1698/2005.
 21) Afgrødegruppe: Afgrødegruppe, som fastlagt i artikel 17, stk. 1, litra e, i Kommissionens delegerede forordning (EU) nr. 640/2014 af 11. marts 2014 om supplerende regler til Europa-Parlamentets og Rådets forordning (EU) nr. 1306/2013 for så vidt angår det integrerede forvaltnings- og kontrolsystem, betingelserne for afslag eller tilbagetrækning af betalinger og administrative sanktioner vedrørende direkte betalinger, støtte til udvikling af landdistrikterne og krydsoverensstemmelse.
 22) Overtrædelse: »manglende opfyldelse« eller »manglende overholdelse«, som defineret i artikel 2, stk. 1, nr. 2, litra a, i Kommissionens delegerede forordning (EU) nr. 640/2014.
 23) Lavbundsprojekt: Lavbundsprojekt, for hvilket der i medfør af lov om Landdistriktsfonden er givet tilsagn om tilskud til etableringen med betingelse om, at der tinglyses servitut om permanent lavbundsområde.
Kapitel 3 Administration Myndigheder og kontrol § 4. Landbrugsstyrelsen træffer afgørelse efter denne bekendtgørelse.
 Stk. 2. Landbrugsstyrelsen foretager kontrol i forbindelse med administrationen efter denne bekendtgørelse.
 Stk. 3. Landbrugsstyrelsen forestår kontrol på stedet.
 Stk. 4. Landbrugsstyrelsen kan til brug for kontrollen indhente oplysninger fra andre offentlige myndigheder i fornødent omfang i overensstemmelse med lovens § 10.
Ansøgning § 5. Ansøgning om tilsagn om tilskud skal være indgivet på et særligt skema, tilsagnsskema.
Tilsagnsskema skal være indgivet efter bestemmelserne i bekendtgørelse om markblok, elektronisk fællesskema og elektroniske tilsagnsskemaer, eller senere bestemmelser, der måtte afløse de nævnte bestemmelser, jf. dog stk. 3.
Stk. 2. For hver enkelt af de marker, der omfatter ansøgte arealer, skal ansøger i ansøgningen oplyse, 1) om der ønskes forpligtelse til afgræsning eller forpligtelse til slæt, og 2) om der søges om høj tilskudssats, jf. § 31, stk. 1, nr. 2 og 4.
Stk. 3. Ansøgninger om tilsagn om tilskud, der er indgivet i 2016 eller i 2017, skal være indgivet på fællesskema efter bestemmelserne i bekendtgørelse om markblok og elektronisk Fællesskema.
For ansøgninger om tilsagn om tilskud, der er indgivet i 2018, finder § 41, stk. 3, anvendelse.
 § 6. Hvis et ansøgt areal overdrages, inden der er truffet afgørelse om tilsagn om tilskud, kan erhververen indtræde i ansøgningen på betingelse af, at der indsendes en erklæring herom til Landbrugsstyrelsen.
 Stk. 2. Erklæringen skal indgives på et særligt skema, der fås via Landbrugsstyrelsens hjemmeside eller ved henvendelse til Landbrugsstyrelsen.
Prioritering § 7. Hvis de afsatte midler ikke giver mulighed for at imødekomme alle ansøgninger om tilsagn om tilskud, prioriterer Landbrugsstyrelsen de marker, der omfatter ansøgte arealer, i følgende rækkefølge:
1) Marker, hvor mindst 50 pct. af marken er beliggende inden for de særligt udpegede Natura 2000-arealer til pleje.
Markerne rangordnes efter markstørrelse, idet en større mark går forud for en mindre mark.
2) Marker, der ikke er omfattet af nr. 1, og hvor markens HNV er 5 eller derover.
Markerne rangordnes efter HNV og herefter efter markstørrelse, idet en højere HNV går forud for en lavere HNV, og en større mark går forud for en mindre mark.
3) Marker, der ikke er omfattet af nr. 1 eller 2, og hvor mindst 50 pct. af marken er beliggende inden for Natura 2000-områder og mindst 90 pct. af det ansøgte areal er gentegning af græstilsagn.
Markerne rangordnes efter markstørrelse, idet en større mark går forud for en mindre mark.
4) Marker, der ikke er omfattet af nr. 1, 2 eller 3, og hvor mindst 50 pct. af marken er omfattet af et vådområdeprojekt eller af et lavbundsprojekt.
Markerne rangordnes efter markstørrelse, idet en større mark går forud for en mindre mark.
Kapitel 4 Kriterier for støtteberettigelse § 8. Tilsagn om tilskud for et areal er betinget af, at betingelserne i nr. 1, 2, 3 eller 4 er opfyldt:
 1) Arealet skal på ansøgningstidspunktet indgå i en mark, hvor mindst 50 pct. af marken er beliggende inden for de særligt udpegede Natura 2000-arealer til pleje.
2) Hvis tilsagnsperioden begynder den 1. september 2017 eller senere, skal arealet på ansøgningstidspunktet indgå i en mark, der har en HNV på 5 eller derover.
Hvis tilsagnsperioden begynder den 1. september 2016, skal arealet på ansøgningstidspunktet indgå i en mark, hvor mindst 50 pct. af marken er beliggende uden for Natura 2000-områder, og hvor markens HNV er 5 eller derover.
 3) Arealet skal på ansøgningstidspunktet indgå i en mark, hvor mindst 50 pct. af marken er beliggende inden for Natura 2000-områder, og hvor mindst 90 pct. af arealet er gentegning af græstilsagn.
4) Hvis tilsagnsperioden begynder den 1. september 2018 eller senere, skal arealet på ansøgningstidspunktet indgå i en mark, hvor mindst 50 pct. af marken er omfattet af et vådområdeprojekt eller af et lavbundsprojekt.
Hvis tilsagnsperioden begynder før den 1. september 2018, skal arealet på ansøgningstidspunktet indgå i en mark, hvor mindst 50 pct. af marken er omfattet af et vådområdeprojekt.
 § 9. Tilsagn om tilskud for et areal er betinget af følgende:
 1) Det ansøgte areal omfattet af samme tilskudssats skal udgøre et sammenhængende areal på mindst 0,30 ha.
 2) Tilsagnshaver skal som ejer eller forpagter drive arealet ved tilsagnsperiodens begyndelse.
 Stk. 2. Tilsagn om tilskud for en tilsagnsperiode, der begynder den 1. september 2017 eller senere, er betinget af, at betingelserne i nr. 1, 2 eller 3 er opfyldt:
 1) Det samlede ansøgte areal udgør mindst 2,00 ha.
 2) Det samlede ansøgte areal udgør sammen med andre arealer, for hvilke følgende betingelser er opfyldt, mindst 2,00 ha:
 a) Ved udløb af fristen for indgivelse af fællesskema i det kalenderår, hvor den ansøgte nye tilsagnsperiode begynder, driver ansøger arealerne som ejer eller forpagter.
 b) Ved udløb af fristen for indgivelse af fællesskema i det kalenderår, hvor den ansøgte nye tilsagnsperiode begynder, er arealerne omfattet af anmodning om udbetaling af tilskud til pleje af græs- og naturarealer, som omhandlet i nærværende bekendtgørelse, bekendtgørelse nr. 67 af 28. januar 2015 om tilskud til pleje af græs- og naturarealer eller bekendtgørelse nr. 83 af 30. januar 2012 om tilskud til pleje af græs- og naturarealer, og den i anmodningen anførte tilsagnsperiode for arealerne udløber efter begyndelsen af den ansøgte nye tilsagnsperiode.
 3) Mindst 0,10 ha af det samlede ansøgte areal er ved begyndelsen af den pågældende ansøgningsperiode, jf. § 5, beliggende inden for Natura 2000-områder og registreret som rigkær, kildevæld eller overdrev på Ministeriet for Fødevarer, Landbrug og Fiskeris Internet Markkort.
 Stk. 3. Ved ansøgt areal forstås i stk. 1 og 2 ansøgt areal, for hvilket der gives tilsagn om tilskud.
§ 10. Tilsagn om tilskud for et areal er betinget af, at arealet inden for tilsagnsperioden 1) ikke er tilplantet med skov, 2) ikke er pålagt fredskovspligt, bortset fra ubevoksede fredskovspligtige arealer, og 3) ikke er omfattet af en tilskudsordning til skovbrug.
 Stk. 2. Uanset stk. 1, nr. 3, kan tilsagnsarealer indgå som ubevoksede arealer i et skovrejsningsprojekt, der er omfattet af bestemmelserne i bekendtgørelse om tilskud til privat skovrejsning eller senere bestemmelser, der måtte afløse de nævnte bestemmelser, og hvor der ikke ydes tilskud for arealerne i medfør af de nævnte bestemmelser.
Stk. 3. Tilsagn om tilskud for et areal for en tilsagnsperiode, der begynder den 1. september 2017 eller senere, er betinget af, at der på arealet inden for tilsagnsperioden ikke er landskabselementer i form af fortidsminder samt små søer og vandhuller omfattet af god landbrugs- og miljømæssig stand, jf. bekendtgørelse om krydsoverensstemmelse.
De nævnte fortidsminder er dog tilladt, hvis de kan plejes med den for arealet valgte pleje (afgræsning eller slæt).
§ 11. Tilsagn om tilskud for et areal er betinget af, 1) at der for arealet ikke ved tilsagnsperiodens begyndelse og med virkning inden for tilsagnsperioden foreligger forpligtelse til udtagning af produktion i medfør af anden lovgivning end reglerne for grundbetalingsordningen, aftale eller servitut, 2) at der for arealet ikke ved tilsagnsperiodens begyndelse og med virkning inden for tilsagnsperioden foreligger forpligtelse til afgræsning, til slæt eller til afgræsning eller slæt som følge af tilsagn om tilskud i medfør af anden lovgivning, aftale, der indebærer betaling for den nævnte regulering, servitut eller pligt, der er pålagt i medfør af anden lovgivning, 3) at der for arealet ikke med virkning ved tilsagnsperiodens begyndelse foreligger tilsagn om tilskud i medfør af bekendtgørelse nr. 84 af 12. februar 2004 eller tidligere bekendtgørelser om tilskud til miljøvenlige jordbrugsforanstaltninger eller bekendtgørelse nr. 893 af 22. september 2005 om tilskud til miljøvenlig drift af vådområder, 4) at der for arealet ikke med virkning ved tilsagnsperiodens begyndelse foreligger tilsagn om tilskud til pleje af græs- og naturarealer, til pleje af vådområder eller til miljøbetinget tilskud i medfør af landdistriktsloven, og 5) at der for arealet ikke med virkning ved tilsagnsperiodens begyndelse foreligger tilsagn om økologisk arealtilskud i medfør af lov om Landdistriktsfonden.
 Stk. 2. Uanset stk. 1, nr. 2, kan tilsagn om tilskud omfatte arealer, for hvilke der foreligger forpligtelse, som omhandlet i stk. 1, nr. 2, når der alene er tale om forpligtelse som følge af, at arealerne indgår i et projekt i medfør af landdistriktsloven eller lov om Landdistriktsfonden, og hvor der ikke ydes tilskud for arealerne til afgræsning eller til slæt.
 Stk. 3. Tilsagn om tilskud for et areal for en tilsagnsperiode, der begynder den 1. september 2018 eller senere, er betinget af, at arealet ved tilsagnsperiodens begyndelse ikke indgår som projektareal i et projekt, for hvilket der er givet tilsagn om tilskud til projekt om etablering af minivådområde i medfør af lov om Landdistriktsfonden.
 Stk. 4. Tilsagn om tilskud for et areal for en tilsagnsperiode, der begynder den 1. september 2021 eller senere, er betinget af, at der for arealet ikke med virkning ved tilsagnsperiodens begyndelse foreligger tilsagn om tilskud i medfør af bekendtgørelse nr. 67 af 28. januar 2015 om tilskud til pleje af græs- og naturarealer.
Kapitel 5 Forpligtelser § 12. På tilsagnsarealer, der er omfattet af forpligtelse til afgræsning, skal der senest fra 1. juni i det første tilsagnsår og indtil tilsagnsperiodens udløb være et plantedække, der kan afgræsses.
På tilsagnsarealer, der er omfattet af forpligtelse til slæt, skal der senest fra 1. juni i det første tilsagnsår og indtil tilsagnsperiodens udløb være et plantedække, der kan anvendes til slæt.
Et tilsagnsareal anses som plantedækket, når planterne dækker mere end en tredjedel af hvert område over 100 m2 på tilsagnsarealet.
Områder uden tilstrækkeligt plantedække, der er opstået som følge af trampestier med lovlig adgang for offentligheden, eller som udgøres af dyreveksler, er dog tilladt.
 Stk. 2. Landbrugsstyrelsen kan i særlige tilfælde tillade, at plantedækket midlertidigt ikke opretholdes.
 § 13. For tilsagnsarealer gælder i hele tilsagnsperioden følgende betingelser vedrørende afgræsning, uanset om arealerne er omfattet af forpligtelse til afgræsning eller forpligtelse til slæt:
 1) Afgræsning skal foretages med husdyr, som er heste eller drøvtyggere.
 2) Afgræsning skal foretages med et efter forholdene afpasset græsningstryk, således at overgræsning undgås og plantedækket opretholdes.
3) Der må ikke tilskudsfodres på arealerne.
Tilskudsfodring af kalve under 6 måneder i kalveskjul og halm til strøelse er dog tilladt.
Mineraler betragtes ikke som tilskudsfoder.
 Stk. 2. Landbrugsstyrelsen kan i særlige tilfælde dispensere fra stk. 1, nr. 3.
 § 14. For tilsagnsarealer, der er omfattet af forpligtelse til afgræsning, gælder i hele tilsagnsperioden de i stk. 2-4 anførte betingelser.
Stk. 2. Plantedækket må ikke slås i perioden fra 1. maj til og med 20. juni.
Hvis arealerne er beliggende inden for de afstandskrav, der gælder efter bestemmelserne for certificering af frø, skal plantedækket dog slås inden blomstring på anmodning fra den berørte planteavler.
 Stk. 3. Tilsagnshaver skal opfylde de betingelser efter nr. 1 eller 2, der efter bestemmelserne i § 15 er gældende for den pågældende mark og tilsagnsåret:
 1) Marken skal inden for perioden fra 1. juni til og med 15. september i det kalenderår, hvor tilsagnsåret udløber, være omfattet af en drift med afgræsning, således at tilsagnsarealet i dets helhed den 15. september i kalenderåret har været omfattet af afgræsning og fremstår som synligt afgræsset, jf. litra a og b:
a) Nærværende litra gælder for tilsagnsår, der begynder den 1. september 2018 eller senere.
For følgende marker anses tilsagnsarealet for synligt afgræsset, når mindst 50 pct. af plantedækket er tydeligt afbidt og mindre end 40 cm højt: Marker, som er omfattet af lav tilskudssats, og hvortil der er søgt om grundbetaling for det kalenderår, hvor tilsagnsåret udløber.
For følgende marker anses tilsagnsarealet for synligt afgræsset, når mindst 50 pct. af plantedækket er tydeligt afbidt: Marker, som er omfattet af høj tilskudssats, og marker, som er omfattet af lav tilskudssats, og hvortil der ikke er søgt om grundbetaling for det kalenderår, hvor tilsagnsåret udløber.
Et tilsagnsareal, der er hede, anses dog som synligt afgræsset, når mindst 50 pct. af planterne mellem lyngen er holdt nede ved afbidning.
b) Nærværende litra gælder for tilsagnsår, der begynder før den 1. september 2018. Et tilsagnsareal, som er omfattet af lav tilskudssats, anses for synligt afgræsset, når mindst 50 pct. af plantedækket er tydeligt afbidt og mindre end 40 cm højt.
Et tilsagnsareal, som er omfattet af høj tilskudssats, anses for synligt afgræsset, når mindst 50 pct. af plantedækket er tydeligt afbidt.
Et tilsagnsareal, der er hede, anses dog som synligt afgræsset, når mindst 50 pct. af planterne mellem lyngen er holdt nede ved afbidning.
 2) På ethvert tidspunkt i perioden fra 1. juni til og med 31. august i tilsagnsåret skal der på marken være et græsningstryk på mindst 1,2 storkreatur pr. ha, jf. omregningstabellen i stk. 5. Storkreaturer pr. ha opgøres på grundlag af det areal, der kan afgræsses inden for indhegningen, jf. § 16, stk. 1. Landbrugsstyrelsen kan fastsætte et mindre græsningstryk, som gældende for marken, jf. § 17.
Stk. 4. I perioden fra 21. juni til og med 31. august, dog til og med 15. september, hvis marken er omfattet af bestemmelserne i stk. 3, nr. 1, må slåning af plantedækket kun ske i form af slæt og afpudsning, der gennemføres som en naturlig del af driften med afgræsning.
Fladedækkende afpudsning og afpudsning før påbegyndt afgræsning anses ikke som en naturlig del af driften med afgræsning.
 Stk. 5. Heste og drøvtyggere omregnes til storkreaturer på følgende måde:
 1) Tyre, køer og andet kvæg over to år, heste over seks måneder: 1,0 storkreatur.
 2) Kvæg fra seks måneder til to år: 0,6 storkreatur.
 3) Får og geder over et år og hjorte over ni måneder: 0,15 storkreatur.
 4) For andre drøvtyggere kan Landbrugsstyrelsen fastsætte en omregning til storkreaturer.
Stk. 6. Landbrugsstyrelsen kan dispensere fra stk. 2, 1. pkt., i forbindelse med bekæmpelse af kæmpebjørneklo, lysesiv, blåtop, flyvehavre, hejrearter, brændenælder, tidsler samt giftige eller aggressive ukrudtsarter.
Landbrugsstyrelsen kan i særlige tilfælde dispensere fra stk. 4.
 Stk. 7. Landbrugsstyrelsen kan for et tilsagnsår ad gangen i særlige tilfælde dispensere fra stk. 3.
 § 15. For marker, der er omfattet af forpligtelse til afgræsning, gælder for det pågældende tilsagnsår følgende:
 1) For marker, der er omfattet af lav tilskudssats, jf. § 31, stk. 1, nr. 1, og som ikke er arealer, som omhandlet i artikel 32, stk. 2, litra b, i Europa-Parlamentets og Rådets forordning (EU) nr. 1307/2013 af 17. december 2013 om fastsættelse af regler for direkte betalinger til landbrugere under støtteordninger inden for rammerne af den fælles landbrugspolitik og om ophævelse af Rådets forordning (EF) nr. 637/2008 og Rådets forordning (EF) nr. 73/2009, og for hvilke der ansøges om grundbetaling for det kalenderår, hvor tilsagnsåret udløber, gælder betingelserne i § 14, stk. 3, nr. 1, for tilsagnsåret.
2) For hver enkelt mark, der omfatter tilsagnsarealer med forpligtelse til afgræsning, og som ikke er omfattet af nr. 1, skal tilsagnshaver i fællesskema for det kalenderår, hvor tilsagnsåret udløber, oplyse om betingelserne i § 14, stk. 3, nr. 1 eller 2, skal være gældende for tilsagnsåret.
Fra den 1. januar 2018 gælder, at oplysningen skal være modtaget i Landbrugsstyrelsen senest den dag, hvor fristen for indgivelse af ændringer til fællesskema udløber i det kalenderår, hvor tilsagnsåret udløber.
 § 16. I perioden fra 1. juni til og med 31. august i tilsagnsåret må en indhegning, der omfatter en mark, der er omfattet af § 14, stk. 3, nr. 2, udelukkende omfatte:
1) Marker, der drives af tilsagnshaver som ejer eller forpagter, og som er omfattet af bestemmelserne i § 14, stk. 3, nr. 2, eller tilsvarende bestemmelser i en anden af Landbrugsstyrelsens bekendtgørelser om tilskud til pleje af græs- og naturarealer eller i Landbrugsstyrelsens bekendtgørelse nr. 605 af 14. juni 2007 om tilskud til fastholdelse og pleje af vådområder.
Områder, der er beliggende inden for den ydre afgrænsning af markerne, og som ikke er omfattet af tilsagn om tilskud til pleje af græs- og naturarealer eller til pleje af vådområder, og som drives af tilsagnshaver som ejer eller forpagter, kan indgå i indhegningen på betingelse af, at bestemmelserne i § 13, stk. 1, nr. 3, overholdes for disse områder.
 2) Arealer, der ikke er omfattet af tilsagn under landdistriktsprogrammerne med forpligtelse til afgræsning, til slæt eller til afgræsning eller slæt, og for hvilke følgende betingelser er opfyldt:
 a) Arealerne skal drives af tilsagnshaver som ejer eller forpagter.
 b) Arealerne må ikke være omfattet af støtte under grundbetalingsordningen, bortset fra støtte til arealer, som omhandlet i artikel 32, stk. 2, litra b, nr. i, i forordning (EU) nr. 1307/2013.
c) Der må ikke tilskudsfodres på arealerne.
Tilskudsfodring af kalve under 6 måneder i kalveskjul og halm til strøelse er dog tilladt.
Mineraler betragtes ikke som tilskudsfoder.
 Stk. 2. Landbrugsstyrelsen kan i særlige tilfælde dispensere fra stk. 1.
 § 17. Fastsættelse af et mindre græsningstryk, som gældende for en mark, er betinget af, at Landbrugsstyrelsen har modtaget en ansøgning herom, og at ændringen efter Landbrugsstyrelsens vurdering er til fordel for naturen.
 Stk. 2. Ansøgning skal indgives på det i § 33 omhandlede fællesskema, jf. dog stk. 3. Ansøgningen skal være modtaget i Landbrugsstyrelsen senest den dag, hvor fristen for indgivelse af ændringer til fællesskema udløber i det kalenderår, hvor det pågældende tilsagnsår udløber. Ændring af græsningstrykket har virkning for det pågældende tilsagnsår og efterfølgende tilsagnsår, hvor marken er omfattet af § 14, stk. 3, nr. 2.
 Stk. 3. Ansøgning kan indgives på tilsagnsskema, hvis der for marken samtidig ansøges om tilsagn om tilskud, jf. § 5, stk. 1. Ansøgningen skal være modtaget i Landbrugsstyrelsen senest den dag, hvor fristen for indgivelse af tilsagnsskema udløber i det kalenderår, hvor tilsagnsperioden begynder. Ændring af græsningstrykket har virkning for de tilsagnsår, hvor marken er omfattet af § 14, stk. 3, nr. 2.
 § 18.  Landbrugsstyrelsen kan efter ansøgning fastsætte en anden periode for afgræsning end den i § 14, stk. 3, nr. 2, 1. pkt., anførte som gældende for et eller flere tilsagnsår for marker, som omfattes af test af alternative kilder til data om græsningsaktivitet, og som indgår i pilotprojekt, der gennemføres i samarbejde med Landbrugsstyrelsen, og som omhandler afprøvning af teknologisk udstyr. § 14, stk. 3, nr. 2, § 14, stk. 4, og § 16, stk. 1, gælder tilsvarende for en periode for afgræsning, der er fastsat i medfør af 1. pkt. eller tilsvarende regler i bekendtgørelse nr. 67 af 28. januar 2015 om tilskud til pleje af græs- og naturarealer.
 § 19. For tilsagnsarealer, der er omfattet af forpligtelse til slæt, gælder følgende betingelser:
1) Plantedækket må i hele tilsagnsperioden ikke slås i perioden fra 1. maj til og med 20. juni.
Hvis arealerne er beliggende inden for de afstandskrav, der gælder efter bestemmelserne for certificering af frø, skal plantedækket dog slås inden blomstring på anmodning fra den berørte planteavler.
 2) Der skal tages mindst et slæt på arealerne inden for perioden fra 21. juni til og med 15. september i hvert af de kalenderår, hvor tilsagnsårene udløber.
 Stk. 2. Landbrugsstyrelsen kan dispensere fra stk. 1, nr. 1, 1. pkt., i forbindelse med bekæmpelse af kæmpebjørneklo, lysesiv, blåtop, flyvehavre, hejrearter, brændenælder, tidsler samt giftige eller aggressive ukrudtsarter.
 Stk. 3. Landbrugsstyrelsen kan for et tilsagnsår ad gangen i særlige tilfælde dispensere fra stk. 1, nr. 2, hvis forholdene på arealet taler herfor.
 § 20. Fra 1. juni i det første tilsagnsår kan der uanset § 12, stk. 1, 1. og 2. pkt., § 14, stk. 3, nr. 1, 1. pkt., og § 19, stk. 1, nr. 2, på tilsagnsarealer være områder, der er uden plantedække eller med plantedække, der ikke kan afgræsses eller anvendes til slæt, når følgende betingelser er opfyldt:
 1) Det skal være områder under 500 m2, der naturligt forekommer på græs- og naturarealer.
 2) Områder, der ikke kan afgræsses eller anvendes til slæt på grund af plantedækkets beskaffenhed eller permanent vanddække, må ikke være beliggende op til en afgrænsning af en markblok, jf. bestemmelserne i bekendtgørelse om markblok og elektronisk Fællesskema, eller senere bestemmelser, der måtte afløse de nævnte bestemmelser. 1. pkt. gælder ikke for områder under 500 m2, der er loer eller grøfter, og som er beliggende op til en afgrænsning af en markblok.
 3) Det skal være områder, der støder op til det øvrige tilsagnsareal.
 4) Områder under 500 m2, der er uden plantedække eller som ikke kan afgræsses eller anvendes til slæt på grund af plantedækkets beskaffenhed eller permanent vanddække, må sammen med andre tilsvarende tilstødende områder ikke danne områder på 500 m2 eller derover.
 5) Områder under 500 m2, der ikke kan afgræsses eller anvendes til slæt på grund af plantedækkets beskaffenhed eller permanent vanddække, må sammen med andre tilsvarende tilstødende områder, der helt eller delvis er beliggende uden for tilsagnsarealet, ikke danne områder på 500 m2 eller derover.
 Stk. 2. Stk. 1 finder anvendelse for tilsagnsår, der begynder den 1. september 2018 eller senere.
§ 21. På tilsagnsarealer, der er omfattet af betingelserne i § 14, stk. 3, nr. 1, 1. pkt., kan der uanset de nævnte betingelser være områder under 500 m2 med plantedække, der kan afgræsses, og for hvilke de nævnte betingelser ikke er opfyldt.
Det skal være områder, der støder op til det øvrige tilsagnsareal.
 Stk. 2. Stk. 1 finder anvendelse for tilsagnsår, der begynder den 1. september 2018 eller senere.
§ 22. På tilsagnsarealer, der er omfattet af betingelserne i § 19, stk. 1, nr. 2, kan der uanset de nævnte betingelser være områder under 500 m2 med plantedække, der kan anvendes til slæt, og for hvilke de nævnte betingelser ikke er opfyldt.
Det skal være områder, der støder op til det øvrige tilsagnsareal.
 Stk. 2. Stk. 1 finder anvendelse for tilsagnsår, der begynder den 1. september 2018 eller senere.
§ 23. De områder, der på den pågældende mark er omfattet af § 20, § 21 eller § 22, må samlet maksimalt udgøre 10 pct. af marken.
Ved opgørelse af omfanget af de i § 20 omhandlede områder medregnes ikke de i § 12, stk. 1, 4. pkt., anførte områder.
 Stk. 2. De i stk. 1 nævnte 10 pct. beregnes på grundlag af den i fællesskema anførte markstørrelse fratrukket følgende arealer:
 1) Arealer, der ikke er omfattet af tilsagn om tilskud.
 2) Arealer, for hvilke et eller flere kriterier for støtteberettigelse, jf. kapitel 4, er overtrådt.
Stk. 3. For tilsagnsår, der begynder den 1. september 2018, beregnes de 10 pct. dog på grundlag af den i fællesskema anførte markstørrelse, fratrukket arealer, der ikke er omfattet af tilsagn om tilskud, eller for hvilke betingelserne for tilsagn om tilskud ikke er opfyldt.
For tilsagnsår, der begynder den 1. september 2018 eller den 1. september 2019, finder grænsen på 10 pct. ikke anvendelse for marker, der i de nævnte tilsagnsår var omfattet af betingelserne i § 14, stk. 3, nr. 2.
Kapitel 6 Andre forpligtelser § 24. Tilsagn om tilskud for et areal, for hvilket der er søgt om høj tilskudssats, er betinget af, at der for arealet ikke søges om grundbetaling for de kalenderår, hvor tilsagnsårene udløber.
§ 25. Tilsagn om tilskud for et areal er betinget af, at arealet i hele tilsagnsperioden 1) ikke omlægges, jf. dog § 12, stk. 2, 2) ikke tilføres gødning, bortset fra den gødning, der efterlades af græssende husdyr, og 3) ikke tilføres plantebeskyttelsesmidler.
 Stk. 2. Landbrugsstyrelsen kan i særlige tilfælde dispensere fra stk. 1, nr. 3.
 § 26. Tilsagn om tilskud for et areal er betinget af følgende:
 1) Skatte-, moms- og driftsregnskaber, der vedrører det tilsagnsår, som udbetaling af tilskud sker for, skal opbevares af tilsagnshaver i mindst 5 år fra udbetalingstidspunktet.
 2) Tilsagnshaver skal overholde de bestemmelser om støttemodtageres ansvarsområder med hensyn til information og offentlig omtale, der er fastsat i bilag III, del 1, punkt 2.1 og punkt 2.2, litra a, og del 2, i Kommissionens gennemførelsesforordning (EU) nr. 808/2014 af 17. juli 2014 om fastlæggelse af regler for anvendelsen af Europa-Parlamentets og Rådets forordning (EU) nr. 1305/2013 om støtte til udvikling af landdistrikterne fra Den Europæiske Landbrugsfond for Udvikling af Landdistrikterne (ELFUL).
 3) Tilsagnshaver skal give de oplysninger og fremsende de dokumenter, som Landbrugsstyrelsen anmoder om til brug for administrationen af tilsagnet.
Kapitel 7 Ændring af tilsagn og indtræden i tilsagn § 27. Landbrugsstyrelsen kan efter ansøgning tillade, at et tilsagn om tilskud omdannes til et andet tilsagn under landdistriktsprogrammet, hvis 1) omdannelsen indebærer betydelige fordele for miljøet, og 2) den eksisterende forpligtelse skærpes væsentligt.
 Stk. 2. Ansøgning efter stk. 1 skal være modtaget i Landbrugsstyrelsen i den ansøgningsperiode, der er gældende for ansøgning om det tilsagn om tilskud, der søges omdannelse til.
 Stk. 3. Ved omdannelse til tilsagn om tilskud til skovrejsning udgår arealerne af tilsagn om tilskud til pleje af græs- og naturarealer med virkning fra begyndelsen af det tilsagnsår, inden for hvilket fredskovspligten pålægges.
 Stk. 4. Landbrugsstyrelsen kan i særlige tilfælde dispensere fra den i stk. 2 anførte ansøgningsperiode.
 § 28. Landbrugsstyrelsen kan ved modtagelse af fyldestgørende dokumentation tillade, at et areal udgår af tilsagnet, hvis arealet er genstand for offentlige eller af myndighederne godkendte indgreb som led i fysisk planlægning.
 Stk. 2. Arealet udgår af tilsagnet med virkning fra begyndelsen af det tilsagnsår, hvor betingelserne for tilsagnet ikke opfyldes for hele tilsagnsåret.
§ 29. Hvis tilsagnshaver overdrager et tilsagnsareal med virkning inden tilsagnsperiodens udløb, skal tilsagnshaver indgive en producentskifteerklæring til Landbrugsstyrelsen.
For producentskifteerklæringen gælder følgende:
 1) Producentskifteerklæringen skal indgives på særligt skema.
 2) Producentskifteerklæringen skal underskrives af tilsagnshaver og erhverver.
 3) Særligt skema til producentskifteerklæringen fås via Landbrugsstyrelsens hjemmeside eller ved henvendelse til Landbrugsstyrelsen og skal indsendes via e-mail til Landbrugsstyrelsen.
 4) Hvis tidspunktet i det pågældende kalenderår for overdragelsen af det økonomiske ansvar for driften af arealet ligger før udløb af fristen for indgivelse af fællesskema i kalenderåret, skal producentskifteerklæringen være modtaget i Landbrugsstyrelsen senest ved udløb af fristen for indgivelse af ændringer til fællesskema i kalenderåret.
 5) Hvis tidspunktet i det pågældende kalenderår for overdragelsen af det økonomiske ansvar for driften af arealet ligger efter udløb af fristen for indgivelse af fællesskema i kalenderåret, skal producentskifteerklæringen være modtaget i Landbrugsstyrelsen senest ved udløb af fristen for indgivelse af ændringer til fællesskema i det umiddelbart efterfølgende kalenderår.
Stk. 2. Erhververs underskrift kan dog udelades i producentskifteerklæringen, hvis erhverver ikke indtræder i tilsagnet.
Producentskifteerklæringen skal vedlægges dokumentation for overdragelsen af arealet, herunder tidspunktet for overdragelsen af det økonomiske ansvar for driften af arealet.
Stk. 3. Det er en betingelse for, at tilsagnet kan opretholdes, at erhverver indtræder i tilsagnet med virkning fra tidspunktet for overdragelsen af det økonomiske ansvar for driften af arealet, og at der rettidigt indgives producentskifteerklæring herom.
Ved rettidig modtagelse af producentskifteerklæringen, registrerer Landbrugsstyrelsen erhverver som ny tilsagnshaver.
Stk. 4. Den, der indtræder i tilsagnet, indtræder i rettigheder, jf. dog § 33, stk. 2, og pligter efter tilsagnet, således at Landbrugsstyrelsen kan bestemme, at tilskud, der er udbetalt til en tidligere tilsagnshaver, skal tilbagebetales af den nye tilsagnshaver, medmindre den tidligere tilsagnshaver uretmæssigt har fået udbetalt tilskuddet.
Landbrugsstyrelsen kan endvidere bestemme, at tilskud, der er udbetalt til en tidligere tilsagnshaver, skal tilbagebetales af den nye tilsagnshaver i tilfælde, hvor Landbrugsstyrelsen træffer afgørelse om bortfald af tilsagn om tilskud som følge af, at de arealer, der er anmeldt i producentskifteerklæringen, er større end de arealer, der kan fastslås.
 Stk. 5. Stk. 1 og 2 finder ikke anvendelse, når det af § 41, stk. 4, fremgår, at bestemmelser i bekendtgørelse nr. 67 af 28. januar 2015 om tilskud til pleje af græs- og naturarealer, finder anvendelse.
Kapitel 8 Revision af tilsagn § 30. Hvis revisionsklausulen skal anvendes som følge af nye regler, ændring af regler m.m., fastsættes ved bekendtgørelse hvad revisionen omfatter.
 Stk. 2. Hvis et tilsagn om tilskud omfatter et tilsagnsareal, der bliver omfattet af revision, kan tilsagnshaver indgive en erklæring om, at revision af tilsagnet ikke accepteres.
 Stk. 3. Der gælder følgende bestemmelser for erklæringen:
 1) Erklæringen kan kun omfatte tilsagn, hvor et tilsagnsareal bliver omfattet af revision inden for det tilsagnsår, som erklæringen vedrører.
 2) Erklæringen skal omfatte alle de tilsagnsarealer, der er omfattet af det eller de tilsagn, som erklæringen vedrører.
Stk. 4. Erklæringen kan tidligst indgives ved begyndelsen af det tilsagnsår, som erklæringen vedrører, og skal være modtaget i Landbrugsstyrelsen senest den dag, hvor fristen for indgivelse af fællesskema udløber i det kalenderår, hvor tilsagnsåret, som erklæringen vedrører, udløber.
Erklæringen anses dog som rettidigt modtaget, hvis erklæringen er modtaget i Landbrugsstyrelsen senest 8 uger efter det tidspunkt, hvor den regulering, der medfører revision af tilsagn, har virkning fra.
Hvis de 8 uger udløber på en helligdag, en lørdag eller en søndag, udløber fristen den første arbejdsdag, der følger herefter.
Stk. 5. Erklæringen skal indgives til Landbrugsstyrelsen på et særligt skema, der fås via Landbrugsstyrelsens hjemmeside eller ved henvendelse til Landbrugsstyrelsen.
Erklæringen skal indeholde de oplysninger, der forlanges til brug for sagsbehandlingen.
I tilfælde, hvor der kræves indtegning på et markkort, skal der anvendes et markkort, der sikrer en grad af nøjagtighed, som mindst svarer til graden af nøjagtighed i kartografi i målforholdet 1:5.000. De markblokke og markbloknumre, der fremgår af Ministeriet for Fødevarer, Landbrug og Fiskeris markblokregister ved indgivelse af erklæringen, og målforholdet skal fremgå af markkortet.
 Stk. 6. Ved rettidig modtagelse af erklæringen bortfalder det eller de tilsagn, der er omfattet af erklæringen, hvis erklæringen er i overensstemmelse med stk. 2-4. Det eller de tilsagn, der er omfattet af erklæringen, bortfalder med virkning fra begyndelsen af det tilsagnsår, som erklæringen vedrører.
 Stk. 7. Landbrugsstyrelsen kan i særlige tilfælde dispensere fra den i stk. 4 anførte frist.
Kapitel 9 Tilskudssatser § 31. Det årlige tilskud udgør følgende beløb:
 1) 1.650 kr. pr. ha for tilsagnsarealer, for hvilke der er forpligtelse til afgræsning.
 2) 2.600 kr. pr. ha for tilsagnsarealer, for hvilke der er forpligtelse til afgræsning og forpligtelse til ikke at søge om grundbetaling for de kalenderår, hvor tilsagnsårene udløber.
 3) 850 kr. pr. ha for tilsagnsarealer, for hvilke der er forpligtelse til slæt.
 4) 1.050 kr. pr. ha for tilsagnsarealer, for hvilke der er forpligtelse til slæt og forpligtelse til ikke at søge om grundbetaling for de kalenderår, hvor tilsagnsårene udløber.
 Stk. 2. Der udbetales ikke tilskud for tilsagnsarealer for et tilsagnsår, hvor der er meddelt dispensation efter § 14, stk. 7, eller § 19, stk. 3.
 Stk. 3. Landbrugsstyrelsen kan dispensere fra bestemmelsen i stk. 2 i særlige tilfælde, hvor den i stk. 2 anførte dispensation efter Landbrugsstyrelsens vurdering får en ubetydelig virkning i forhold til den forpligtelse, der dispenseres fra.
Kapitel 10 Udbetaling af tilskud § 32. Tilskud for et tilsagnsår udbetales samlet efter udløb af tilsagnsåret.
 Stk. 2. Tilskuddet overføres til tilsagnshavers NemKonto, jf. dog § 33, stk. 2.
§ 33. Anmodning om udbetaling af tilskud skal indgives på et særligt skema, fællesskema.
Fællesskema skal indgives efter de bestemmelser herom, der er gældende på det pågældende tidspunkt, og som ved nærværende bekendtgørelses ikrafttræden er fastsat i bekendtgørelse nr. 1737 af 27. november 2020 om markblok, elektronisk fællesskema og elektroniske tilsagnsskemaer.
 Stk. 2. Anmodning om udbetaling af tilskud for et tilsagnsareal skal indgives af den, der ved udløb af fristen for indgivelse af fællesskema driver arealet som ejer eller forpagter, og som er registreret i Landbrugsstyrelsen som tilsagnshaver eller i tilfælde af producentskifte vil indtræde i tilsagnet, jf. § 29. Tilskud for arealet udbetales til den, der har indgivet anmodningen om udbetaling af tilskud.
Kapitel 11 Suspension af tilskud, afgrødegruppe, nedsættelse af tilskud, afslag, bortfald af tilsagn og tilbagebetaling af tilskud Suspension af tilskud § 34. Suspension af tilskud, jf. artikel 36 i forordning (EU) nr. 640/2014, anvendes i tilfælde, hvor der fastslås manglende opfyldelse af betingelsen i § 26, nr. 2.
Stk. 2. Landbrugsstyrelsen sender i tilfælde af manglende opfyldelse af den i stk. 1 nævnte betingelse et brev til tilsagnshaver om afhjælpning af situationen med en frist hertil på 14 dage.
Hvis tilsagnshaver ikke afhjælper situationen med den manglende opfyldelse af betingelsen inden for den nævnte frist, sender Landbrugsstyrelsen et nyt brev til tilsagnshaver om afhjælpning af situationen med en frist hertil på 7 dage.
Afgrødegruppe § 35. Ved anvendelse af bestemmelserne i § 36 opgøres afgrødegruppens areal således, at arealer, for hvilke kriterier for støtteberettigelse, jf. kapitel 4, er overtrådt, ikke er medtaget.
Nedsættelse af tilskud i henhold til artikel 35 i forordning (EU) nr. 640/2014 ved overtrædelse af forpligtelser eller andre forpligtelser § 36. Ved overtrædelse af en forpligtelse, jf. kapitel 5, eller anden forpligtelse, jf. kapitel 6, nedsættes årets tilskud for den pågældende afgrødegruppe med en sanktionsprocent.
Sanktionsprocenten beregnes som den samlede procent for alvor og varighed for den pågældende overtrædelse ganget med forholdet mellem størrelsen af det samlede areal, hvor der er konstateret overtrædelse af en forpligtelse eller anden forpligtelse, og størrelsen af den pågældende afgrødegruppe.
Stk. 2. Ved overtrædelse af forpligtelser eller andre forpligtelser, der ikke knytter sig til de enkelte arealer, fastsættes størrelsen af det areal, hvor overtrædelsen er konstateret, som størrelsen af den pågældende afgrødegruppe.
Ved overtrædelse af betingelser for tilsagnet nævnt i § 16, stk. 1, fastsættes størrelsen af det areal, hvor overtrædelsen er konstateret, som størrelsen af det samlede tilsagnsareal for marker i indhegningen omfattet af betingelserne i § 14, stk. 3, nr. 2.
Stk. 3. Ved flere overtrædelser af forpligtelser eller andre forpligtelser inden for den samme afgrødegruppe nedsættes årets tilskud for den pågældende afgrødegruppe med den samlede sanktionsprocent, der er summen af sanktionsprocenterne for de enkelte overtrædelser.
Nedsættelsen kan dog maksimalt udgøre 100 pct. af årets tilskud for den pågældende afgrødegruppe.
Stk. 4. Hvis størrelsen af den samlede sanktionsprocent for afgrødegruppen udgør over 10 pct., nedsættes årets tilskud for den pågældende afgrødegruppe yderligere.
Ved beregning af nedsættelsen anvendes den samlede sanktionsprocent ganget med en faktor.
Nedsættelsen kan dog maksimalt udgøre 100 pct. af årets tilskud for den pågældende afgrødegruppe.
Der anvendes følgende faktor:
 1) Hvis størrelsen af den samlede sanktionsprocent for afgrødegruppen udgør over 10 pct. og højst 20 pct., anvendes en faktor på 1,2.
 2) Hvis størrelsen af den samlede sanktionsprocent for afgrødegruppen udgør over 20 pct. og højst 50 pct., anvendes en faktor på 1,3.
 3) Hvis størrelsen af den samlede sanktionsprocent for afgrødegruppen udgør over 50 pct. og højst 100 pct., anvendes en faktor på 1,4.
 Stk. 5. Ved gentagen overtrædelse af en forpligtelse eller anden forpligtelse kan der ved beregning af nedsættelse af årets tilskud for den pågældende afgrødegruppe anvendes en samlet sanktionsprocent, der er skærpet på følgende måde, idet nedsættelsen dog maksimalt kan udgøre 100 pct. af årets tilskud for den pågældende afgrødegruppe:
 1) Hvis størrelsen af den samlede sanktionsprocent for afgrødegruppen udgør over 0 pct. og højst 10 pct., anvendes den samlede sanktionsprocent ganget med en faktor på 1,2.
 2) Hvis størrelsen af den samlede sanktionsprocent for afgrødegruppen udgør over 10 pct. og højst 20 pct., anvendes den samlede sanktionsprocent ganget med en faktor på 1,5.
 3) Hvis størrelsen af den samlede sanktionsprocent for afgrødegruppen udgør over 20 pct. og højst 50 pct., anvendes den samlede sanktionsprocent ganget med en faktor på 1,8.
 4) Hvis størrelsen af den samlede sanktionsprocent for afgrødegruppen udgør over 50 pct. og højst 100 pct., anvendes den samlede sanktionsprocent ganget med en faktor på 2.
Stk. 6. Stk. 4 og 5 finder dog ikke anvendelse på overtrædelser, der ikke knytter sig til de enkelte arealer.
For de nævnte overtrædelser kan sanktionsprocenten for den pågældende overtrædelse blive forhøjet, hvis der er tale om gentagen overtrædelse.
 Stk. 7. Stk. 1-6 finder også anvendelse i tilfælde, hvor overtrædelsen skyldes en ny tilsagnshavers forhold, og hvor tilskuddet for det pågældende tilsagnsår skal udbetales til en tidligere tilsagnshaver, jf. § 33, stk. 2.
Afslag, bortfald af tilsagn og tilbagebetaling af tilskud § 37. Der gives afslag på eller den søgte støtte trækkes helt tilbage, hvis kriterierne for støtte ikke opfyldes, jf. artikel 35, stk. 1, i forordning (EU) nr. 640/2014. Ved overtrædelse af kriterier for støtteberettigelse for et areal, jf. kapitel 4, bortfalder tilsagn om tilskud for arealet.
 § 38. Tilsagn om tilskud for et areal bortfalder i følgende tilfælde:
 1) Tilsagnshaver har givet urigtige eller vildledende oplysninger eller har fortiet oplysninger af betydning for sagens afgørelse.
 2) Tilsagnshaver tilsidesætter sine pligter efter lovens § 9, stk. 2.
 3) Tilsagnshaver opfylder ikke sin oplysningspligt efter lovens § 8.
 4) Anmodning om udbetaling af tilskud indgivet på fællesskema ved brug af Ministeriet for Fødevarer, Landbrug og Fiskeris Tast selv-service er ikke modtaget i Landbrugsstyrelsen senest 25 kalenderdage efter fristen for indgivelse af fællesskema i det kalenderår, hvor det pågældende tilsagnsår udløber, jf. dog stk. 4.
 Stk. 2. Landbrugsstyrelsen kan bestemme, at tilsagn om tilskud for et areal bortfalder, hvis forpligtelser eller andre forpligtelser er overtrådt.
Stk. 3. Ved bortfald af tilsagn om tilskud, jf. stk. 1, 2 og 5, træffer Landbrugsstyrelsen afgørelse om tilbagebetaling af tilskud.
Landbrugsstyrelsen træffer endvidere afgørelse om tilbagebetaling af tilskud, hvis Landbrugsstyrelsen fra den 1. januar 2019 ikke rettidigt modtager producentskifteerklæring.
 Stk. 4. Hvis der i fællesskema, der er indgivet ved brug af Ministeriet for Fødevarer, Landbrug og Fiskeris Tast selv-service og modtaget i Landbrugsstyrelsen senest 25 kalenderdage efter den i stk. 1, nr. 4, anførte frist, ikke er anmodet om udbetaling af tilskud for et areal, kan Landbrugsstyrelsen i følgende tilfælde bestemme, at tilsagn om tilskud for arealet ikke bortfalder:
 1) På det tidspunkt, hvor tilsagnshaver senest indgav fællesskema inden udløb af de nævnte 25 kalenderdage, har tilsagnshaver ikke i fællesskema fået en oplysning, hvoraf det fremgår, at der ikke er anmodet om udbetaling af tilskud for arealet, og arealet var ikke registreret som tilsagnsareal på Ministeriet for Fødevarer, Landbrug og Fiskeris Internet Markkort.
 2) Inden udløb af de nævnte 25 kalenderdage har tilsagnshaver i fællesskema indlagt en bemærkning med en begrundelse for den manglende anmodning om udbetaling af tilskud for arealet.
 3) På det tidspunkt, hvor tilsagnshaver senest indgav fællesskema inden udløb af de nævnte 25 kalenderdage, har tilsagnshaver for arealet anmeldt en tilsagnstype eller plejeforpligtelse, der ikke er i overensstemmelse med tilsagnet for arealet.
 Stk. 5. Stk. 1, nr. 4, og stk. 4 finder ikke anvendelse ved behandling af anmodninger om udbetaling af tilskud, der er modtaget før den 1. januar 2020. For disse anmodninger kan Landbrugsstyrelsen bestemme, at tilsagn om tilskud for et areal bortfalder, hvis anmodning om udbetaling af tilskud indgivet på fællesskema ved brug af Ministeriet for Fødevarer, Landbrug og Fiskeris Tast selv-service ikke er modtaget i Landbrugsstyrelsen senest 25 kalenderdage efter fristen for indgivelse af fællesskema i det kalenderår, hvor det pågældende tilsagnsår udløber.
§ 39. Tilsagn om tilskud med forpligtelse til afgræsning bortfalder, jf. revisionsklausulen, for arealer, for hvilke der efter tilsagnsperiodens begyndelse og med virkning inden for det pågældende tilsagnsår foreligger forpligtelse til afgræsning eller til afgræsning eller slæt som følge af pligt, der er pålagt i medfør af anden lovgivning.
Tilsagnet bortfalder med virkning fra begyndelsen af det pågældende tilsagnsår, dog tidligst fra den 1. september 2017.
Stk. 2. Tilsagn om tilskud med forpligtelse til slæt bortfalder, jf. revisionsklausulen, for arealer, for hvilke der efter tilsagnsperiodens begyndelse og med virkning inden for det pågældende tilsagnsår foreligger forpligtelse til slæt eller til afgræsning eller slæt som følge af pligt, der er pålagt i medfør af anden lovgivning.
Tilsagnet bortfalder med virkning fra begyndelsen af det pågældende tilsagnsår, dog tidligst fra den 1. september 2017.
Kapitel 12 Ikrafttræden § 40. Bekendtgørelsen træder i kraft den 1. juli 2021.
 § 41. Bekendtgørelse nr. 67 af 28. januar 2015 om tilskud til pleje af græs- og naturarealer ophæves.
 Stk. 2. Bekendtgørelse nr. 67 af 28. januar 2015 finder dog fortsat anvendelse for ansøgninger og tilsagn om tilskud for en tilsagnsperiode, der begynder den 1. september 2014 eller den 1. september 2015, og for forhold vedrørende disse.
 Stk. 3. § 4, stk. 1, i bekendtgørelse nr. 67 af 28. januar 2015 med den affattelse, der var gældende den 31. december 2018, finder dog fortsat anvendelse for ansøgninger om tilsagn om tilskud, der er indgivet i 2018.
 Stk. 4. Bestemmelserne i § 20 i bekendtgørelse nr. 67 af 28. januar 2015, bortset fra de bestemmelser, der svarer til bestemmelserne i § 29, stk. 3 og 4, i nærværende bekendtgørelse, finder dog fortsat anvendelse for producentskifteerklæringer, hvor fristen for Landbrugsstyrelsens modtagelse er en dato, der ligger før den 27. november 2019, og for producentskifteerklæringer, hvor fristen for Landbrugsstyrelsens modtagelse er en dato, der ligger efter den 27. november 2019, og hvor producentskifteerklæringerne er modtaget inden den 27. november 2019. § 20, stk. 1 og 2, i bekendtgørelse nr. 67 af 28. januar 2015, med den affattelse, der var gældende fra 1. januar 2019 og til og med den 2. februar 2020, finder dog ikke anvendelse for overdragelse af et tilsagnsareal, for hvilket erhverver ikke ønsker at indtræde i tilsagnet, og hvor Landbrugsstyrelsen senest den 31. december 2018 har modtaget de fornødne oplysninger og den fornødne dokumentation for overdragelse af tilsagnsarealet.
Landbrugsstyrelsen, den 1. juni 2021 Louise Piester / Jesper Loldrup 1) I bekendtgørelsen er medtaget en bestemmelse fra Kommissionens delegerede forordning (EU) nr. 640/2014 af 11. marts 2014 om supplerende regler til Europa-Parlamentets og Rådets forordning (EU) nr. 1306/2013 for så vidt angår det integrerede forvaltnings- og kontrolsystem, betingelserne for afslag eller tilbagetrækning af betalinger og administrative sanktioner vedrørende direkte betalinger, støtte til udvikling af landdistrikterne og krydsoverensstemmelse, EU-Tidende 2014, nr.
L 181, side 48, som senest ændret ved Kommissionens delegerede forordning (EU) 2021/841 af 19. februar 2021 om ændring af delegeret forordning (EU) nr. 640/2014 for så vidt angår reglerne om manglende overholdelse i forbindelse med ordningen for identifikation og registrering af kvæg, får og geder og reglerne for beregning af de administrative sanktioner for anmeldte dyr i forbindelse med støtteordninger for dyr eller dyrerelaterede støtteforanstaltninger, EU-Tidende 2021, nr.
L 186, side 12. Ifølge artikel 288 i EUF-traktaten gælder en forordning umiddelbart i hver medlemsstat.
Gengivelse af denne bestemmelse er således udelukkende begrundet i praktiske hensyn og berører ikke den nævnte forordnings umiddelbare gyldighed i Danmark.
