Betænkning afgivet af Udvalget for  

 Fødevarer, Landbrug og Fiskeri den 17. juni 1998 Betænkning over Forslag til lov om jordbrugets anvendelse af gødning  

 og om plantedække Udvalget har behandlet lovforslaget i en række  

 møder og har herunder stillet spørgsmål til  

 fødevareministeren, som denne har besvaret skriftligt.
Udvalgets  

 spørgsmål nr. 2, 5-16 og 22-23 samt fødevareministerens  

 besvarelse heraf er optrykt som bilag til betænkningen.
 Endvidere har udvalget modtaget skriftlige og/eller  

 mundtlige henvendelser fra:
Amtsrådsforeningen i Danmark, Brancheudvalget for Frø, Dansk Familielandbrug, De danske Landboforeninger, Landbrugsraadet, Salling Landboforening og Østlige Øers Landboforeninger.
 En fælles henvendelse fra De danske  

 Landboforeninger, Landbrugsraadet og Dansk Familielandbrug og ministerens  

 kommentarer hertil er optrykt som bilag til betænkningen.
 Der er af fødevareministeren og to mindretal  

 stillet ændringsforslag, hvorom henvises til de ledsagende  

 bemærkninger.
 Herefter indstiller et mindretal (Venstres og Det  

 Konservative Folkepartis medlemmer af udvalget) lovforslaget til  

vedtagelse med de under nr. 1-4, 8-13, 15 og 16 stillede  

 ændringsforslag og vil redegøre for sin stilling til de under  

 nr. 7 og 14 stillede ændringsforslag ved 2. behandling.
 Venstre og Det Konservative Folkeparti har følgende  

 betænkningsbidrag til L 55, L 56, L 58 og L 67:
 Venstre og Det Konservative Folkeparti erkender et  

 medansvar for Vandmiljøplanen fra 1987.
 Venstre og Det Konservative Folkeparti må  

 konstatere, at den politiske målsætning om at reducere  

 landbrugets markbidrag med 50 pct. eller 100.000 t kvælstof endnu ikke  

 kan registreres med de målemetoder, som anvendes, til trods for, at de  

 anvisninger, som blev givet i 1987 og senere, stort set blev fulgt til punkt  

 og prikke.
 Venstre og Det Konservative Folkeparti har derfor  

 følt sig forpligtet til at tage et medansvar for den revision af  

 Vandmiljøplanen, som resulterede i aftalen om Vandmiljøplan  

 II.
 Det er regeringens ansvar at gennemføre aftalen, og  

 Venstre og Det Konservative Folkeparti vil ikke undlade at gøre  

 opmærksom på, at miljømålsætningen kan  

 respekteres og opfyldes på en for landbrugserhvervet lempeligere  

 måde end den, regeringen har skitseret i de fire lovforslag, som skal  

 udmønte Vandmiljøplan II.
 De mange spørgsmål, som er rejst i  

 forbindelse med forhandlingerne om Vandmiljøplan II og udvalgsarbejdet  

 vidner om, at det er utroligt kompliceret at forene gode politiske  

 intentioner med de naturlove, som er en fast bestanddel af bondens  

 hverdag.
 Venstre og Det Konservative Folkeparti vil kraftigt  

 opfordre regeringen til at inddrage landbrugserhvervet i de praktiske  

 udformninger af Vandmiljøplan II's regelsæt.
 Et andet mindretal (Socialdemokratiets og Det  

 Radikale Venstres medlemmer af udvalget) indstiller lovforslaget til  

vedtagelse med de under nr. 1-4, 9-11, 15 og 16 stillede  

 ændringsforslag og vil redegøre for sin stilling til de under  

 nr. 7 og 14 stillede ændringsforslag ved 2. behandling.
 Et tredje mindretal (Socialistisk Folkepartis  

 medlemmer af udvalget) indstiller lovforslaget til vedtagelse med de  

 under nr. 1-4, 9-11, 15 og 16 stillede ændringsforslag.
 Et fjerde mindretal (Dansk Folkepartis medlem af udvalget)  

 indstiller lovforslaget til forkastelse ved 3. behandling, men vil stemme for  

 de under nr. 4 og 8 stillede ændringsforslag.
 Lovforslaget er efter Dansk Folkepartis opfattelse for  

 uoverskueligt og for bureaukratisk og vil medføre øgede  

 administrative udgifter for staten.
Mindretallet finder herudover, at lovforslaget har en  

 række uheldige konsekvenser.
For det første vil lovforslaget alt  

 andet lige indebære større arealkrav til den enkelte landmand,  

 hvilket vil medføre, at priserne på landbrugsjord vil stige  

 voldsomt.
For det andet vil arealmangel i Danmark medføre stigende  

 investeringer i østlandene, f.eks. i Polen, og dermed indebære  

 tab af arbejdspladser i landbrugets følgeerhverv.
 Mindretallet havde foretrukket, at målene for  

 Vandmiljøplan II var blevet søgt opnået gennem anvendelse  

 af alternative muligheder som f.eks. biogasanlæg og  

 gyllesepareringsanlæg.
 Et femte mindretal (Centrum-Demokraternes medlem af  

 udvalget) indstiller lovforslaget til vedtagelse med de under nr. 1-3,  

 9-11, 15 og 16 stillede ændringsforslag og vil redegøre for sin  

 stilling til de under nr. 4-8 og 12-14 stillede ændringsforslag ved 2.  

 behandling.
 Et sjette mindretal (Enhedslistens medlem af  

 udvalget) indstiller lovforslaget til forkastelse ved 3. behandling og  

 vil redegøre for sin stilling til de stillede ændringsforslag  

 ved 2. behandling.
 Enhedslisten har følgende bemærkninger til L  

 55, L 56, L 58 og L 67, samlet kaldet Vandmiljøplan II:
Enhedslisten kan ikke stemme for Vandmiljøplan II, fordi den er  

 et politisk makværk Ud over at målsætningen er for ringe til at  

 kunne skabe rent vandmiljø, generer den landmændene med endnu  

 mere detailstyring af deres driftsledelse.
Det bryder landmændene sig  

 ikke om.
Derfor kan det forventes, at kreativiteten bliver rettet mod at  

 omgå den nye spændetrøje af regler.
Samtidig er aftalen  

 helt afhængig af den enkelte landmands gode vilje, fordi der er masser  

 af muligheder for landmændene til i gødningsregnskabet at  

 sløre, hvis de gøder, som de altid har gjort.
Alle med forstand  

 på landbrug ved, at gødningsregnskabet er fuldstændig  

 uegnet som kontrolinstrument, og det er der allerede kommet en stribe af  

 ekspertudtalelser om.
Hvis regeringen, Venstre, Det Konservative Folkeparti  

 og Socialistisk Folkeparti har til hensigt, at Vandmiljøplan II skal  

 overholdes, vil de være nødsaget til indføre et decideret  

 gødningspoliti, hvad der også er afsat over 20 mio. kr. til  

 årligt.
Nej til effektiv model Havde regeringen og Socialistisk Folkeparti holdt fast i  

 aftalen med Enhedslisten om en afgift på kvælstoftab over et vist  

 niveau, havde der derimod været lagt op til en sund kappestrid mellem  

 landmænd om at bruge deres faglige viden til at slippe for at betale  

 afgift på kvælstoftab.
Det samlede kvælstoftab kan opgøres simpelt  

 via momsregnskabet.
Alt kvælstof, som indkøbes i form af foder  

 og gødning, står opført her, for at momsen kan blive  

 refunderet.
Hvis man senere glemmer at opføre salg i sit momsregnskab,  

 vil man ikke kunne dokumentere, at kvælstofindholdet i de solgte  

 afgrøder og kød ikke er tabt.
Derfor vil en landmænd  

 stå i valget mellem at snyde sig selv i skat eller anføre det  

 rigtige kvælstoftab.
Hvordan landmændene vil holde på  

 kvælstoffet, bør være deres egen sag.
I praksis vil  

 græsmarker og sædskifter være vigtige redskaber, og derved  

 vil økologisk landbrug blive fremmet.
Plan for rent vand udskudt Efter vedtagelsen af Vandmiljøplan II skal man igen  

 til at vente og se, om det hjælper, selv om det er helt usandsynligt.  

 Således er det igen udskudt 5 år at få gennemført en  

 plan, som virker på vandmiljøet.
Landmændene er igen taget  

 som gidsler - de ved ikke, hvad de kan regne med, når de  

 planlægger bedriftens fremtid, og store fejlinvesteringer er derfor  

 uundgåelige.
Økologien giver rent vand Fremme af økologisk landbrug er den eneste vej til  

 et rent vandmiljø, efter at det med den nye vandmiljøplan er  

 opgivet at indføre et økonomisk incitament til at holde  

 på kvælstoffet.
Når EU bestemmer, at Danmark skal finde sig  

 i gensplejsning, vækstfremmere, pesticider og tilsætningsstoffer,  

 er det godt med økologisk fødevareproduktion som  

 alternativ.
Enhedslistens konkrete kritik af Vandmiljøplan II Vandmiljøplan II er opbygget som et skrivebordsregnestykke De enkelte poster i Vandmiljøplan II's regnestykke  

 modarbejder hinanden: På den ene side må landmændene nu  

 bringe mindre mængder husdyrgødning på markerne  

 (højere udnyttelsesprocent), og på den anden side henstiller  

 forligspartierne til, at landmændene udnytter foderet bedre, så  

 der kommer mindre kvælstof i gødningen.
Det er endvidere umuligt  

 at kontrollere, om de fleste af posterne i skrivebordsregnestykket bliver  

 efterlevet.
Målsætningen er blot, at EU's nitratdirektiv  

 skal opfyldes.
Det vil sige, at den nuværende grænseværdi  

 for nitratindhold i grundvandet skal overholdes.
Det betyder, at målet  

 er højst 10 gange så meget nitrat i grundvandet, som der var i  

 1950'erne, inden brugen af kunstgødning blev udbredt.
EU kræver,  

 at harmonikravet reguleres ned, hvilket umiddelbart lyder positivt, men det  

 fører til, at strukturudviklingen øges, fordi jordpriserne  

 stiger, uden at det nedsætter kvælstofudvaskningen.
Kunstgødningsforbruget og gødningsregnskabet  

 er de instrumenter, man vil anvende til at kontrollere, om  

 Vandmiljøplan II indfries.
Til illustration af problemstillingen med  

 at anvende gødningsregnskabet som kontrolinstrument beregnede Danmarks  

 Miljøundersøgelser, at landmændene i 1996 havde en  

 udnyttelsesprocent af husdyrgødningen på 22 (dvs. at de 78 pct.  

 er kvælstoftab), mens landmændenes egne indberetninger til  

 Plantedirektoratet i gødningsregnskaberne viste et gennemsnit på  

 54 pct. i gødningsudnyttelse, jf.
Vandmiljø-97,  

 Redegørelse fra Miljøstyrelsen nr. 4, 1997.
De våde enge er et vådeskud Våde enge, som får nitraten i drænvandet  

 til at fordampe som frit kvælstof, hjælper ikke på  

 nedsivningen til grundvandet.
Alligevel tæller de med i regnestykket,  

 som primært er lavet af hensyn til, at der ikke må komme for  

 meget nitrat i grundvandet.
Det er rensningsfilosofferne, der står bag,  

 og en økologisk bevidsthed om, at kvælstof er en ressource, er  

 volapyk for rensningsfilosoffer.
Det bliver også meget dyrt for staten.
Det er hovedstrategien,  

 at der skal betales årlig kompensation på seks et halvt tusinde  

 kroner pr. hektar.
Det betyder, at staten i stedet kunne have eksproprieret  

 og sikret sig dispositionsretten over jorden for et beløb svarende til  

 almindeligvis 5 års udbetalinger.
 Da engene primært skal findes på frivillig basis, bliver  

 der ikke tale om de store sammenhængende områder, som  

 naturmæssigt er mest interessante.
 Endelig er formålet med de våde enge maksimal  

 kvælstoffjernelse, og det betyder, at engene skal stå så  

 meget under vand som muligt, hvilket modarbejder brug til græsning.  

 Hvis staten i stedet stillede store græsningsarealer billigt til  

 rådighed, ville der blive økonomi i at fede de 70.000 tyrekalve  

 op, som i dag eksporteres levende til udlandet med det formål at  

 udløse kalvedræberpræmier, eller til opfedning som  

 tremmekalve.
SFL-områder Allerede i dag bliver ordningen udnyttet af færre,  

 end der er penge til, fordi den ikke er attraktiv nok.
Derfor er det  

 usandsynligt, at målet bliver nået.
Skovrejsning Det er alt for dyrt at betale private op til 70.000 kr.  

 pr. ha for at rejse skov.
Staten kan gøre det for det samme inkl.  

 køb af jord.
Bedre foderudnyttelse Bedre foderudnyttelse er ren snak, og der er ingen  

 konkrete instrumenter endsige muligheder for at eftervise, at det sker.  

 På grund af stramningen af harmonikravet for svin vil landmændene  

 have direkte interesse i ikke at hæve foderudnyttelsen, fordi der  

 så kommer mindre kvælstof i gødningen.
Mængden af  

 kvælstof i foderindkøbet er netop ikke medtaget i  

 Vandmiljøplan II.
Stramning af harmonikravet for svin Stramning af harmonikravet fra 1,7 til 1,4 for svin giver  

 højere jordpriser på grund af den øgede  

 efterspørgsel.
Det vil øge strukturudviklingen.  

 Selvfølgelig vil husdyrgødningen blive fordelt bedre og dermed  

 mindske overgødskning med fosfor, men det vil ikke nedsætte  

 kvælstofbelastningen, da landmændene konkret vil udskifte  

 husdyrgødning med kunstgødning.
Medmindre man mener, at  

 kunstgødning er vejen frem for at nedsætte nitratudvaskningen,  

 giver stramning af harmonikravet ingen nedsat kvælstofudvaskning.
Der  

 er i gennemsnit 0,9 dyreenheder pr. ha i Danmark, så det vil heller  

 ikke sætte nogen begrænsninger på husdyrproduktionen - ikke  

 engang på Mors.
Desuden vil det resultere i, at der eksporteres flere  

 levende grise til færdigfedning i Tyskland (i 1997 var det 850.000  

 smågrise samt 250.000 levende slagtesvin, som blot skulle slagtes til  

 en lidt højere notering på et tysk slagteri) for at undgå  

 den relativt højere gødningsmængde i forhold til  

 indtjening, som slagtesvin giver i forhold til et sohold.
Selvfølgelig  

 er det udmærket, at man skal have mere jord, så landmanden bedre  

 kan fodre sine dyr med hjemmedyrket foder, men det er meget problematisk, at  

 presset på at eje jord øges.
Skærpede krav til udnyttelse af nitrat i husdyrgødning Dette punkt vil føre til, at husdyrgødningen  

 tæller for en større mængde kvælstof, og derfor vil  

 der være plads til mindre kunstgødning, før  

 gødningsnormen nås.
Mere økologisk landbrug er ren hensigtserklæring Den samlede vandmiljøplan fremmer ikke omstillingen  

 til økologisk landbrug, og den foreslår udelukkende en  

 øget målsætning uden konkrete instrumenter bag, som kan  

 få flere til at lægge om. 10 mio. kr. til afsætning af  

 økologiske varer er udmærket, men det ændrer på  

 ingen måde de samlede konsekvenser af Vandmiljøplan II.
Den  

 ekstrabevilling i Vandmiljøplan II, der sørger for, at der er  

 penge nok til at udbetale arealtilskud til fremtidens økologiske  

 omlæggere, er udmærket; men det ændrer ikke ved, at selv en  

 borgerlig regering vil være nødt til at finde pengene til  

 omlægningstilskud for ikke at få skyld for bevidst at stoppe  

 udviklingen.
Afsnittet om økologi er et figenblad for at gøre  

 det sværere at kritisere Vandmiljøplan II for at være  

 blottet for fremme af økologisk landbrug.
Efterafgrøder Formålet med efterafgrøder er at forhindre  

 kvælstoffet i at forsvinde vinteren over.
At sørge for, at alle  

 bedrifter har mindst 6 pct. græsareal er udmærket, men det er  

 reelt kun svinebønder, som ligger under med i gennemsnit 4 pct.  

 græsarealer.
Selv planteavlere ligger i gennemsnit på 6 pct.  

 Arealet med vinterkorn er eksploderet, siden reglen med 65 pct.  

 vintergrønne marker blev indført.
Det har ført til  

 større udvaskning af kvælstof på grund af den høje  

 gødskningsnorm og udbringning af gødning om efteråret, og  

 det har ført til øget sprøjtning.
I stedet burde der  

 dyrkes vårsæd med udlagt græs på de 420.000 ha, som,  

 siden reglen om de vintergrønne marker blev indført for 10  

 år siden, er konverteret fra vårsæd til vintersæd.  

 Det ville, beregnet med Miljøstyrelsens egne tal, resultere i, at  

 udvaskningen blev nedsat med 16.000 tons kvælstof.
 Nedsat gødningsnorm med 10 pct.
Gødningsnormen er ikke noget instrument, som egner  

 sig til miljøformål.
På sandjorder må man  

 gøde mere, fordi der er større udvaskning.
Regner det mere,  

 må man også gøde mere osv.
Der er opstillet en utrolig  

 bureaukratisk lovgivning, hvor hver jordbonitetsklasse har et fast udbytte  

 for hver afgrøde, hvor landmanden skal bevise, at der før har  

 været højere udbytte for at få lov til at gøde  

 efter et højere udbytte.
Endelig kan landmanden jo dyrke  

 afgrøder med høj gødningsnorm såsom  

 vinterafgrøder i stedet for vårkorn, hvilket giver en ca. 30  

 pct. større gødningsnorm.
 Et syvende mindretal (Kristeligt Folkepartis medlem  

 af udvalget) indstiller lovforslaget til forkastelse ved 3.  

 behandling, men vil stemme for de stillede ændringsforslag.
 L 55, L 56 og L 58 udgør tilsammen den  

 væsentligste del af udmøntningen af Vandmiljøplan II.  

 Disse lovforslag kan Kristeligt Folkeparti ikke stemme for, såfremt der  

 ikke sker tilbageførsel til landbruget af de merudgifter, erhvervet  

 pålægges som følge af Vandmiljøplan II, og  

 såfremt der ikke sker administrative lettelser for landbruget.
Kristeligt Folkeparti føler et medansvar for hele  

 komplekset på grund af partiets medvirken i den oprindelige  

 vandmiljøplan fra 1987, men Kristeligt Folkeparti finder ikke, at  

 regeringen i tilstrækkeligt omfang har godtgjort, at effekten af de  

 eksisterende tiltag til forbedring af vandmiljøet har været  

 utilstrækkelige til at opfylde målsætningerne på  

 området.
Det er i hvert fald stadig alt for tidligt at vurdere  

 effekten.
 På trods af denne vurdering kan Kristeligt  

 Folkeparti godt acceptere målsætningerne og de fleste tiltag i  

 Vandmiljøplan II-aftalen, ikke fordi Kristeligt Folkeparti er  

 overbeviste om, at de er nødvendige, men fordi Kristeligt Folkeparti  

 gerne vil bruge forsigtighedsprincippet, det vil sige at lade tvivlen komme  

 miljøet til gode, når det drejer sig om beskyttelse af vort  

 grundvand og genoprettelse af vort vandmiljø.
Beskyttelse af drikkevandet samt forbedring og bevarelse  

 af miljøet er en sag af interesse for hele samfundet.
Når  

 forligspartierne for hele samfundets skyld vælger at benytte  

 forsigtighedsprincippet, og netop forsigtighedsprincippet er afgørende  

 for at vælge de tiltag, der bruges i lovforslagene, mener Kristeligt  

 Folkeparti også, at hele samfundet skal betale.
Landbruget skal derfor  

 have økonomisk kompensation for de omkostninger, som tiltagene vil  

 påføre landbruget.
Kristeligt Folkeparti har undersøgt, om et  

 ændringsforslag om kompensation kan stilles til lovforslag nr.
L 58,  

 hvor de største omkostningsbelastende tiltag findes.
Dette vil  

 ifølge fødevareministerens svar ikke være lovteknisk  

 hensigtsmæssigt.
Det bøjer Kristeligt Folkeparti sig for og vil  

 senere finde en anden mulighed for at bringe forslaget på bane.
Fødevareministeren meddeler også, at en  

 kompensation skal notificeres som statsstøtte over for  

 Europa-Kommissionen med henblik på at undgå  

 konkurrenceforvridning.
Det finder Kristeligt Folkeparti svært at  

 acceptere, idet Kristeligt Folkeparti ikke har konstateret, at tiltagene i  

 lovkomplekset her, der har en konkurrenceforvridende effekt for landbruget,  

 skal notificeres.
Vedrørende de konkrete lovforslag kan Kristeligt  

 Folkeparti ikke gå ind for de skærpede harmonikrav, der vil  

 fremme den i forvejen meget uheldige strukturudvikling hen imod stadig  

 større enheder for de få selvstændige.
Kristeligt  

 Folkeparti mener, at det er en unødvendig opstramning, der bidrager  

 meget lidt til den samlede reduktion af kvælstofudledningen, og det er  

 meget omkostningsbelastende for landbruget.
Kristeligt Folkeparti har derfor  

 stillet ændringsforslag om, at de eksisterende harmonikrav bevares.
 Kristeligt Folkeparti finder, at flere af de enkelte  

 bestemmelser i lovkomplekset er alt for ufleksible, og at f.eks. den meget  

 firkantede reduktion af kvælstofnormen vil vanskeliggøre en  

 dynamisk udvikling af planteproduktionen.
Endelig finder Kristeligt Folkeparti, at hele planen er  

 unødigt bureaukratisk.
Det fremgår direkte af  

 bemærkningerne, hvor meget alene kontrol af landbrugets  

 kvælstofregnskab vil koste i Fødevareministeriets regi.  

 Omkostningen i landbruget alene til øget regnskabsførelse vil  

 være meget større.
Ændringsforslag Af fødevareministeren, tiltrådt af et  

flertal (udvalget med undtagelse af DF og EL):
Til § 2 1) I stk. 6 indsættes efter 1. pkt.  

 som nye punktummer:
»Beviset benyttes som dokumentation for retten til at  

 købe afgiftsfri gødning.
Som alternativ dokumentation kan  

 benyttes direkte opslag i det i stk. 1 nævnte register, jf. stk.  

 9.« 2) Efter stk. 8 indsættes som nyt stykke:
»Stk. 9. Den, der driver momspligtig handel med gødning kan  

 få adgang til ved opslag i det i stk. 1 nævnte register at  

 konstatere, om en køber er berettiget til at købe afgiftsfri  

 gødning eller ej.« Stk. 9 og 10 bliver herefter stk. 10 og 11.
 3) I stk. 9, som bliver stk. 10, indsættes  

 efter 1. pkt. som nyt punktum:
»Desuden kan ministeren fastsætte nærmere  

 regler om gødningshandleres adgang til oplysning om købere af  

 afgiftsfri gødning.« Af et mindretal (KRF), tiltrådt af et flertal (det  

 øvrige udvalg med undtagelse af CD og EL):
Til § 4 4) Efter 1. pkt. indsættes som nyt  

 punktum:
»Dyrkes afgrøder, der skal tilføres  

 kvælstof efter den 31. juli, men inden den 30. september, og som skal  

 høstes eller afgræsses inden 31. december, forlænges  

 planperioden til den 30. september.« Af et mindretal (KRF):
Til § 11 5) I stk. 5 indsættes efter  

 »opgørelse af virksomhedens« ordene: »produktion af kvælstof i  

 husdyrgødning i planperioden, virksomhedens«.
Til § 15 6) Stk. 1, 1. pkt., affattes  

 således:
»Hvis den registrerede før udløb af  

 planperioden ophører med at eje eller have brugsret til et areal,  

 hvortil der er en kvælstofkvote, jf. § 6, skal den registrerede  

 virksomheds kvælstofforbrug på arealet beregnes, jf. §§ 10-14,  

 for den forløbne del af planperioden.« Til § 18 7) Stk. 2 og 3 udgår, og i stedet  

 indsættes:
»Stk. 2. Ministeren for fødevarer, landbrug  

 og fiskeri kan fastsætte regler om efterafgrøder ud over det i  

 stk. 1 nævnte krav, herunder om beregning af omfanget af det areal,  

 hvorpå efterafgrøderne skal etableres, samt om, hvilke  

 afgrøder der kan anvendes som efterafgrøder, og regler for  

 dyrkning af disse.« Stk. 4 bliver herefter stk. 3.
 Af et mindretal (V og KF), tiltrådt af et  

mindretal (DF og KRF):
Til § 19 8) I stk. 1, nr. 2, ændres »5 km« til:  

 »10 km«.
 Af fødevareministeren, tiltrådt af et  

flertal (udvalget med undtagelse af DF og EL):
Til § 22 9) I stk. 2, nr. 2, efter ordet  

 »gødningsbehov« udgår »og«.
 10) I stk. 2, nr. 3, ændres ordene  

 »kapitel 3.« til: »kapitel 3, og«.
 11) I stk. 2 indsættes efter nr. 3 som  

 nyt nummer:
»4)	oplysninger om virksomhedens aftaler om forpagtning til brug for  

 udbringning af husdyrgødning og om virksomhedens  

 husdyrgødningsaftaler.« Af et mindretal (V og KF), tiltrådt af et  

mindretal (KRF):
Til § 27 12) Efter stk. 1 indsættes som nye  

 stykker:
 »Stk. 2. Ministeren eller den, ministeren  

 bemyndiger hertil, kan udtage prøver til undersøgelser uden at  

 skulle betale herfor.
Stk. 3. Virksomhedens ejer og de hos denne ansatte  

 skal yde ministeren eller den, ministeren bemyndiger hertil, fornøden  

 vejledning og hjælp ved kontrollen.« Til § 28 13) Paragraffen udgår.
 Af et mindretal (KRF):
Til § 29 14) I stk. 1 ændres »§ 18, stk. 1-2«  

 til: »§ 18, stk. 1«.
 Af fødevareministeren, tiltrådt af et  

flertal (udvalget med undtagelse af DF og EL):
Til § 31 15) Stk. 1 affattes således:
»Loven træder i kraft den 1. august 1998. § 2  

 træder dog i kraft dagen efter bekendtgørelsen i  

 Lovtidende.« Til § 32 16) I stk. 1 indsættes efter »jf. §  

 11,«: »om opgørelse af virksomhedens primolager af kvælstof i  

 handelsgødning, jf. § 14,«.
Bemærkninger Til nr. 1-3 Momspligtige gødningsforhandlere, for eksempel  

 grovvareselskaber, der afsætter gødning til virksomheder, der  

 har ladet sig registrere som afgiftsfri gødningskøbere, skal  

 have adgang til oplysning om, at sådan registrering er sket.
Momspligtige gødningsforhandlere gives efter  

 lovforslaget adgang til at få oplysninger fra registeret om, hvorvidt  

 virksomheder, der henvender sig, har ret til at købe afgiftsfri  

 gødning eller ej.
Bestemmelsen er fastsat for at lette forholdet  

 mellem køber og sælger af afgiftsfri gødning.  

 Gødningsforhandleren kan således på stedet ved et opslag i  

 registeret konstatere, hvorvidt den pågældende er berettiget til  

 at købe afgiftsfri gødning.
Til nr. 4 Ændringsforslaget giver mulighed for, at den  

 gældende mulighed for forlænget planperiode opretholdes.
 I ændringsforslaget defineres den forlængede  

 planperiode på samme måde som i den gældende  

 bekendtgørelse.
Til nr. 5 og 6 Ifølge lovforslagets § 10 og 11 beregnes den totale  

 mængde af kvælstof som virksomhedens produktion af kvælstof  

 i husdyrgødning i planperioden, dvs. 1. august-31. juli.
Hvis  

 planperioden ændres i overensstemmelse med ændringsforslag under  

 nr. 4, er det nødvendigt at fastsætte særlige regler for  

 virksomheder med forlænget planperiode.
I ændringsforslag nr. 5  

 bemyndiges ministeren til at fastsætte nærmere regler om  

 opgørelse af virksomhedens produktion af kvælstof i  

 husdyrgødning i planperioden, herunder den forlængede  

 planperiode.
 Ændringsforslaget under nr. 6 er en  

 konsekvensrettelse.
Til nr. 7 Det fremsatte lovforslag er baseret på det  

 udgangspunkt, at der på 6 pct. af det areal, som er udtaget eller  

 dyrkes med 1-årige afgrøder, som ikke har  

 kvælstofoptagelse om efteråret, skal etableres en  

 efterafgrøde.
Efterafgrøderne skal udgøres af græs  

 udlagt om foråret i en kornafgrøde eller af efterafgrøder  

 med tilsvarende kvælstofoptagende effekt.
Ministeren for  

 fødevarer, landbrug og fiskeri bemyndiges til at fastsætte  

 regler om hvilke efterafgrøder, der kan anvendes, samt regler for  

 dyrkningen af disse.
Ved ændringsforslaget bemyndiges ministeren  

 endvidere til at fastsætte regler om beregningen af det areal,  

 hvorpå efterafgrøderne skal etableres.
Herved gøres det  

 muligt at erstatte kravet om 6 pct. efterafgrøder af græs udlagt  

 i korn med krav om efterafgrøder med en ringere  

 kvælstofoptagende effekt, som imidlertid modsvares af et større  

 arealkrav, således at den samlede kvælstofoptagende effekt  

 forbliver uændret.
Til nr. 9-11 Det er besluttet, at kontrollen med overholdelsen af  

 harmonikravene i § 28 i Miljø- og Energiministeriets  

 bekendtgørelse om erhvervsmæssigt dyrehold,  

 husdyrgødning, ensilage m.v. overføres fra kommunerne til  

 Plantedirektoratet.
Overførslen sker med hjemmel i  

 miljøbeskyttelseslovens § 67 og gennemføres ved ændring  

 af den nævnte bekendtgørelse.
Oplysningerne i  

 gødningsregnskaberne skal anvendes i forbindelse med denne kontrol, og  

 lovforslaget har på den baggrund til formål at uddybe og  

 præcisere kravene til gødningsregnskabers indhold.
Efter lovforslaget skal virksomheden i forbindelse med  

 gødningsregnskabet således angive oplysninger om  

 forpagtningsaftaler og om husdyrgødningsaftaler.
Oplysningerne om  

 mængden af husdyrgødning i husdyrgødningsaftalerne skal  

 opgøres i antal dyreenheder som beregnet efter reglerne i  

 Miljø- og Energiministeriets bekendtgørelse om  

 erhvervsmæssigt dyrehold, husdyrgødning, ensilage m.v.
Til nr. 12 og 13 Hensigten med ændringsforslagene er at forhindre, at  

 kontrolforanstaltninger, der ikke kan foregå i forståelse mellem  

 kontrollant og borger, kan ske uden retskendelse.
Til nr. 14 Der er tale om en konsekvensrettelse som følge af  

 ændringsforslaget under nr. 7.
Til nr. 15 Ikrafttrædelsesdatoen den 1. august 1998 omfatter i  

 lovforslaget samtlige bestemmelser i loven.
Baggrunden for  

 ændringsforslaget er et ønske om, at lovens § 2 om registrering  

 af virksomheder sættes i kraft hurtigst muligt, således at  

 anmeldelsen til registrering kan ske forud for planperioden, der løber  

 fra 1. august til 31. juli.
Til nr. 16 I lighed med de allerede foreslåede regler om  

 fastsættelse af bl.a. afgrøders forfrugt og primolager af  

 husdyrgødning med henblik på overgangen fra regulering af  

 gødningsanvendelsen ved bekendtgørelse nr. 624 af 15. juli 1997  

 om jordbrugets anvendelse af gødning til nærværende lov er  

 der behov for at fastsætte regler om opgørelse af en virksomheds  

 primolager af kvælstof i handelsgødning.
Lovforslaget bemyndiger  

 ministeren til at fastsætte regler på dette område.
Erling Christensen (S) Hugo Sørensen (S) Erik  

 Mortensen (S) Margot Torp (S) Jørn Jespersen (SF) fmd.
Kristen Touborg  

 (SF) Annie LundeHansen (CD) Vibeke Peschardt (RV) Keld Albrechtsen (EL)  

 Christian Mejdahl (V) Jens Kirk (V) Mariann Fischer Boel (V) Peter  

 Hansen-Nord (V) Lene Espersen (KF) nfmd.
Henning Grove (KF) Christian  

 H.Hansen (DF) Ole M.
Nielsen (KRF) Fremskridtspartiet havde ikke medlemmeri udvalget.
Bilag Nogle af udvalgets spørgsmål til  

 fødevareministeren og dennes svar herpå tillige med en  

 henvendelse fra De Danske Landboforeninger, Landbrugsraadet og Dansk  

 Familielandbrug og ministerens kommentar hertil De danske Landboforeninger Vesterbrogade 4A 1620 København V Telefon 33 12 75 61 Telefax 33 32 76 62 Landbrugsraadet Axeltorv 3 1609 København V Telefon 33 14 56 72 Telefax 33 14 95 74 Dansk Familielandbrug Vester Farimagsgade 6 1606 København V Telefon 33 12 99 50 Telefax 33 93 63 62 4. maj 1998 Til Folketingets udvalg for Fødevarer, Landbrug og Fiskeri Vedr.: Forslag til lov om jordbrugets anvendelse af gødning og  

 om plantedække (L 58) De danske Landboforeninger, Landbrugsraadet og Dansk  

 Familielandbrug skal anmode Folketingets udvalg for fødevarer,  

 landbrug og fiskeri om at foretage en række ændringer og  

 præciseringer i ovennævnte lovforslag.
 Vi er af den opfattelse, at mange af de reguleringer, der  

 er indeholdt i lovforslaget, ikke er miljømæssigt begrundede, og  

 at disse bestemmelser vil påføre erhvervet unødvendige  

 administrative og økonomiske byrder samt praktiske problemer.
Landbrugets organisationer har ikke sat  

 spørgsmålstegn ved den overordnede miljøpolitiske  

 målsætning.
Men vi finder det højst uheldigt, at de valgte  

 virkemidler alt andet lige vil påføre erhvervet meromkostninger  

 på mere end en halv milliard kr. årlig.
Vi er af den opfattelse, at en generel  

 normnedsættelse ikke vil være hensigtsmæssig og forsvarlig  

 som miljøpolitisk virkemiddel, og at problemerne herved   både i  

 form af indkomsttab for landmændene og udgifter til administration og  

 kontrol   vil blive stadig større med årene.
Dertil kommer, at  

 forslaget rammer mange landmænd urimeligt hårdt og  

 vilkårligt, og at tabet for den enkelte landmand er uden  

 sammenhæng med kvælstoftabet på den enkelte bedrift.
 Vi må derfor foreslå, at det grundigt  

 overvejes, hvorledes der kan ske fritagelse for de landmænd, der  

 udarbejder et egentlig næringsstofregnskab og derigennem dokumenterer  

 kvælstofomsætningen på bedriften.
 Vi skal endvidere foreslå, at der etableres en  

 forenklet ordning, så f.eks. mindre landbrug kan undgå det  

 omfattende bureaukrati, hvis de vælger kun at gødske svarende  

 til en reduceret norm for vårbyg.
 Gennem et udredningsarbejde bør man også  

 vurdere de faglige muligheder for fremadrettet at sikre de ønskede  

 miljømål med et minimum af bureaukrati og omkostninger, samtidig  

 med at erhvervet sikres fortsat dynamiske udviklingsmuligheder.
 Vi er meget tilfredse med, at der under l. behandling af  

 forslaget blev givet tilsagn om at se på forslag til ændringer af  

 de enkelte bestemmelser i lovforslaget.
 På denne baggrund skal vi fremkomme med  

 bemærkninger til nogle hovedområder, hvor vi finder, at forslaget  

 vil give anledning til mange praktiske problemer.
Det drejer sig om gødningsplanlægningen ejendomsregistrering og -omsætning retlige aspekter Gødningsplanlægningen Ifølge lovforslaget skal gødningsnormerne  

 fremover fastsættes som »normerne for 1997/98 nedsat med et  

 vægtet gennemsnit på 10 pct.«.
Gødningsnormerne blev for  

 1997/98 fastsat efter de prisforhold på afgrøder og  

 kvælstof, som var gældende for det pågældende  

 driftsår.
Normerne blev på grundlag af de foreliggende  

 gødnings- og udbytteforsøg indstillet af Landbrugets  

 Rådgivningscenter.
 Det skal her understreges, at en gødningsnorm ikke  

 ligger fast for tid og evighed, og at den derfor ikke i det enkelte år  

 nødvendigvis rammer den økonomisk optimale  

 kvælstofmængde præcist for alle afgrøder, jordtyper,  

 klimaområder etc.
Derfor er det helt afgørende, at det i lovforslaget  

 slås fast, at der som hidtil bliver mulighed for at justere normerne  

 for de enkelte afgrøder, korrigere for jordtyper og geografisk  

 placering m.v.
Eventuelle fejl i gødningsnormerne bør derfor  

 løbende kunne justeres.
Ligeledes er det afgørende, at det også  

 fremover er muligt at justere normerne i henhold til ny viden fra forskning  

 og forsøg.
Der kommer hvert år nye sorter på markedet med  

 højere udbyttepotentiale, og der godkendes nye  

 bekæmpelsesmidler, som ligeledes øger udbyttepotentialet m.v.  

 Korrekt udnyttelse af denne viden vil både mindske  

 miljøbelastningen fra landbruget og være til økonomisk  

 gavn for erhvervet.
I den politiske aftale er det lagt til grund, at effekten  

 af en 10 % normnedsættelse vil være en nedgang i  

 handelsgødningsforbruget på 40.000 tons.
De  

 gødningsnormer, Rådgivningscentret indstiller, vil i konsekvens  

 heraf indebære et samlet gødningsbehov på ca. 360.000 tons  

 N.
 Det er fortsat væsentligt, at det i loven slås  

 fast, at gødskningsnormerne også fremover skal indstilles af  

 Landbrugets Rådgivningscenter, idet det er forsøgene  

 gennemført i landøkonomisk regi, der er den altovervejende  

 leverandør af den nyeste viden på området.
Med hensyn husdyrgødningsnormerne er det også  

 vigtigt, at udviklingen i fodringspraksis følges nøje, og at de  

 forbedringer, der opnås løbende, indbygges i normerne.
En  

 manglende justering af normerne vil fjerne incitamentet hos den enkelte  

 landmand til at optimere fodringen.
Hvis ikke der i forhold til praksis kan  

 ske en løbende justering af husdyrgødningsnormerne, vil  

 landmanden i mange tilfælde blive tvunget til at skulle aflægge  

 regnskab for kvælstof, der aldrig har været til stede på  

 ejendommen.
 Af lovforslaget fremgår det, at planperioden  

 fastsættes til perioden fra 1. august til 31. juli.
Vi kan ikke tilslutte os denne ændring.
Samme  

 skæringsdato for alle afgrøder vil gøre det vanskeligt  

 for landmanden at aflægge et korrekt gødningsregnskab.
Det afgørende vil her være, om  

 gødningen udbringes lige før eller lige efter  

 skæringsdatoen.
En skæringsdato, der ikke følger  

 vækstsæsonen, vil eksempelvis betyde, at der på ca. 600.000  

 ha græs (ca. 20 pct. af arealet) vil opstå store praktiske og  

 administrative problemer.
Hvis den gødning, som er planlagt til at  

 skulle udbringes på græsmarkerne i slutningen af juli, pga.  

 vejrlig eller andet først udbringes efter 1. august, skal den udbragte  

 gødning bogføres i et andet gødningsår end det  

 år, hvor behovet hører til.
 Vi har ikke erfaret hverken miljø- eller  

 kontrolmæssige problemer ved de nugældende planperioder.
 Landskontoret for Planteavl har oplyst, at DMU har  

 tilkendegivet, at det er nødvendigt med forskellige planperioder i  

 forskellige afgrøder.
 Vi skal derfor henstille, at nugældende regler  

 bliver fastholdt.
Reglerne om grønne marker og de 6 pct. med  

 efterafgrøder har stor betydning for afgrødevalget og  

 tilpasningsmulighederne på den enkelte bedrift.
Det er derfor vigtigt,  

 at reglerne udformes således, at de medfører færrest  

 mulige ulemper, uden at det går ud over den miljømæssige  

 effekt.
Det er vigtigt for erhvervet, at reglerne udformes  

 på en sådan måde, at de muliggør fortsat dyrkning af  

 alle afgrødetyper, eksempelvis frøafgrøder.
Det er  

 endvidere vigtigt, at der fastsættes bestemmelser, som sikrer, at  

 kravet vil kunne opfyldes af andet end græsefterafgrøder, f.eks.  

 korsblomstrede afgrøder og frøgræsafgrøder, der  

 nedpløjes efter den 20. oktober i høståret.
 Der bør i lighed med reglerne for grønne  

 marker være mulighed for at opfylde kravet om efterafgrøder ved  

 hjælp af naboaftaler.
Ejendomsregistrering og -omsætning Reglerne om lageropgørelse ved bl.a.  

 ejendomsoverdragelser er unødvendigt bureaukratiske.
Uanset at der med  

 den valgte model med regnskaber og styring selvsagt er et betragteligt  

 kontrolbehov, så finder vi, at disse regler i alt for høj grad  

 tager sigte på kontrol med afgiftsfritagelse og ikke på  

 miljøregulering.
 Reglerne bør efter vores opfattelse have det  

 modsatte udgangspunkt, og selv om et (alt for) højt detaljeringsniveau  

 er tilstræbt med disse bestemmelser, er de både  

 ufuldstændige og uklare.
I og med at køber og sælger ikke må  

 anvende analyser ved opgørelse af de mængder kvælstof, der  

 overdrages mellem parterne, opstår der meget let den situation, at  

 køber risikerer at »købe« sig til et strafansvar.
Reglerne vil  

 således reelt have den virkning, at landbrugsejendomme vanskeligt kan  

 omsættes i planperioden, fordi køber og sælger vil  

 være usikre på deres retsstilling.
Vi skal foreslå, at der i lovforslaget  

 indsættes en bemyndigelsesbestemmelse til fødevareministeren med  

 henblik på at fastlægge regler på en for køber og  

 sælger acceptabel måde, hvilket godt kan ske, uden at  

 kontrolformålet fortabes.
Det understreges af, at en rapport udarbejdet  

 af en arbejdsgruppe nedsat af Fødevareministeriet har klargjort, at  

 det til bl.a. dette formål er muligt at anvende analyser af  

 kvælstof i flydende husdyrgødning.
Formålet med en registrering må være at  

 udskille de erhverv, der skal være omfattet af afgiftsordningen,  

 hvilket helt typisk ikke er landbrug.
Vi finder, at den foreslåede  

 registreringsmodel er alt for bureaukratisk, og vi skal opfordre til, at det  

 præciseres i betænkningen til loven, at landmanden kun skal  

 afgive de oplysninger til registreringen, som de offentlige myndigheder ikke  

 allerede har.
Retlige aspekter Vi finder det meget uheldigt, at der med denne lov  

 føjes endnu en lov til listen over de love, hvor boligens  

 ukrænkelighed brydes.
 Vi finder ikke, at det i tilstrækkelig grad er  

 overvejet, om det ikke kun er dele af kontrollen efter denne lov, der skal  

 kunne gennemføres uden retskendelse.
Vi forholder os derudover meget kritiske over for, at der  

 i lovens bemærkninger er angivet et »indikativt strafniveau«, og skal  

 opfordre til, at det tages ud af lovens bemærkninger.
Det er og skal  

 være domstolene, der træffer afgørelser om udmåling  

 af straf.
Domstolenes praksis hidtil på området har således  

 også medført et kraftigt fald i overtrædelser af de hidtil  

 gældende regler.
Endelig finder vi, at det er yderst uheldigt at udforme  

 særlove, hvori der fastsættes undtagelser fra straffelovens  

 almindelige forældelsesregler.
Vi skal som minimum opfordre til, at den  

 forlængede forældelsesfrist ikke kommer til at gælde for  

 alle overtrædelser efter loven og tilhørende  

 bekendtgørelser, men alene knytter sig til de faktiske  

 overgødskninger.
 Det vil efter vores principielle opfattelse være  

 fuldstændig forkert at vedtage en strafferetlig særlov for  

 landmænds kvælstofanvendelse.
 Ved et foretræde for udvalget vil vi uddybe vore  

 bemærkninger til lovforslaget.
 I vedlagte bilagsnotat af 22. april 1998 er der  

 nærmere gjort rede for vore synspunkter.
Med venlig hilsen De danske Landboforeninger Niels Th.
Ilsøe Landbrugsraadet Peter Gæmelke Dansk Familielandbrug Peder Thomsen 22. april 1998 Notat  

 vedr.  

 regeringens forslag til  

 Lov om jordbrugets anvendelse af gødning og om plantedække (L  

 58) Organisationerne er af den opfattelse, at en række  

 af de reguleringer, der er indeholdt i nærværende lovforslag,  

 ikke er miljømæssigt begrundede, og at disse bestemmelser derfor  

 vil påføre erhvervet uforholdsmæssigt store administrative  

 byrder og praktiske problemer i den daglige tilrettelæggelse af  

 bedriften.
Organisationerne finder ikke, at loven bør udformes med et  

 overvældende   og for erhvervet belastende   hensyn til  

 administrationen.
 Der vil ikke kunne skabes forståelse for, at mange  

 regler i det foreliggende forslag er gjort usmidige af administrative og  

 kontrolmæssige årsager.
 Den foreslåede detailregulering vil for stort set  

 alle brug blive meget omkostningskrævende og bureaukratisk.
Det må give anledning til bekymring, at den  

 foreslåede normnedsættelse automatisk vil føre til et  

 lavere proteinindhold i planteproduktionen.
Dette forhold er ikke medtaget i  

 de erhvervsøkonomiske konsekvensberegninger.
 Et for lavt proteinindhold i planteproduktionen vil kunne  

 påvirke dansk landbrugs interventions og eksportmuligheder for korn i  

 en meget uheldig retning og i værste fald også give negative  

 påvirkninger i den indenlandske prisdannelse.
 Lovforslaget må anses for at ville medføre,  

 at væsentlig flere landmænd skal have konsulentbistand til at  

 få udarbejdet gødningsplaner og regnskaber.
Et velfungerende konsulentsystem har været en  

 afgørende forudsætning for i praksis at kunne gennemføre  

 den detailregulering, der allerede har fundet sted siden 1993, og som  

 øges væsentligt med de foreslåede regler.
Vi beder derfor  

 Folketinget om at sikre, at Fødevareministeriet i videst muligt omfang  

 forsat samarbejder med rådgivningssystemet om  

 gødningsbestemmelsernes faglige indhold og deres praktiske  

 udformning.
 Organisationerne skal også foreslå, at det  

 grundigt overvejes, hvorledes de landmænd, der udarbejder et  

 næringsstofregnskab og derigennem dokumenterer  

 kvælstofomsætningen på bedriften, kan fritages for de  

 detaljerede gødningsregler.
I betragtning af forslagets kompleksitet og ikke mindst  

 dets detaljeringsgrad må vi forudse, at loven, således som den  

 foreligger, vil virke uforståelig og skabe store problemer i erhvervet.  

 Vi skal på den baggrund opfordre til, at tidspunktet for den endelige  

 ikrafttræden af reglerne udskydes, således at der kan  

 afsættes tilstrækkelig tid til at gennemføre og  

 implementere det lovtekniske arbejde.
Endvidere skal vi anmode om, at  

 lovforslaget ændres således, at de nuværende  

 gødningsbestemmelser rent administrativt bliver videreført i  

 uændret skikkelse.
Aftalen om Vandmiljøplan II hviler på en  

 antagelse om, at effekten af den eksisterende lovgivning kun er en  

 udvaskningsreduktion på 60- 65.000 tons kvælstof pr. år,  

 hvorfor de nye tiltag skal give en udvaskningsreduktion på 35-40.000  

 tons.
Organisationerne er ikke enig i denne konklusion, der tilsyneladende  

 kun bygger på, at arealanvendelsen og gødningsforbruget er  

 ændret.
Der er eksempelvis ikke i beregningen af effekten af de  

 eksisterende tiltag taget hensyn til den generelle udbyttestigning som  

 følge af bedre sorter, bedre dyrkningsteknik osv., at arealet med  

 halmnedmuldning er væsentligt forøget, og at vintersæden  

 generelt sås tidligere end for 10 år siden.
De eksisterende normer for afgrødernes  

 kvælstofbehov hviler på et solidt forsknings- og  

 forsøgsmæssigt grundlag.
Sammenlignes den samlede  

 kvælstofnorm for Danmark med bortførslen af kvælstof,  

 fremgår det, at normerne allerede ligger på det minimum, der er  

 nødvendigt for at opretholde en optimal planteproduktion.  

 Handelsgødningsstatistikken for 1997 viser, at der i forhold til 1996  

 er sket en yderligere forbedring i gødskningspraksis, når der  

 tages hensyn til forskellen i kvælstofbehovene årene imellem.
I en situation, hvor den samlede norm for  

 kvælstoftilførsel til afgrøderne er på niveau med  

 bortførslen af kvælstof med afgrøderne, er det fagligt  

 uforsvarligt at gennemtvinge en yderligere generel reduktion, som en  

 vedtagelse af nærværende lovforslag vil resultere i.
Der er  

 simpelt hen ikke tale om en landbrugsmæssig bæredygtig måde  

 at reducere kvælstofudvaskningen på! Vi kan ikke tilslutte os,  

 når landbrugsministeren i sin skriftlige fremstilling anfører:  

 »Lovforslaget skaber således grundlag for en tilpasning af de hidtidige  

 regler om jordbrugets anvendelse af gødning, som blev  

 gennemført som et resultat af Handlingsplanen for en bæredygtig  

 udvikling i landbruget.« Handlingsplanen for en bæredygtig udvikling  

 byggede nemlig på, at landmændene skulle tilstræbe en  

 agronomisk korrekt drift.
 Til bestemmelserne om registrering m.v., § 1-4:
Den foreslåede registrering må siges at  

 være overflødig set ud fra et miljømæssigt  

 synspunkt.
Reglerne herom bør derfor udgå af forslaget.  

 Hovedreglen bør være, at kun de landmænd som ønsker  

 at anvende undtagelsesbestemmelserne, bør registreres.
 Der bør i den forbindelse ikke kunne stilles  

 omfattende og detaljerede krav om dokumentation til de landbrugsbedrifter,  

 som ønsker at være omfattet af en registrering.
 Vi finder, at ministerens beføjelse til at  

 fastsætte regler for, hvilke oplysninger og registreringer  

 virksomhederne skal føre og indberette, er alt for vidtgående.  

 Det bør som et absolut minimum sikres, at de oplysninger, der kan  

 kræves, skal være relevante.
 Vi må foreslå, at nugældende  

 retningslinjer vedrørende planperioden opretholdes, idet der ikke er  

 dokumenteret hverken miljø- eller kontrolmæssige ulemper  

 herved.
En fast planperiode fra 1/8 til 31/7 uanset bedriftstype  

 og afgrødevalg vil medføre store afgrænsningsproblemer.  

 Målet må være at finde en entydig periode med  

 sammenhørende gødningsbehov og -forbrug.
En fast  

 skæringsdato betyder imidlertid, at det kan få afgørende  

 betydning for landmandens gødningsregnskab, om han/hun kører  

 gødning ud lige før eller lige  efter  

 skæringsdatoen.
Den aktuelle skæringsdato d. 31/7 vil betyde, at  

 der på ca. 600.000 ha græs (ca. 20 pct. af landbrugsarealet) vil  

 opstå store administrative problemer.
Hvis f.eks. gødning i  

 gødningsplanen er planlagt udbragt den 25. juli, men vejrlig eller  

 andet nødvendiggør en udsættelse til den 2. august, skal  

 den udbragte gødning nu pludselig bogføres i et andet  

 gødningsår end det år, hvor behovet hører til, det  

 normbehov, der har legaliseret gødningskøbet.
 Det foreslås derfor, at reglerne bibeholdes, som de  

 er i dag, således at planperioden forbliver lig med  

 vækstsæsonen, dvs. fra 1/8 til 31/7 plus gødning udbragt  

 d. 1/8-31/9 til afgrøder, der høstes samme år.
Til bestemmelserne om gødskning, § 5-10:  

 § 6. Fastsættelsen af normer I de eksisterende regler for gødningsanvendelse har  

 Landbrugets Rådgivningscenter (Landskontoret for Planteavl) haft  

 indstillingsret til normer for afgrødernes kvælstofbehov, normer  

 for kvælstof i husdyrgødning og den årlige  

 kvælstofprognose.
Denne indstilling af normer er foregået efter  

 diskussion i en faglig følgegruppe med repræsentanter fra  

 Miljøstyrelsen, Danmarks JordbrugsForskning, lokale  

 planteavlskonsulenter og Plantedirektoratet.
Indstillingen af normer er hvert  

 år baseret på de nyeste forsøgs- og forskningsresultater,  

 og landskontoret har leveret faglig dokumentation for de foreslåede  

 ændringer.
Det er vores klare indtryk, at normindstillingen har  

 fungeret godt, og det er altid lykkedes at opnå enighed i  

 følgegruppen om disse normer.
Efter lovforslaget skal normerne fremover fastsættes  

 som »normerne for 1997/98 nedsat med et vægtet gennemsnit på 10  

 pct.«.
Landbrugets Rådgivningscenter vil kun blive inddraget i  

 fastsættelsen af normer for nye afgrøder.
Normerne for 1997/98 er fastsat efter de prisforhold  

 på afgrøder og kvælstof, som i foråret 1997 blev  

 forventet for 1998. Normerne blev indstillet på det eksisterende  

 videngrundlag.
Det er imidlertid vigtigt at notere sig, at alle normer for  

 1997/98 ikke nødvendigvis rammer de økonomisk optimale  

 kvælstofmængder for alle afgrøder, jordtyper,  

 klimaområder etc.
Derfor er det vigtigt, at der ved  

 normfastsættelsen også fremover bliver mulighed for at justere  

 normerne for de enkelte afgrøder, korrektioner for jordtyper og  

 geografisk placering, så eventuelle »fejl« i normerne for 1997/98 ikke  

 bliver permanente.
Fra utallige forsøg ved vi, at det optimale  

 kvælstofniveau svinger en del fra mark til mark.
Ved  

 tvangsmæssigt at reducere de optimale normer med 10 pct. kan det  

 få meget alvorlige konsekvenser på de ejendomme, hvor normerne  

 for 1997/98 rent faktisk er for lave.
Omvendt vil reduktionen kun få en  

 begrænset økonomisk konsekvens på de ejendomme, hvor  

 normerne rent faktisk er for høje.
Det er derfor nødvendigt at opretholde muligheden  

 for at justere normerne i henhold til ny viden fra forskning og  

 forsøg.
Vi tillader os at anse det for givet, at indstillingen af  

 gødskningsnormer også i fremtiden bør foretages af  

 Landbrugets Rådgivningscenter, idet det er forsøg  

 gennemført i landøkonomisk regi, der er leverandør af  

 den nyeste opdaterede praksisorienterede viden på området.
I  

 disse år gennemføres der   i de landøkonomiske foreninger  

   et stort antal forsøg med kvælstoftilførsel til  

 forskellige afgrøder, ligesom der ved Danmarks JordbrugsForskning er  

 iværksæt målrettet forskning i omsætning af organisk  

 stof, forskning, der er delvis finansieret med erhvervets midler.
Det  

 bør vel også i fremtiden være således, at de  

 resultater, der kommer ud af disse bestræbelser, straks skal tages i  

 anvendelse i landbruget! Korrekt udnyttelse af denne viden vil nemlig både  

 mindske miljøbelastningen fra landbruget og være til  

 økonomisk gavn for erhvervet.
Det samme gælder for husdyrgødningsnormerne.  

 Her er det vigtigt, at udviklingen i fodringspraksis følges  

 nøje og årligt indbygges i normerne.
Det er simpelt hen  

 nødvendigt for at opnå det fald i kvælstofmængden i  

 husdyrgødning, som er nødvendig for at opnå den  

 udvaskningsreduktion, der er regnet med i forliget om Vandmiljøplan  

 II.
Det skyldes, at en manglende justering af normen vil fjerne incitamentet  

 hos den enkelte landmand til at effektivisere fodringen.
I så fald  

 kommer han/hun nemlig til at skulle aflægge regnskab for  

 kvælstof, der aldrig har været til stede på ejendommen.
§ 7. Eftervirkning af husdyrgødning I bemærkningerne til lovforslaget er det  

 anført, hvordan eftervirkning af den husdyrgødning, der er  

 udbragt i den foregående planperiode, skal indregnes i den aktuelle  

 periode.
Eftervirkningen er imidlertid ikke kun en funktion af det  

 foregående års tilførsel af husdyrgødning, men  

 effekten af tilførsel af husdyrgødning igennem en  

 årrække.
Det er således kun en (mindre) del af den samlede  

 eftervirkning, der viser sig allerede 1. år efter tilførslen.  

 Det betyder, at planteavlere, som anvender husdyrgødning på  

 arealer, som ikke før har fået husdyrgødning, vil  

 få for lav en kvælstofkvote.
Dette samt de stigende krav til 1.  

 års udnyttelse af husdyrgødning og det bureaukrati, som  

 modtagelse af husdyrgødning fører med sig, vil bevirke, at det  

 bliver endnu vanskeligere end hidtil at få planteavlerne til at modtage  

 overskydende husdyrgødning fra de animalske brug.
 Derfor er det nødvendigt, at der indføjes en  

 mulighed for en mere nuanceret indregning af eftervirkningen af  

 husdyrgødning.
§ 8. Korrektion for højere forventet udbytte Det er afgørende for bedrifter, der har et  

 højere udbytte end normerne, at kvælstofkvoten kan blive  

 justeret i henhold til et realistisk udbytteniveau.
Dette indgår  

 også i lovforslaget, men hvad ligger der bag begrebet »uomtvisteligt  

 bevis«? Det må være således, at normale registreringer af  

 foderforbrug o.l. falder ind under dette begreb, således at der bliver  

 mulighed for at dokumentere høje udbytter af afgrøder, der  

 opfodres på ejendommen.
§ 9. Konsulenterklæringer I henhold til de nuværende regler om  

 gødskning kan konsulenter i landøkonomiske foreninger eller  

 personer godkendt af Plantedirektoratet forhøje en ejendoms  

 kvælstofkvote ved at udstede en konsulenterklæring.  

 Konsulenterklæringen skal være begrundet i én af 5  

 begrundelser, der er anført i bekendtgørelsen.
Os bekendt er  

 der ikke eksempler på, at denne bestemmelse er misbrugt, hvorfor vi er  

 fuldstændig uforstående over for, at man med det aktuelle  

 lovforslag vil fjerne endnu en mulighed for faglig korrekt driftsledelse og  

 -tilpasning.
Konsulenterklæringsmuligheden er vigtig for at  

 undgå, at der opstår situationer, hvor den enkelte landmand kan  

 komme til at lide et alvorligt økonomisk tab på grund af  

 manglende mulighed for at tildele kvælstof.
Der kan være tale om  

 situationer med store tab ved denitrifikation, manglende  

 kvælstofindhold i handelsgødning, forvekslinger af marker etc.,  

 situationer der hvert år opstår i nogle få marker.
Desuden er det uforståeligt, at gødskning  

 efter N-minanalyser ikke længere er tilladt.
Ved N- minanalyser  

 måles indholdet af kvælstof om foråret i den konkrete mark,  

 og gødskningen indrettes netop i henhold hertil.
Erfaringerne er, at  

 brug af N-minprøver udløser et lavere kvælstofforbrug,  

 mens landmandens økonomiske resultat bibeholdes, fordi  

 gødskningen bliver mere korrekt.
Miljømæssigt betyder  

 N-minprøver en mindre udvaskning   også i forhold til en generel  

 10 pct. normnedsættelse   fordi ingen marker overgødskes.  

 N-minanalyserne udtages normalt af planteavlskontorernes medarbejdere og  

 analyseres på autoriserede laboratorier.
Derfor rummer systemet ingen  

 risiko for misbrug.
 Til bestemmelserne om lageropgørelse, overdragelse af  

 ejer/brugsretten m.v., § 11-17:
For den enkelte husdyrproducent er det vigtigt, at den  

 kvælstofmængde, han/hun har til rådighed i planperioden,  

 opgøres korrekt.
Det er vigtigt, at reglerne udformes på en  

 måde, så de giver et incitament til en bedre fordringseffektivet  

 med en mindre udskillelse af kvælstof til følge   og ikke det  

 omvendte.
Derfor skal indholdet af kvælstof i husdyrgødning  

 kunne bestemmes ved en kemisk analyse.
I en netop offentliggjort rapport, som  

 en arbejdsgruppe nedsat af Fødevareministeriet har udarbejdet, er det  

 klargjort, at det teknisk er muligt ved udtagning og analysering af  

 prøver med stor sikkerhed at bestemme indholdet af kvælstof i  

 flydende husdyrgødning.
Det er godt, at det bliver muligt fortsat at korrigere den  

 beregnede produktion af kvælstof i husdyrgødning efter den  

 aktuelle fodring på ejendommen.
Det er imidlertid vigtigt at  

 understrege, at kravet til dokumentation skal udformes på en  

 sådan måde, at metoden vil kunne anvendes i praksis.
I bemærkningerne er det anført, at  

 husdyrgødningsproduktionen for dyr under afgræsning skal  

 medregnes ved opgørelsen.
Derimod skal der ikke længere  

 være normer for afgræsningsgræs, men kun for græs til  

 slæt.
Denne problemstilling er ikke gennemanalyseret, og det ses  

 allerede i bemærkningerne til lovforslaget, at det er nødvendigt  

 med undtagelsesbestemmelser.
Opgørelse efter de i lovforslaget  

 skitserede regler vil blive umulige i praksis, og der henstilles derfor til,  

 at hele afsnittet om korrektion for udegående dyr fjernes fra  

 bemærkningerne til lovforslaget.
Problemstillingen skal  

 gennemanalyseres, før der tages beslutning om, hvordan  

 opgørelsen skal foretages.
Det ville være naturligt at lade  

 disse overvejelser ske i forbindelse med den årlige indstilling af  

 normerne for såvel kvælstoftilførsel til markerne som for  

 indholdet af næringsstoffer i husdyrgødning.
I bemærkningerne til lovforslaget er det  

 nævnt, at det er hensigten, at virksomhedens ultimolager af  

 husdyrgødning ikke må være større end 50 pct. af et  

 års produktion.
Specielle undtagelser fra dette er allerede nævnt  

 i bemærkningerne.
Reglen virker generende, unødvendig og  

 uforståelig og bør ultimativt fjernes fra lovforslaget og  

 bemærkningerne hertil.
 For at opretholde den mere dynamiske udarbejdelse af  

 husdyrgødningsnormer, der netop ved en større revision i 1997  

 blev aftalt, finder vi det helt afgørende, at Landbrugets  

 Rådgivningscenter  opretholder retten til at indstille  

 husdyrgødningsnormer.
 Reglerne for lageropgørelse ved overdragelse af  

 ejer-/brugsretten m.v. er uforståelige, og bør derfor udgå  

 af forslaget.
Ud fra lovens bestemmelser er det umuligt at overskue alle  

 de praktiske og retlige konsekvenser, som forslaget vil kunne få.  

 Umiddelbart opfattes reglerne således, at det i praksis vil blive  

 overordentlig vanskeligt og risikofyldt at omsætte landbrugsejendomme  

 inden for planperioden.
Bestemmelserne om primo og ultimo  

 lageropgørelse virker i den forbindelse meget uheldige og  

 unødigt omfattende.
Der findes i forvejen i forbindelse med EU-  

 støtteordningerne administrativt fastlagte regler, som gør det  

 meget kompliceret at omsætte landbrugsejendommme på bestemte  

 tider af året.
De bestemmelser, der her foreslås, vil gøre  

 ejendomsomsætningen endnu vanskeligere.
 Det bør være et ufravigeligt princip i  

 regeludformningen, at man kun skal kunne straffes for den  

 overgødskning, man de facto er ansvarlig for, og ikke at man kan  

 straffes for en overgødskning, blot fordi formelle regler er  

 overtrådt.
Som reglerne er udformet, kan man ved en overdragelse  

 enten fritage sig for straf for en overgødskning, man reelt har  

 foretaget, og modsat blive strafskyldig for en overgødskning, man  

 ingen del har i.
Dette harmonerer dårligt med de grundlæggende  

 betingelser for straf - nemlig at man skal have handlet forsætligt  

 eller uagtsomt - ligesom denne konsekvens af reglerne heller ikke kan siges  

 at være i overensstemmelse med princippet om, at »forureneren  

 betaler«.
 Til bestemmelserne om plantedække, § 18-19:
Reglerne om grønne marker og 6 pct.  

 efterafgrøder har stor betydning for afgrødevalget og  

 tilpasningsmulighederne på den enkelte bedrift.
Det er derfor vigtigt,  

 at reglerne samlet udformes således, at de medfører  

 færrest mulige ulemper, uden at det går ud over den  

 miljømæssige effekt.
 Det ville indebære en administrativ lettelse, hvis  

 kun registrerede virksomheder blev omfattet af reglerne om grønne  

 marker.
Reglerne om de 65 pct. grønne marker og de 6 pct.  

 efterafgrøder bør samordnes i langt større omfang, end  

 det er sket i det foreliggende forslag.
Dvs., at det også burde  

 være muligt at opfylde kravet om 65 pct. grønne marker som et  

 gennemsnit over flere år, og at muligheden for naboaftaler også  

 burde gælde for kravet om de 6 pct. efterafgrøder.
En mulighed  

 for at opfylde kravet om grønne marker som et gennemsnit over flere  

 år ville smidiggøre det for mindre landbrug, som ofte kun har  

 én afgrøde pr. år.
For at ensarte reglerne med reglerne i  

 landbrugsloven bør naboaftaler kunne indgås inden for en afstand  

 på 10 km.
De 6 pct. efterafgrøder skal ifølge  

 lovforslaget beregnes af arealer, som er udtaget eller dyrkes med  

 l-årige afgrøder, som ikke har kvælstofoptagelse om  

 efteråret i høståret.
Det er uforståeligt, at de 6  

 pct. efterafgrøder også skal beregnes af det udtagne areal, idet  

 der på disse arealer allerede er et godt plantedække til at  

 optage kvælstof fra jorden.
Som minimum bør reglerne udformes,  

 så kun de etårigt udtagne arealer indgår i  

 beregningsgrundlaget.
Frivilligt udtagne arealer er oftest fastliggende  

 græsbevoksede arealer.
For at fremme miljøeffekten burde man i  

 stedet indrette reglerne således, at disse fastliggende brakarealer  

 kunne være en del af de krævede 6 pct. »supergrønne«  

 marker.
I modsat fald kan man risikere, at landmanden ompløjer de  

 frivilligt udtagne arealer og bruger dem til at etablere etårige  

 efterafgrøder på.
Det er godt, at der ikke i lovforslaget er anført  

 alt for detaljerede krav til, hvilke afgrøder der kan tælle med  

 til at opfylde kravet om de 6 pct. efterafgrøder.
Det er meget vigtigt  

 for erhvervet, at disse regler bliver udformet på en sådan  

 måde, at det muliggør fortsat dyrkning af alle  

 afgrødetyper, eksempelvis frøgræsafgrøder.
Det er  

 endvidere vigtigt, at kravet vil kunne opfyldes af andet end  

 græsefterafgrøder, f.eks. korsblomstrede afgrøder og  

 frøgræsarealer, der ompløjes efter den 20. oktober i  

 høståret.
For at undgå at genere landmænd med i  

 forvejen fornuftige sædskifter vil det være naturligt at friholde  

 bedrifter med mere end f.eks. 85 pct. grønne marker fra kravet om  

 yderligere grønne marker.
 Til bestemmelserne om planlægnings- og  

 regnskabskrav, § 21-23:
I lovforslaget er det anført, at ministeren skal  

 fastsætte nærmere regler om mark- og gødningsplanens  

 udformning og indhold.
Da hovedparten af gødningsplanerne udarbejdes  

 elektronisk, er det nødvendigt, at disse skemakrav foreligger i god  

 tid før planperiodens start.
Programændringer, test og  

 distribution tager relativt lang tid.
Derfor bør kravene være  

 fastlagt senest 6 måneder før planperiodens begyndelse.
Det bør alene være et krav, at der foreligger  

 en opdateret gødningsplan.
Det vil give unødigt bureaukrati og  

 risiko for fejl, hvis man indfører et krav om, at alle midlertidige  

 planer skal opbevares.
Det afgørende må være, om den til  

 enhver tid foreliggende plan er á jour.
Det er uforståeligt,  

 hvorfor man vil kræve redegørelse for foretagne ændringer  

 og datoer for ændringer! Det er en unødvendig udvidelse i forhold til de  

 nuværende regler at kræve en opgørelse af det planlagte  

 forbrug af kvælstof i handelsgødning.
I det nuværende  

 regelsæt er det alene det maksimale behov, der skal gøres op.  

 Først ved udarbejdelse af gødningsregnskabet skal man angive  

 den forbrugte mængde kvælstof i handelsgødning.
 Det er uklart, hvorvidt kontrollen med, om bedrifterne  

 overholder harmonikravene defineret i Miljøministeriets  

 bekendtgørelse om erhvervsmæssigt dyrehold, ønskes  

 flyttet til Plantedirektoratet.
 Belært af erfaringerne vil vi stærkt anbefale,  

 at det tydeligt kommer til at fremgå, at ministeren skal inddrage  

 erhvervet i forbindelse med udformningen af skemaer til mark- og  

 gødningsplanlægning samt gødningsregnskabet.
 Til bestemmelserne om administration og  

 straf, § 25-30:
Vi finder, at lovforslagets bestemmelser om administration  

 og straf i sin foreliggende form i høj grad er stødende mod  

 almindelige retsikkerhedsprincipper.
Den grundlæggende holdning bag  

 bestemmelserne i lovens kapitel 6 og 7 er tilsyneladende ikke, at  

 miljøet skal sikres, men at landmanden skal efterlades med et minimum  

 af retssikkerhed.
Det er således efter vores opfattelse beklageligt,  

 at der i en lov, der indholder en mængde nye reguleringer, hvor langt  

 den største del af disse reguleringer udspringer af en politisk  

 aftale, gives hjemmel til at afskære klageadgang til en højere  

 administrativ myndighed og dermed tættere på den politisk  

 ansvarlige minister.
Adgangen til at få sin sag prøvet ved to  

 administrative instanser må være den minimumsgaranti, enhver  

 gives i en sådan situation.
Endnu mere betænkeligt er det, at der med loven sker  

 endnu et brud på boligens grundlovssikrede ukrænkelighed.
Vi  

 finder det yderst beklageligt, at ministeriet så kort tid efter, at  

 Folketinget har fået Justitsministeriets redegørelse om antallet  

 af love med en sådan retstilstand, her tilføjer endnu en lov til  

 listen.
Det er så meget desto mere overraskende, når det tages i  

 betragtning, at langt hovedparten af de kontroller, der skal  

 gennemføres, kan og derfor bør afvente en retskendelse.
Der er  

 således overhovedet ingen reel risiko for, at formålet med  

 kontrol fortabes med hensyn til reglerne om 65 % plantedække eller 6 %  

 efterafgrøder, ligesom kontrol af regnskaber - henset til det  

 omfattende materiale, landmanden løbende skal udarbejde - kun i  

 hypotetiske tilfælde vil kræve øjeblikkelig kontrol.
 Med lovforslagets administrationsbestemmelser er der  

 tilsyneladende også givet hjemmel til, ikke kun at kontrollere om loven  

 er overholdt, men også, om den enkelte landmand overhovedet er omfattet  

 af loven.
Det virker uheldigt, at der i loven er indeholdt en  

 mængde administrative regler om registrering m.v., der begrænser  

 landbrugerens handlemuligheder, og at der så oveni er en pligt til at  

 medvirke - vederlagsfrit - til ministeriets egne undersøgelser af, om  

 man overhovedet er omfattet af regelsættet.
Hvis reglerne er lavet  

 så komplicerede, at myndighederne ikke uden landmandens medvirken kan  

 finde ud af, om vedkommende er omfattet, må konsekvensen heraf  

 være, at reglerne forenkles.
 Yderligere er der ved forslagets bestemmelser om straf og  

 forældelse en række principielle betænkeligheder.
Vi finder, at den kraftige stramning af sanktionsniveauet,  

 der er lagt op til især for større overskridelser, ikke  

 står i et proportionalt forhold til Plantedirektoratets egne  

 oplysninger om virkningen af det nuværende sanktionsniveau.
Når  

 bortses fra et større antal sager fra det første år med  

 de nye gødningsnormer, er der i dag et meget begrænset antal  

 sager om overtrædelse.
Der er således ikke noget  

 generalpræventivt behov for en så kraftig stramning af  

 strafniveauet.
Vi deler naturligvis opfattelsen af, at  

 lovovertrædelser skal kunne strafsanktioneres, og at straffen skal  

 stå i forhold til brødens alvorlighed og den opnåede  

 vinding.
Men den rette myndighed til fastlæggelse af strafniveauet har  

 altid været og bør forblive domstolene.
Det af domstolene hidtil  

 udmålte strafniveau har jo også som nævnt virket  

 præventivt.
En femdobling af strafniveauet er derfor hverken juridisk  

 endsige miljømæssigt begrundet, men har alene den  

 signalværdi, at det   for så vidt angår landbruget   ikke  

 er domstolene, der har det sidste ord vedrørende  

 strafudmåling.
Vi vil advare imod, at der i en særlov  

 indføres specielle forældelsesfrister, der er længere end  

 straffelovens bestemmelser herom.
Dette bør som udgangspunkt kun ske i  

 helt særegne tilfælde.
Der er ikke med det foreliggende  

 lovforslag tale om en sådan særegen situation, og vi finder  

 derfor, at en forældelsesfrist på 4 år er uacceptabel,  

 særlig når den som i lovudkastet skal gælde for alle  

 overtrædelser af loven samt alle overtrædelser af regler i  

 bekendtgørelser knyttet til loven.
Vi må i det mindste pointere, at der skal sondres  

 mellem de forskellige typer af overtrædelser.
Der er efter vores  

 overbevisning ikke noget argument for at forlænge  

 forældelsesfristen for overtrædelser af formelle regler  

 såsom rettidig indsendelse af gødningsregnskaber m.v.
Her kan  

 overtrædelsen jo konstateres straks.
Sigtet med den forlængede  

 forældelsesfrist bør, såfremt den fastholdes, alene rettes  

 mod den strafværdige de factoovergødskning.
 Vi er naturligvis opmærksomme på, at der med  

 det foreliggende lovforslag vil ske en betydelig forøgelse af  

 sagsmængden hos kontrolmyndigheden, men vi forventer, at der i sagens  

 natur så allokeres tilsvarende ressourcer til myndigheden.
 Alt dette, sammenholdt med, at antallet af  

 overtrædelser af det nuværende regelsæt er forholdsvis  

 få, understreger, at der ikke er noget sagligt behov for at forringe  

 landbrugets retsstilling så kraftigt, som lovforslaget lægger op  

 til.
Kommentarer til: »Bemærkninger til lovforslaget« Ud over de bemærkninger, vi har anført  

 ovenstående, har vi nogle supplerende kommentarer til  

 bemærkningerne til lovforslaget.
Side 14 Landbrugets Rådgivningscenter er en faglig  

 institution, som ikke indgiver selvstændige høringssvar til  

 lovforslag.
Derfor så vi helst, at centret blev slettet fra listen i  

 kapitel VII.
Bilaget side 30 Til tabellen på side 30 skal gives følgende  

 bemærkninger såvel til den forventede miljøeffekt som de  

 økonomiske konsekvenser af det foreslåede tiltag, og ikke mindst  

 til forventningerne til reduktionen i handelsgødningsforbruget.  

 Generelt er sidstnævnte forventning alt for stor.
Det er eksempelvis  

 uforståeligt, hvordan man kan anføre tallet 40.000 som  

 konsekvensen af at nedsætte kvælstofnormen med 10 pct., når  

 alle er enige om, at de nuværende normer svarer til et samlet behov  

 på maksimalt 370.000 tons/år.
Når dertil kommer, at det  

 traditionelt dyrkede areal forventes at falde som følge af en stigende  

 andel med økologisk jordbrug, vådområder, skovrejsning,  

 SFL-ordninger m.v., vil det samlede skøn for faldet i  

 kvælstofforbruget blive alt for stort.
Et andet eksempel er den forventede effekt på  

 handelsgødningsforbruget af at indføre de 6 pct.  

 efterafgrøder.
Her har man anført samme effekt på  

 kvælstofforbruget som på kvælstofudvaskningen.
Dette til  

 trods for, at det er en kendsgerning, at en væsentlig del af det  

 kvælstof, som optages i ugødede græsefterafgrøder,  

 først bliver frigivet efter flere år, og at en del af det  

 muligvis går til at forøge jordens humusbeholdning og dermed  

 ikke i overskuelig fremtid vil blive til rådighed for  

 afgrøderne.
 Afslutningsvis skal tilkendegives, at vi finder det  

 foreliggende lovudkast vedrørende implementeringen af  

 Vandmiljøplan II udformet særdeles uheldigt såvel  

 indholdsmæssigt som retligt, og vi skal stærkt anbefale, at det  

 ikke gennemføres, før det er ændret på en  

 række væsentlige punkter jf. ovenstående.
 Spørgsmål 2:
Ministeren bedes kommentere henvendelsen af 4. maj fra De  

 Danske Landboforeninger, Landbrugsraadet og Dansk Familielandbrug  

 vedrørende deres bemærkninger til L 58, jf.
L 58 - bilag 9.
 Svar:
 Jeg bemærker indledningsvis, at en række  

 forhold som fremdrages i henvendelsen - f.eks. spørgsmålet om  

 øget sanktionsniveau, forældelsesfrist,  

 ikrafttrædelsesdato, diverse tilpasninger i den eksisterende  

 gødningsplanregulering etc. - direkte er aftalt som led i  

 Vandmiljøplan II, som lovforslaget bygger på.
 Jeg vil i det følgende kommentere forskellige  

 elementer i henvendelsen fra landbrugserhvervet.
Næringsstofregnskaber Normnedsættelsen er en del af aftalen  

 vedrørende Vandmiljøplan II og skal bidrage til at reducere  

 kvælstofbelastningen af vandmiljøet.
Med hensyn til de  

 økonomiske konsekvenser af normnedsættelsen henvises til de  

 beregninger, der er foretaget af Statens Jordbrugs- og  

 Fiskeriøkonomiske Institut, og som indgår i aftalen.
Næringsstofregnskaber på de enkelte bedrifter  

 vil være et udmærket redskab for driftslederen til at vurdere  

 næringsstoftabet.
Næringsstoftabet er imidlertid afhængigt  

 af en lang række faktorer herunder driftsledelse, men også af de  

 klimatiske forhold, som den enkelte driftsleder ingen indflydelse har  

 på.
Varierende klimaforhold fra år til år  

 medfører betydelige årsvariationer i næringsstoftabet  

 på de enkelte bedrifter.
Næringsstofregnskaber er derfor ikke  

 særlig anvendelige som regelstyringsværktøj, der bygger  

 på idømmelse af bøder, hvis tabet overskrider bestemte  

 tærskelværdier.
Næringsstofregnskaber er mere anvendelige i  

 kombination med en afgiftsmodel, hvor der pålægges en moderat  

 afgift, hvis næringsstoftabet overskrider nærmere fastlagte  

 tærskelværdier.
Det er således uholdbart at friholde landmænd  

 for udarbejdelse af gødningsregnskaber, hvis de udarbejder  

 næringsstofregnskaber, medmindre der fastsættes nærmere  

 bestemmelser om, hvor store næringstab der kan tolereres.
Dette har vi  

 for nærværende for lidt viden om, men det vil være oplagt  

 at arbejde med denne mulighed på længere sigt.
Forenklet ordning En reduceret norm for vårbyg til hele arealet uanset  

 afgrødevalg for mindre brug vil ikke være særlig  

 hensigtsmæssig, idet driftslederen frit kan øge arealet med  

 kvælstoffikserende afgrøder og dermed øge  

 kvælstofbelastningen ad denne vej.
Normnedsættelse Ifølge aftalen skal N-normen nedsættes med 10  

 procent fra niveauet i 1997/98, og der er tale om et vægtet gennemsnit  

 på 10 procent.
Vægtningen betyder, at nedsættelsen kan  

 være mindre end 10 procent for visse afgrøder, såfremt  

 nedsættelsen fastsættes højere for andre afgrøder,  

 idet der skal tages hensyn til de enkelte afgrøders arealfordeling i  

 1997/98. Gødningsnormen ligger således ikke fast for tid og  

 evighed for de enkelte afgrøder, idet gødningsnormerne kan  

 justeres i henhold til ovennævnte princip.
Der vil fortsat kunne  

 fastsættes N-normer for nye afgrøder.
Det er Fødevareministeriets opfattelse, at det ikke  

 er muligt at foretage en nøjagtig beregning af det samlede  

 kvælstofbehov på landsplan, idet der for hver bedrift  

 indgår en lang række faktorer, som påvirker  

 gødningsbehovet for hver enkelt afgrøde.
En central beregning  

 af gødningsbehovet på landsplan kan således kun opfattes  

 som et groft skøn, men kan naturligvis anvendes som et  

 værktøj til at afstemme, om kvælstofbehovet i gennemsnit  

 er reduceret med 10% for alle afgrøder.
I Plantedirektoratets Statistik for Sædskifte- og  

 Gødningsplaner i 1995/96 er kvælstofbehovet for de  

 tilfældigt udvalgte bedrifter opgjort til 145 kg N/ha på basis af  

 de nøgletal og gødningsregnskaber, som landmændene har  

 indsendt.
Såfremt disse tal er repræsentative for hele landbruget  

 kan behovet for 1995/96 opgøres til ca. 395.000 tons kvælstof  

 eksklusiv eftervirkning af husdyrgødning på 17.000 tons N og  

 eksklusiv virkning af kvælstof i husdyrgødning fra  

 udegående dyr på 15.000 tons N.
Dette svarer til, at det totale  

 kvælstofbehov opgjort på basis af landmændenes egne  

 angivelser udgør godt 425.000 tons.
 Landbrugets Rådgivningscenter vil fortsat være  

 et væsentligt led i forbindelse med korrektion af normerne for  

 eksisterende afgrøder og fastsættelse af normer for nye  

 afgrøder.
Husdyrgødningsnormer Et af elementerne i aftalen vedrørende  

 Vandmiljøplan II er den langsigtede effekt af bedre foderudnyttelse.  

 På denne baggrund finder Fødevareministeriet det naturligt, at  

 der løbende sker justeringer i husdyrgødningsnormerne på  

 basis af udviklingen i fodringspraksis ved en fortsættelse af det  

 arbejde, som er iværksat ved Danmarks JordbrugsForskning.
Planperiode Af aftale om Vandmiljøplan II fremgår, at  

 virksomhedens samlede kvælstofkvote og samlede kvælstofforbrug  

 for alle afgrøder skal opgøres for planperioden 1. aug.-31.  

 juli.
Herved opnås en forenkling af  

 gødningsregnskabssystemet.
Der fastsættes normer for afgrøder, der har  

 et gødningsbehov i perioden 1. aug.-30. september, og som  

 høstes inden 1. januar.
Herved svarer beregningen af virksomhedens  

 samlede kvælstofkvote til behovet for tilførsel af  

 kvælstof i perioden 1. aug.-31. juli.
 Beregningen af virksomhedens samlede kvælstofforbrug  

 sker på grundlag af leverandørernes indberetning af  

 gødning leveret til virksomheden i perioden 1. aug.-31. juli og  

 virksomhedens årsproduktion af husdyrgødning for perioden 1.  

 aug.-31. juli.
En forlænget planperiode vil kræve, at der  

 skal udarbejdes et særskilt regnskab for forbruget af  

 handelsgødning og husdyrgødning efter statusopgørelsen  

 pr. 1. august.
Dette vil gøre ordningen mere kompleks, men på  

 baggrund af henvendelsen fra landbrugsorganisationerne er jeg imidlertid  

 indstillet på at drøfte en opretholdelse af den gældende  

 mulighed for forskudt planår med forligspartierne.
I tilfælde, hvor afgrøden har et  

 gødningsbehov efter 1. august, men det er fordelagtigt at købe  

 og få leveret handelsgødningen på et tidligere tidspunkt,  

 vil denne gødning fremgå af virksomhedens ultimolager for den  

 planperiode, gødningen er leveret i.
Samme forhold gør sig  

 gældende for husdyrgødning, der produceres før 1. august,  

 som anvendes til afgrøder, der er fastsat kvælstofnormer for  

 efter 1. august.
Efterafgrøder Lovforslaget angiver, at der skal udlægges 6 procent  

 af arealet med efterafgrøder.
Såfremt det fagligt kan  

 dokumenteres, at andre efterafgrøder som for eksempel korsblomstrede  

 afgrøder er lige så effektive til opsamling af kvælstof  

 som græsefterafgrøder, er jeg naturligvis parat til at acceptere  

 dette, under forudsætning af at de øvrige partier, som  

 indgår i forliget er enige heri.
 Det er i øvrigt hensigten, at den nærmere  

 fastsættelse af det eksisterende krav om 65% grønne marker  

 forbliver uændret, idet denne ikke er omfattet af aftalen  

 vedrørende Vandmiljøplan II.
Lageropgørelse Af aftale om Vandmiljøplan II fremgår, at  

 virksomhedens ultimolager maksimalt må udgøre 50 pct. af  

 årsproduktionen af husdyrgødning for samme planperiode.
Herved  

 sættes der et loft over størrelsen af virksomhedens eventuelle  

 akkumulation af lager af kvælstof i husdyrgødning.
Virksomheder, hvor dybstrøelse udgør  

 hovedparten af gødningsproduktionen, eller hvor besætningen er  

 mindre end 10 dyreenheder, undtages fra 50 pct.'s reglen.
For andre  

 driftsformer, hvor helt specielle forhold medfører behov for et  

 ultimolager på mere end 50 pct., vil der kunne fastsættes  

 undtagelsesregler.
 I lovforslaget gives der i § 11, stk. 5, bemyndigelse til  

 fastsættelse af detailregler angående fastsættelse af  

 virksomhedens ultimolager af kvælstof i husdyrgødning.
 Virksomheder, der før udløb af den  

 ordinære planperiode overdrager oplagret husdyrgødning, skal  

 før overdragelsen opgøre ultimolageret som produktionen af  

 husdyrgødning fra planperiodens begyndelse til  

 overdragelsestidspunktet tillagt primolager og modtaget husdyrgødning  

 og fradraget udbragt og afsat husdyrgødning.
 Hvis det på grundlag af helt særlige  

 omstændigheder, f.eks. ved tvangsauktion eller dødsbo, ikke er  

 muligt at beregne kvælstofindholdet i husdyrgødning efter de  

 fastsatte regler, kan Plantedirektoratet efter ansøgning godkende, at  

 kvælstofindholdet i forbindelse med fastsættelse af  

 husdyrgødningsproduktionen bestemmes ved analyse.
Registrering Registrering og udstedelse af bevis til virksomheder  

 bevirker, at jordbrugeren bliver gjort opmærksom på eller tager  

 stilling til, hvorvidt hans virksomhed er omfattet af lovforslaget.
Der vil  

 herved ikke opstå situationer, hvor en jordbruger ikke tror sig  

 omfattet af reglerne om gødningsregnskaber, men efter planperiodens  

 afslutning bliver mødt med et krav om indsendelse af  

 gødningsregnskab og overholdelse af reglerne om  

 gødningsanvendelse m.v.
Registrering af, hvorvidt virksomheden er eller  

 ønsker at være omfattet af lovforslaget vil forløbe efter  

 en simpel afkrydsningsmodel.
Under forudsætning af, at det  

 fornødne lovgrundlag tilvejebringes, agter Plantedirektoratet at  

 udsende anmeldelsesblanketter til de virksomheder, der kan være  

 omfattet af reglerne om gødningsregnskaber.
Det er i den forbindelse  

 min hensigt at fremsætte ændringsforslag, hvorefter relevante  

 bestemmelser om registrering vil træde i kraft umiddelbart efter lovens  

 vedtagelse.
Virksomheder inden for planteavl, husdyravl, skovbrug eller i  

 kombination heraf (i alt ca. 85.000) får tilsendt en  

 anmeldelsesblanket.
Anmeldelsesblanketterne vil være forsynet med  

 virksomhedens navn, adresse, postnr. og by.
Der vil endvidere blive  

 udarbejdet en kort vejledning, hvor baggrunden for registret beskrives.  

 Blanketten vil være meget nem at udfylde for jordbrugeren, idet der som  

 hovedregel kun skal sættes kryds i ét af to felter med markering  

 af, om virksomheden skal eller ikke skal anmeldes til registret.
Den portofri  

 anmeldelsesblanket indsendes herefter til registrering i Plantedirektoratet.  

 Herefter udstedes et bevis for registrering til virksomheden.
Kontrol Bestemmelsen om adgang uden retskendelse findes  

 tilsvarende i andre kontrollove, der administreres af  

 Fødevareministeriet, og er en præcisering af de  

 beføjelser, en kontrolmyndighed bør have for at kunne  

 udføre en effektiv kontrol.
Normalt er der ikke behov for at henvise  

 til bemyndigelsen for at kunne gennemføre et kontrolbesøg.  

 Bestemmelsen tjener dog til oplysning om, at kontrolmyndigheden har adgang  

 til virksomheden.
Muligheden for adgang uden retskendelse er imidlertid  

 nødvendig, da der undtagelsesvis kan forekomme tilfælde, hvor  

 det er nødvendigt, at et kontrolbesøg gennemføres, uden  

 at sagen forsinkes ved, at direktoratet ved henvendelsen til den lokale byret  

 skal indhente særlig retskendelse herom.
Dette vil være relevant  

 i tilfælde, hvor der foreligger begrundet mistanke om en  

 overtrædelse, og hvor formålet med kontrollen vil forspildes ved  

 udsættelse af den.
Eftervirkning Reglerne for fradrag for eftervirkning af  

 husdyrgødning udbragt i den foregående planperiode, hvorefter  

 den samlede eftervirkning skal indregnes i den umiddelbart  

 efterfølgende periode, er en videreførsel af de hidtidige  

 regler.
Af aftale om Vandmiljøplan II fremgår, at  

 muligheden for efter ansøgning at beregne fradraget for eftervirkning  

 på anden måde falder bort.
Der er p.t. ikke givet dispensation i  

 henhold til denne ordning.
Dokumentation for højere forventet udbytte Af aftale om Vandmiljøplan II fremgår, at  

 korrektion for højere forventet udbytte kun kan foretages, hvis der  

 foreligger salgsfaktura el.lign., der dokumenterer salg af afgrøden ud  

 af virksomheden.
Faktura på salg mellem registrerede virksomheder kan  

 ikke anvendes som dokumentation.
Det følger endvidere af aftalen, at  

 der er ikke mulighed for korrektion af grovfoderafgrøder.
Konsulenterklæringer Reglerne om gødningsanvendelse tager udgangspunkt i  

 virksomhedens samlede kvælstofkvote.
Lovforslaget fastsætter ikke  

 detailregler om fordelingen af virksomhedens samlede kvælstofforbrug.  

 Fordelingen af gødning inden for virksomheden skal ske efter  

 principperne for god landmandspraksis.
Dette kan f.eks. ske ved anvendelse af  

 nyeste teknik og viden såsom brug af N-minanalyser.
Af aftale om Vandmiljøplan II fremgår, at  

 muligheden for at korrigere virksomhedens kvælstofkvote i  

 opadgående retning ved en konsulenterklæring falder bort.
Ved  

 ekstreme vejrligsforhold som sandflugt og oversvømmelse, der har  

 forårsaget bortflyvning eller bortskylning af kvælstof, kan  

 virksomhedens kvælstofkvote efter ansøgning til  

 Plantedirektoratet dog fortsat forhøjes ved  

 konsulenterklæring.
Planlægningskrav Kravene til udarbejdelse og ajourføring af mark- og  

 gødningsplaner er en videreførsel af de hidtidige regler om, at  

 virksomhedens mark- og gødningsplan skal foreligge dateret senest 31.  

 marts.
Kravet om udarbejdelse af mark- og gødningsplan er fastsat for  

 at sikre, at der for virksomheden udarbejdes en gødskningsstrategi,  

 inden størstedelen af forårsgødskningen foretages.
Såfremt mark- og gødningsplanen ændres  

 efter 31. marts skal de registrerede ændringer ligeledes foreligge  

 inden eller senest syv dage efter, at der disponeres efter ændringerne.  

 Formålet med bestemmelsen er, at jordbrugeren kender virksomhedens  

 endelige kvælstofkvote før sidste gødskning.
Dette vil i  

 praksis betyde, at den ajourførte daterede mark- og  

 gødningsplan skal foreligge inden planperiodens udløb.  

 Bestemmelsen er endvidere fastsat for at forebygge det forhold, at  

 gødningsplanen først udarbejdes i forbindelse med udarbejdelse  

 af gødningsregnskabet, hvilket Plantedirektoratet har konstateret i en  

 række sager.
Firmaer, der tidligere har fået godkendt skemaer  

 udarbejdet på edb, vil blive inddraget i processen angående  

 udarbejdelse af skemakrav.
Det vurderes, at det i lighed med de tidligere  

 regler, er tilstrækkeligt at opgøre virksomhedens maksimale  

 planlagte forbrug af kvælstof i handelsgødning.
Kontrol af harmonikrav Regeringen har i september 1997 besluttet at  

 overføre tilsynet med overholdelse af harmonikravene i  

 husdyrgødningsbekendtgørelsen fra kommunerne til  

 Plantedirektoratet med henblik på at få gennemført  

 kontrollen i forbindelse med gødningsregnskaberne.
Tilsynet med  

 harmonikravene udlægges til Plantedirektoratet med virkning fra 1.  

 august 1998.
 Spørgsmål 5:
 Ministeren bedes oplyse, om Justitsministeriets lovkontor  

 kan udelukke, at § 18, stk. 2 - vedrørende kravet om udsåning af  

 efterafgrøder - er et ekspropriativt indgreb, der i medfør af  

 grundlovens § 73 alene kan gennemføres mod fuld erstatning.
 Svar:
 Jeg henviser til vedlagte skrivelse af 27. maj 1998 fra  

 Justitsministeriet.
 Spørgsmål 6:
 Ministeren bedes oplyse, om Justitsministeriets lovkontor  

 finder, at de vidtgående kontrolbestemmelser i L 58, kap. 6, er i  

 overensstemmelse med de restriktive retningslinier for lovgivningen  

 vedrørende adgang til privat ejendom, som Justitsministeriet opstiller  

 i Redegørelse til Folketinget om udviklingen i  

 forvaltningsmyndigheders adgang til privat ejendom uden retskendelse, side 6  

 og 7. I bekræftende fald udbedes der en nærmere  

 redegørelse for, at det findes nødvendigt, at kontrol af  

 reglerne vedrørende 65 pct. plantedække og 6 pct.  

 efterafgrøder ifølge L 58 skal kunne foretages ved uanmeldt  

 besøg på bedrifterne uden retskendelse.
 Svar:
 Jeg henviser til vedlagte skrivelse af 27. maj 1998 fra  

 Justitsministeriet.
 Spørgsmål 7:
Hvordan vil ministeren sikre, at  

 kvælstofgødning, som bruges til foderformål, f.eks. urea  

 og flydende ammoniak, ikke indregnes i bedrifternes gødningskvote med  

 risiko for at udløse en bøde for merforbrug ud over  

 kvælstofnormerne, som aftalt under forhandlingerne om  

 vandmiljøplan II? Svar:
Virksomhedens forbrug af kvælstof i  

 handelsgødning skal ifølge lovforslaget beregnes på  

 grundlag af den mængde kvælstof i handelsgødning, som  

 anvendes til gødningsformål.
Det er ikke hensigten med reglerne,  

 at flydende ammoniak til foderformål skal indgå i beregningen af  

 kvælstofforbruget.
Kvælstof til foderformål vil hermed ikke  

 indgå i vurderingen af en eventuel overgødskning.
 Kvælstofholdige fodermidler, f.eks. foderurea,  

 faktureres som fodermiddel og vil ikke være omfattet af reglerne om  

 gødningsanvendelse.
 Spørgsmål 8:
I Fødevareministeriets notat af 17. februar 1998  

 til aftalen om Vandmiljøplan II er det anført, at bedriftens  

 ultimolager maksimalt må udgøre 50 pct. af årsproduktionen  

 af husdyrgødning for den samme planperiode.
Vil ministeren oplyse  

 begrundelsen for denne bestemmelse, har bestemmelsen en  

 miljømæssig effekt, og vil ministeren oplyse, om den  

 gødning, som dyrene afsætter på græsmarken frem til  

 den 31. juli, er omfattet af bestemmelsen? Svar:
Hensigten med reglerne om, at virksomhedens ultimolager af  

 husdyrgødning maksimalt må udgøre 50 pct. af  

 virksomhedens årsproduktion af husdyrgødning for samme  

 planperiode, er at undgå, at der i reglerne gives mulighed for at  

 akkumulere et fiktivt lager af husdyrgødning.
Et fiktivt lager  

 opbygges, såfremt husdyrgødning, der på et givet tidspunkt  

 eller over en given periode er udbragt, angives i gødningsregnskabet  

 som ultimolager i stedet for som forbrugt kvælstof. 50 pct.-reglen er  

 med til at sikre, at forbruget af kvælstof i husdyrgødningen  

 medregnes i gødningsregnskabet for den planperiode,  

 husdyrgødningen er anvendt i, og er hermed med til at regulere, at de  

 fastsatte kvælstofnormer overholdes.
Virksomhedens ultimolager af husdyrgødning beregnes  

 på grundlag af den husdyrgødning, der er produceret på  

 virksomheden i planperioden tillagt primolager og modtaget  

 husdyrgødning og fradraget udbragt eller afgivet husdyrgødning.  

 Ved beregning af produktionen af husdyrgødning kan alene fradrages  

 husdyrgødning, der efterlades af udegående dyr på arealer,  

 der i henhold til anden lovgivning ikke må tilføres mere  

 gødning, end der efterlades på afgrøden af de  

 græssende husdyr (f.eks.
MVJ-ordning, 5-eller 20-årige ordninger  

 på græsarealer, hvorpå der ikke må gødskes).  

 Den gødning, som dyrene afsætter på øvrige  

 græsmarker inden for planperioden, indgår i beregningen af  

 husdyrgødningsproduktionen og er herigennem omfattet af bestemmelsen  

 om et maksimumslager på 50 pct.
 Spørgsmål 9:
 Ministeren bedes eksemplificere, hvorledes køber og  

 sælger af en landbrugsejendom kan opgøre ejendommens  

 husdyrgødningsmængder korrekt, når skæringsdagen for  

 overtagelsen af ejendommen finder sted midt i en planperiode og på et  

 tidspunkt, hvor der er en beholdning af såvel flydende som fast  

 gødning på ejendommen.
 Svar:
 Ved overdragelse af en virksomhed skal der foretages en  

 opgørelse af lagerbeholdningen af de forskellige  

 husdyrgødningstyper på overdragelsestidspunktet samt en  

 opgørelse over, hvad der er forbrugt af husdyrgødning på  

 virksomhedens arealer indtil overdragelsen.
Den oplagrede husdyrgødningsmængde på  

 overdragelsestidspunktet skal svare til oplagret  

 husdyrgødningsmængde den 1. august tillagt produceret  

 husdyrgødningsmængde fra 1. august til overdragelsestidspunktet  

 og fradraget udbragt husdyrgødning fra 1. august til  

 overdragelsestidspunktet.
Overdrager af en virksomhed er således  

 forpligtet til at udarbejde en statusopgørelse svarende til et  

 gødningsregnskab dækkende perioden fra 1. august til  

 overdragelsestidspunktet og overdrage dette statusregnskab til den person,  

 som virksomheden overdrages til.
Selve lageropgørelsen af husdyrgødning kan  

 foretages på forskellig vis.
Der må således gerne anvendes  

 kemiske analyser af husdyrgødning for opgørelsen af den  

 oplagrede husdyrgødningsmængde.
 Statusopgørelsen skal naturligvis tillige indeholde  

 oplysninger om forbrugte og oplagrede handelsgødningsmængder og  

 andre organiske gødninger.
 Spørgsmål 10:
 Ministeren bedes nærmere redegøre for,  

 hvorledes den særlige 50 pct.-regel skal forstås og praktiseres  

 for ejendomme, hvor husdyrholdet går på dybstrøelse, og  

 hvor ejendommen omsættes midt i en planperiode.
 Svar:
 Af lovforslaget følger, at visse driftsformer,  

 herunder virksomheder, hvor hovedparten af husdyrgødningsproduktionen  

 udgøres af dybstrøelse, undtages fra kravet om, at  

 virksomhedens ultimolager maksimalt må udgøre 50 pct. af  

 årsproduktionen af husdyrgødning.
 I situationer, hvor ejendommen omsættes midt i en  

 planperiode, skal der foretages en opgørelse af ultimolager på  

 overtagelsestidspunktet efter de principper, som der er redegjort for i svar  

 på spørgsmål 9. Dette ultimolager er ikke undergivet 50  

 pct.-begrænsningen.
 Spørgsmål 11:
 Ministeren bedes kommentere de eksempler, der  

 fremgår af vedlagte notat vedrørende konsekvenserne af en fast  

 planperiode i forbindelse med gødskning af græsmarker.
 Svar:
Bortfald af den forlængede planperiode bevirker, at  

 den hidtidige kvælstofnorm for afgrøder, der har behov for  

 kvælstoftilførsel efter 1. august i høståret,  

 deles.
Der fastsættes en kvælstofnorm svarende til  

 kvælstofbehovet for afgrøden fra vækstsæsonens start  

 om foråret til 31. juli, som skal medregnes i virksomhedens samlede  

 kvælstofkvote for den pågældende planperiode.
Der  

 fastsættes tillige en kvælstofnorm svarende til  

 kvælstofbehovet for afgrøden i perioden 1. august indtil  

 vækstsæsonens ophør om efteråret  

 (efterårsgødning), som skal medregnes i virksomhedens samlede  

 kvælstofkvote for denne planperiode, der starter 1. august.
Der er jævnfør lovforslaget ikke mulighed for  

 at hæve virksomhedens samlede kvælstofkvote på grundlag af  

 den variation i behovet for gødningstilførsel, som  

 vejrforholdene i den enkelte planperiode bevirker.
Gødskningspraksis  

 bør derfor planlægges og udføres således, at  

 virksomhedens samlede kvælstofkvote ikke overskrides.
Det følger endvidere af lovforslaget, at en  

 uudnyttet kvælstofkvote ikke kan overføres fra én  

 planperiode til den næste, idet der er fastsat kvælstofnormer  

 svarende til behovet for tilførsel af kvælstof for hver  

 planperiode.
F.eks. fastsættes kvælstofnormen for slæt af  

 græsarealer i efteråret særskilt - som nævnt ovenfor  

 - svarende til behovet for efterårsgødning og skal medregnes i  

 den næstkommende planperiode.
 I øvrigt henvises til svar af 20. maj d.å.  

 på spørgsmål 2 fra Folketingets Udvalg for  

 Fødevarer, Landbrug og Fiskeri angående planperiode.
 Spørgsmål 12:
 Ministeren bedes kommentere det eksempel, der er beskrevet  

 i vedlagte notat vedrørende opgørelsen af  

 husdyrgødningslagre ved ejendomsovertagelse.
 Svar:
Bestemmelserne i § 16 tager sigte på overdragelse af  

 gødningsbeholdninger mellem landmænd.
Efter stk. 1 skal den  

 overdragende landmand oplyse størrelsen af beholdningen skriftligt til  

 den, beholdningen overdrages til.
Beholdningen indgår herefter i  

 opgørelsen af forbruget hos den landmand, beholdningen er overdraget  

 til.
 Bestemmelsen i § 16, stk. 2, tager sigte på det  

 tilfælde, hvor størrelsen af beholdningen ikke oplyses som  

 forudsat i stk. 1. I den situation indgår beholdningen i den  

 overdragende landmands forbrugsopgørelse.
Formålet med bestemmelsen i § 16, stk. 2, er at  

 sikre, at der regnskabsmæssigt redegøres for den samlede  

 producerede mængde husdyrgødning fra enten sælgers eller  

 købers side i forbindelse med overdragelse af  

 gødningsbeholdninger, der finder sted i en planperiode.
Hvis reglen  

 har en uhensigtsmæssig virkning for den overdragende landmand, kan  

 landmanden undgå denne ved at oplyse størrelsen af beholdningen  

 skriftligt, jf. stk. 1.
 Spørgsmål 13:
 Ministeren bedes redegøre for, hvordan forslagene i  

 L 58, §§ 1-4 og §§ 11-17, om henholdsvis registrering af landbrugsbedrifter,  

 om lageropgørelse af gødning og om overdragelse af  

 gødning harmonerer med regeringens indsatsplan for lettelse af de  

 administrative byrder for især små og mellemstore  

 virksomheder.
 Svar:
Registrering af de landbrugsbedrifter, som kan købe  

 afgiftsfri gødning, er blandt andet nødvendig af hensyn til de  

 gødningsfirmaer, som sælger gødning.
Det er således  

 gødningsfirmaernes ansvar, at der opkræves kvælstofafgift  

 ved levering til ikke registrerede virksomheder.
 Opgørelser over gødningslagerbeholdning og  

 overdragelse af gødning er nødvendige for at kunne beregne den  

 enkelte virksomheds forbrug af gødning.
 Fødevareministeriet er bekendt med, at  

 ovennævnte opgørelser sammen med alle øvrige  

 registreringer og opgørelser, der kræves i forbindelse med  

 udarbejdelse af gødningsplaner og gødningsregnskaber,  

 udgør en administrativ byrde for virksomhederne.
 Disse administrative byrder er imidlertid  

 uundgåelige, når regelstyring skal anvendes som  

 værktøj til begrænsning af kvælstofbelastningen.
 Spørgsmål 14:
 Ministeren bedes oplyse, om Justitsministeriets lovkontor  

 finder, at en forlængelse af forældelsesfristen ud over de  

 almindelige forældelsesregler i straffeloven, således som det er  

 tilfældet med § 30, er i overensstemmelse med grundlæggende  

 retssikkerhedsgarantier der tilkommer den enkelte landmand, når henses  

 til, at begrundelsen herfor i alt væsentligt beror på den  

 generelle sagsmængde.
 Svar:
 Jeg henviser til vedlagte skrivelse af 27. maj 1998 fra  

 Justitsministeriet.
 Spørgsmål 15:
Ministeren bedes oplyse, om Justitsministeriets lovkontor  

 finder, at det er i overensstemmelse med de grundlæggende betingelser  

 for straf - forsætlig eller grov uagtsomhed - at den enkelte landmand i  

 forbindelse med overdragelse efter L 58 vil kunne straffes for en faktisk  

 overgødskning, han ikke har foretaget, når blot  

 gødskningsmængden er registreret som hans.
I bekræftende  

 fald, finder Justitsministeriets lovkontor, at det forhold, at analyser af  

 gødningens næringsindhold ikke må anvendes i forbindelse  

 med overdragelsen, giver parterne en betryggende retssikkerhed? Svar:
 Jeg henviser til vedlagte skrivelse af 27. maj 1998 fra  

 Justitsministeriet.
I tilslutning hertil kan jeg oplyse, at efter  

 lovforslagets § 5, jf. § 29, er det strafbart, hvis en virksomheds forbrug af  

 kvælstof til gødningsformål overstiger virksomhedens kvote  

 i en given planperiode.
Der er her tale om overgødskning.
 Hvis et areal skifter ejer i løbet af planperioden,  

 følger det af lovforslagets § 15, at den overtagende virksomhed som  

 hovedregel skal medtage forbrug og kvote for arealet for hele planperioden i  

 sit regnskab.
Imidlertid gælder hovedreglen ikke, hvis den  

 overtagende virksomhed ikke får skriftlig oplysning om forbrug og  

 kvote.
I dette tilfælde bliver den overdragende virksomhed ansvarlig  

 for kvælstofforbruget.
Endvidere gælder hovedreglen ikke, hvis  

 kvælstofforbruget for den forløbne del af planperioden  

 overstiger kvoten for hele perioden.
I dette tilfælde bliver den  

 overdragende virksomhed ansvarlig for den del af forbruget, som overstiger  

 kvoten.
Det samlede forbrug kan dog henføres til den overtagende  

 virksomhed, men dette forudsætter, at denne virksomhed udtrykkeligt  

 accepterer dette.
Bestemmelsen tillader bl.a., at en eventuel uudnyttet kvote  

 hos den overtagende virksomhed kan udnyttes.
Bestemmelsen udelukker  

 imidlertid, at den overtagende virksomhed kan straffes for en  

 overgødskning foretaget af en overdragende virksomhed uden på  

 forhånd at have accepteret den opgørelse af forbrug og kvote,  

 som resulterer i overgødskningen.
 Spørgsmål 16:
 Ministeren bedes oplyse, om Justitsministeriets lovkontor  

 finder, at angivelse af et indikativt strafniveau i bemærkningerne,  

 således som det er tilfældet i L 58, er i overensstemmelse med  

 god lovgivningspraksis, herunder respekt for tredeling af magten, jf.  

 grundlovens § 3, når særligt henses til, at domstolene allerede  

 har udviklet praksis for overtrædelse af den pågældende  

 karakter.
 Svar:
 Jeg henviser til vedlagte skrivelse af 27. maj 1998 fra  

 Justitsministeriet.
 Spørgsmål 22:
Vil ministeren fremsætte ændringsforslag til §  

 19, stk. 1, nr. 2, således at 5 km ændres til 10 km? Svar:
 Afstandskravet i § 19, stk. 1, nr. 2, bygger på en  

 selvstændig miljømæssig betragtning, hvorfor der ikke  

 findes begrundelse for at harmonisere kravet i forhold til landbrugslovens  

 afstandsgrænser.
 Spørgsmål 23:
Vil ministeren sikre, at de skærpede harmonikrav,  

 som er indeholdt i Vandmiljøplan II-aftalen, ikke skærper kravet  

 i landbrugsloven om egen jord? Svar:
Kravet om egen jord (arealkravet) i landbrugsloven er ved  

 bekendtgørelse nr. 1147 af 9. december 1994 fastsat som en vis  

 procentdel af harmoniarealet.
En landmand med husdyrhold vil således,  

 hvis harmonikravet skærpes, skulle disponere over et større  

 areal (end efter hidtidige regler) for at opfylde arealkravet, medmindre han  

 er omfattet af gældende overgangsregler.
 De nye harmoniregler vil således i visse  

 tilfælde medføre en stramning, når kravet om egen jord  

 (arealkravet) efter reglerne i landbrugsloven beregnes på grundlag af  

 de nye harmoniregler.
 Såfremt de nye harmoniregler i enkeltstående  

 tilfælde måtte medføre problemer med opfyldelse af  

 landbrugslovens arealkrav, vil jeg være indstillet på at arbejde  

 for en afhjælpning af disse problemer.
Det bemærkes i øvrigt, at den  

 foreslåede ændring af harmonireglerne for svinebrug ikke  

 forventes at få stor indflydelse på de fleste svinebrug  

 (slagtesvineproduktioner), da der også sker en ændring af  

 definitionen af en dyreenhed.
For kvægbrug vil reglerne om  

 grovfoderarealer medføre, at der normalt ikke vil forekomme  

 skærpelser.
For andre produktioner vil skærpede regler dog  

 føre til, at enten må husdyrholdet reduceres eller producenten  

 skaffe større arealer for at overholde reglerne.
Bilag Justitsministeriet Den 27. maj 1998 Lovafdelingen Slotsholmsgade 10 1216 København K.
Ministeriet for Fødevarer, Landbrug og Fiskeri Holbergsgade 2 1057 København K.
 Ved telefax af 25. maj 1998 har Ministeriet for  

 Fødevarer, Landbrug og Fiskeri anmodet Justitsministeriet om en  

 udtalelse i anledning af spørgsmål nr. 5-6 og 14-16 (2. samling)  

 fra Folketingets Udvalg for Fødevarer, Landbrug og Fiskeri  

 vedrørende forslag til lov om jordbrugets anvendelse af gødning  

 og om plantedække (L 58   bilag 20).
 Spørgsmålene har følgende ordlyd:
 Spørgsmål nr. 5:
»Ministeren bedes oplyse, om Justitsministeriets lovkontor  

 kan udelukke, at § 18, stk. 2   vedrørende kravet om udsåning af  

 efterafgrøder   er et ekspropriativt indgreb, der i medfør af  

 grundlovens § 73 alene kan gennemføres mod fuld erstatning.« Spørgsmål nr. 6:
»Ministeren bedes oplyse, om Justitsministeriets lovkontor  

 finder, at de vidtgående kontrolbestemmelser i L 58, kap. 6, er i  

 overensstemmelse med de restriktive retningslinier for lovgivningen  

 vedrørende adgang til privat ejendom, som Justitsministeriet opstiller  

 i »Redegørelse til Folketinget om udviklingen i  

 forvaltningsmyndigheders adgang til privat ejendom uden retskendelse«, side 6  

 og 7. I bekræftende fald udbedes der en nærmere  

 redegørelse for, at det findes nødvendigt, at kontrol af  

 reglerne vedrørende 65 pct. plantedække og 6 pct.  

 efterafgrøder ifølge L 58 skal kunne foretages ved uanmeldt  

 besøg på bedrifterne uden retskendelse.« Spørgsmål nr. 14:
»Ministeren bedes oplyse, om Justitsministeriets lovkontor  

 finder, at en forlængelse af forældelsesfristen ud over de  

 almindelige forældelsesregler i straffeloven, således som det er  

 tilfældet med § 30, er i overensstemmelse med grundlæggende  

 retssikkerhedsgarantier, der tilkommer den enkelte landmand, når henses  

 til, at begrundelsen herfor i alt væsentlig beror på den  

 generelle sagsmængde.« Spørgsmål nr. 15:
»Ministeren bedes oplyse, om Justitsministeriets lovkontor  

 finder, at det er i overensstemmelse med de grundlæggende betingelser  

 for straf   forsætlig eller grov uagtsomhed   at den enkelte landmand i  

 forbindelse med overdragelse efter L 58 vil kunne straffes for en faktisk  

 overgødskning, han ikke har foretaget, når blot  

 gødningsmængden er registreret som hans.
I bekræftende  

 fald, finder Justitsministeriets lovkontor, at det forhold, at analyser af  

 gødningens næringsindhold ikke må anvendes i forbindelse  

 med overdragelsen, giver parterne en betryggende retssikkerhed?« Spørgsmål nr. 16:
»Ministeren bedes oplyse, om Justitsministeriets lovkontor  

 finder, at angivelse af et »indikativt strafniveau« i bemærkningerne,  

 således som det er tilfældet i L 58, er i overensstemmelse med  

 god lovgivningspraksis, herunder respekt for tredeling af magten, jf.  

 Grundlovens § 3, når særligt henses til, at domstolene allerede  

 har udviklet praksis for overtrædelse af den pågældende  

 karakter.« I den anledning skal Justitsministeriet udtale  

 følgende:
 Ad spørgsmål nr. 5:
Justitsministeriet fremsendte den 26. marts 1998 til  

 Ministeriet for Fødevarer, Landbrug og Fiskeri et notat om forholdet  

 mellem grundlovens § 73 og en ordning med efterafgrøder på 6  

 pct. af det areal, som dyrkes med nærmere bestemte 1-årige  

 afgrøder.
Notatet vedlægges.
 Som det fremgår af notatet, er Justitsministeriet  

 mest tilbøjelig til at mene, at den foreslåede ordning har  

 karakter af en generel regulering af arealanvendelsen, der kan  

 gennemføres uden erstatningspligt efter grundlovens § 73.
 Ad spørgsmål nr. 6:
Efter lovforslagets § 28 har ministeren for  

 fødevarer, landbrug og fiskeri eller den, ministeren bemyndiger  

 hertil, hvis det skønnes nødvendigt til enhver tid mod  

 behørig legitimation uden retskendelse adgang til virksomheder, der er  

 omfattet af loven, for at udøve de beføjelser, som loven eller  

 regler fastsat i medfør heraf tillægger ministeren.
Efter samme  

 regler har ministeren eller den, ministeren bemyndiger hertil, adgang til hos  

 virksomhederne på stedet at gennemgå deres regnskaber og  

 forretningsbøger m.v.
I det omfang de nævnte oplysninger er  

 registreret elektronisk, omfatter adgangen til dem også elektronisk  

 adgang hertil.
Ministeren eller den, ministeren bemyndiger hertil, kan udtage  

 prøver til undersøgelser uden at skulle betale herfor.  

 Virksomhedens ejer og de hos denne ansatte skal yde ministeren eller den,  

 ministeren bemyndiger hertil, fornøden vejledning og hjælp ved  

 kontrollen.
Justitsministeriet har den 17. december 1996 afgivet en  

 redegørelse til Folketinget om bl.a. udviklingen i  

 forvaltningsmyndigheders adgang til privat ejendom uden retskendelse.
Det  

 fremgår af redegørelsen, at det generelt bør  

 undgås, at der unødigt medtages bestemmelser, der gør det  

 muligt for offentlige myndigheder at skaffe sig adgang til privat ejendom.  

 Det bør bl.a. overvejes, om der kan fastsættes andre egnede,  

 mindre indgribende kontrolforanstaltninger.
Er der imidlertid et  

 særligt behov for en sådan adgang, bør denne  

 bestræbes begrænset mest muligt   eventuelt således, at der  

 alene gives adgang til forretningslokaler, mens private boliger holdes  

 udenfor.
Der bør endvidere i bemærkningerne til bestemmelsen  

 gives en begrundelse for bestemmelsens medtagelse og en udførlig  

 angivelse af bestemmelsens anvendelsesområde.
Det fremgår endvidere af redegørelsen, at der  

 i tilfælde, hvor adgang til privat ejendom er hjemlet af kontrolhensyn  

 eller som middel til at fremskaffe oplysninger, ikke bør stilles krav  

 om retskendelse.
Det skyldes, at et krav om retskendelse ikke ville tjene  

 noget formål i disse tilfælde, hvor domstolene reelt ikke har  

 noget at tage stilling til.
 Bestemmelsen i lovforslagets § 28 svarer ifølge  

 bemærkningerne til reglerne om adgang uden retskendelse i  

 Fødevareministeriets øvrige lovgivning.
 Bestemmelsen er ifølge bemærkningerne  

 nødvendig for at kunne føre effektiv kontrol med lovens  

 overholdelse.
Adgangen uden retskendelse er efter lovforslaget  

 begrænset til »virksomheden«.
Der er således ikke adgang til de  

 dele af f.eks. en landbrugsejendom, der ikke anvendes som led i driften.
 Adgangen til virksomheden forudsættes ifølge  

 bemærkningerne til bestemmelsen så vidt muligt at ske efter  

 forudgående meddelelse til ejeren eller brugeren.
 Justitsministeriet har på den anførte  

 baggrund ikke bemærkninger til bestemmelsen.
 Ad spørgsmål nr. 14:
 Efter lovforslagets § 29, stk. 1, straffes  

 overtrædelse af en række nærmere angivne bestemmelser med  

 bøde, medmindre højere straf er forskyldt efter den  

 øvrige lovgivning.
 Efter straffelovens § 93, stk. 1, nr. 1, er den  

 almindelige forældelsesfrist 2 år, når der ikke er hjemlet  

 højere straf end fængsel i 1 år for overtrædelsen,  

 eller når straffen for overtrædelsen ikke ville overstige  

 bøde.
Det er imidlertid ikke ualmindeligt, at straffelovens  

 almindelige forældelsesregler fraviges i de enkelte særlove,  

 når der er en særlig begrundelse herfor.
Som eksempler kan  

 nævnes miljøbeskyttelseslovens § 110, stk. 7,  

 arbejdsmiljølovens § 82, stk. 7, og realkreditlovens § 101, stk. 7,  

 hvor forældelsesfristen er fastsat til 5 år.
 Det fremgår af bemærkningerne til  

 lovforslagets § 29, at overtrædelser af loven på baggrund af  

 bl.a. reglerne om indsendelse af gødningsregnskaber ofte først  

 vil blive opdaget meget sent, og at det for at undgå, at strafansvaret  

 forældes, derfor er nødvendigt med en længere  

 forældelsesfrist end de 2 år, der følger af  

 straffeloven.
 Justitsministeriet har på den baggrund ikke  

 bemærkninger til, at forældelsesfristen i lovforslaget er fastsat  

 til 4 år.
 Ad spørgsmål nr. 15:
 Efter lovforslagets § 29, stk. 1, straffes  

 overtrædelse af en række nærmere angivne bestemmelser med  

 bøde, medmindre højere straf er forskyldt efter den  

 øvrige lovgivning.
 Straf er betinget af, at overtrædelsen kan tilregnes  

 den pågældende som forsætlig eller uagtsom, jf.  

 straffelovens § 19. Der er efter lovforslaget   i modsætning til, hvad  

 der tilsyneladende er lagt til grund i spørgsmålet   ikke  

 hjemmel til at straffe landmænd eller andre på objektivt  

 grundlag.
 Ad spørgsmål nr. 16:
 Efter lovforslagets § 29, stk. 1, straffes  

 overtrædelse af en række nærmere angivne bestemmelser med  

 bøde, medmindre højere straf er forskyldt efter den  

 øvrige lovgivning.
 Ved fastsættelsen af bøder for  

 overtrædelse af § 5 udmåles ifølge lovforslagets § 29,  

 stk. 2, en skærpet bøde med udgangspunkt i overtrædelsens  

 omfang målt i kg kvælstof og i kg kvælstof pr. ha.
Ifølge bemærkningerne til lovforslaget er det  

 hensigten med bestemmelsen i § 29, stk. 2, at opnå en forhøjelse  

 i forhold til det gældende bødeniveau.
Denne skærpelse  

 skal markere overtrædelsens strafværdighed og dermed understrege,  

 at samfundet ser med betydelig alvor på overtrædelse af regler,  

 der skal sikre vandmiljøet.
Derudover er det hensigten, at der skal  

 ske en omlægning af selve beregningsformen, således at  

 bøden bliver proportional i forhold til overgødskningen udtrykt  

 i kg kvælstof.
Ved større overskridelser af  

 gødningsnormen øges forureningen, og der er derfor behov for en  

 højere bødestørrelse.
 I bemærkningerne til lovforslaget opstilles side 25  

 en oversigt over bødestørrelserne efter gældende praksis  

 sammenholdt med bødestørrelserne efter den foreslåede nye  

 beregningsform, hvor bødeudmålingen sker på baggrund af  

 overtrædelsens omfang målt i kg kvælstof og i kg  

 kvælstof pr. ha.
 Det anføres i tilknytning til oversigten, at de  

 foreslåede bødetakster er vejledende for domstolene og bl.a. vil  

 kunne fraviges i op- eller nedadgående retning, hvis der foreligger  

 skærpende eller formildende omstændigheder.
 Efter Justitsministeriets opfattelse bør  

 lovgivningsmagten i almindelighed ikke give præcise anvisninger  

 på det forudsatte strafudmålingsniveau og i hvert fald ikke  

 lægge op til, at der i konkrete tilfælde ikke kan ske fravigelse  

 heraf i overensstemmelse med sædvanlige  

 strafudmålingsprincipper.
Justitsministeriet finder imidlertid samtidig, at  

 lovgivningsmagten   også i forhold til grundlovens § 3   er berettiget  

 til, hvis der er særlig begrundelse herfor, at give mere detaljerede  

 retningslinier til domstolene om de ændringer i  

 straffastsættelsen, som ønskes gennemført på  

 bestemte områder.
Det kan navnlig dreje sig om områder, hvor  

 samfundsudviklingen efter regeringens og Folketingets opfattelse har  

 nødvendiggjort særlige og mere omfattende ændringer.  

 Justitsministeriet kan i den forbindelse henvise til vedlagte besvarelse af  

 1. april 1997 af spørgsmål nr. 23 fra Folketingets Retsudvalg  

 vedrørende forslag til lov om ændring af straffeloven,  

 våbenloven og lov om restaurations- og hotelvirksomhed m.v. (Lov nr.  

 350 af 23. maj 1997).
Baggrunden for opstillingen i bemærkningerne til  

 lovforslaget af nye, højere bødetakster for  

 overgødskning er den væsentlige samfundsmæssige interesse  

 i at sikre vandmiljøet.
Det anføres udtrykkeligt i  

 bemærkningerne, at de opstillede bødetakster er vejledende for  

 domstolene og vil kunne fraviges i op- eller nedadgående retning, hvis  

 der foreligger skærpende eller formildende omstændigheder.  

 På den baggrund giver lovforslagets bemærkninger om  

 strafudmålingen efter Justitsministeriets opfattelse ikke anledning til  

 betænkeligheder.
Frank Jensen / Torsten Hesselbjerg Bilag Justitsministeriet Den 26. marts 1998 Lovafdelingen Slotsholmsgade 10 1216 København K.
Ministeriet for Fødevarer, Landbrug og Fiskeri Holbergsgade 2 1057 København K.
 Ministeriet for Fødevarer, Landbrug og Fiskeri har  

 anmodet Justitsministeriet om en udtalelse om, hvorvidt en ordning, hvorefter  

 landbrugsvirksomhederne skal så efterafgrøder på 6 pct. af  

 det areal, som dyrkes med nærmere bestemte 1- årige  

 afgrøder, vil have karakter af ekspropriation efter grundlovens §  

 73.
 I den anledning vedlægges et notat om det rejste  

 spørgsmål.
Frank Jensen / Poul Dahl Jensen Notat  

 om  

 forholdet mellem grundlovens § 73 om en ordning med efterafgrøder  

 på 6 pct. af det areal, som dyrkes med nærmere bestemte  

 1-årige afgrøder 1. Baggrund Ministeriet for Fødevarer, Landbrug og Fiskeri  

 (Fødevareministeriet) har anmodet Justitsministeriet om en udtalelse  

 om, hvorvidt en ordning, som bl.a. går ud på, at  

 landbrugsvirksomhederne skal så efterafgrøder på 6 pct. af  

 det areal, som dyrkes med nærmere bestemte 1-årige  

 afgrøder, vil have karakter af ekspropriation efter grundlovens §  

 73.
 Fødevareministeriet, Administrations- og  

 udviklingsafdelingen, juridisk kontor (AU-JUR), har i et notat af 10. februar  

 1998 (vedrørende et tidligere - i det væsentlige tilsvarende -  

 forslag om tilsåning af 5 pct. af arealet) bl.a. anført  

 følgende om spørgsmålet:
 »Med den korte tid, som AU-JUR har fået til at  

 besvare det stillede spørgsmål, er konklusionen, at hvis der  

 indføres et krav til landbruget om, at 5 pct. af alle deres marker  

 skal være tilsået med italiensk rajgræs, skønnes  

 dette krav muligvis at kunne være af ekspropriativ karakter.
Det anbefales derfor, at . . . evt. nærmere krav  

 specificeres og forelægges Justitsministeriets lovafdeling til en  

 udtalelse, idet spørgsmålet dog endeligt kun kan afgøres  

 ved domstolene.« I det følgende behandles det rejste  

 spørgsmål nærmere.
Indledningsvis beskrives den  

 foreslåede ordning og dens økonomiske konsekvenser (pkt. 2  

 nedenfor). Under pkt. 3 gennemgås litteratur og praksis  

 vedrørende grundlovens § 73. Justitsministeriets overvejelser og  

 konklusion fremgår af pkt. 4.
2. Den foreslåede ordning og dens økonomiske  

 konsekvenser  

 2.1. Udkast til forslag til lov om jordbrugets anvendelse af gødning  

 og om plantedække Den nævnte ordning med efterafgrøder  

 forventes efter det oplyste at træde i kraft den 1. august 1998. Det  

 seneste lovudkast om ordningen, som er sendt til Justitsministeriet (udkast  

 af 20. marts 1998 til forslag til lov om jordbrugets anvendelse af  

 gødning og om plantedække), indeholder bl.a. følgende  

 bestemmelse:
 »§ 22. . . .
Stk. 2. For hver virksomhed skal der, ud over det i stk. 1 nævnte  

 areal med plantedække, i et areal svarende til mindst 6 pct. af det  

 areal, som dyrkes med 1-årige afgrøder, som ikke har  

 kvælstofoptagelse om efteråret i høståret,  

 udlægges en efterafgrøde efter normale driftsmæssige  

 principper.
Dette krav er opfyldt, hvis arealet med efterafgrøder som  

 gennemsnit over indeværende planperiode og op til de fire senest  

 forudgående planperioder udgør 6 pct. eller mere af det areal,  

 som dyrkes med 1-årige afgrøder, som ikke har  

 kvælstofoptagelse om efteråret i høståret.
Arealer  

 med efterafgrøder omfatter alene arealer, som er udlagt med  

 efterafgrøder, og som anvendes til en forårssået  

 afgrøde det efterfølgende forår...« Bestemmelsen indebærer, at landbrugsvirksomhederne  

 ikke må udnytte 6 pct. af deres dyrkede areal til  

 vinterafgrøder.
Bestemmelsen indebærer også, at  

 landbrugsvirksomhederne forpligtes til at så en eftergrøde  

 på 6 pct. af det areal, der dyrkes med 1-årige afgrøder,  

 som ikke har kvælstofoptagelse om efteråret i  

 høståret.
Fødevareministeren skal bemyndiges til at  

 fastsætte regler om, hvilke afgrøder der skal medtages ved  

 beregningen af det areal, hvorpå der skal etableres  

 efterafgrøder.
Det vil hovedsageligt dreje sig om korn, raps og  

 ærter.
Fødevareministeren skal endvidere bemyndiges til at  

 fastsætte regler om, hvilke afgrøder der kan etableres som  

 efterafgrøder.
Det vil enten være græs eller eventuelt gul  

 sennepsraps.
Fødevareministeren vil i den forbindelse kunne  

 fastsætte regler om, på hvilket tidspunkt efterafgrøden  

 skal sås, ompløjes, destrueres m.v.
Græs vil - som efterafgrøde - skulle  

 sås som udlæg i en hovedafgrøde om foråret.  

 Græsset vil tage næring fra hovedafgrøden og dermed  

 reducere høstudbyttet.
Sennepsraps vil - som efterafgrøde -  

 skulle sås efter, at hovedafgrøden er høstet i  

 efersommeren.
At så sennepsraps som efterafgrøde vil derfor ikke  

 have nogen virkning på udbyttet af hovedafgrøden.
 Den foreslåede ordning vil ikke omfatte landbrug,  

 hvor det samlede matrikulerede areal er mindre end 10 ha, da der typisk for  

 disse landbrug er tale om en mindre intensiv dyrkning, jf. herved  

 lovudkastets § 3.
 Fødevareministeren vil i særlige  

 tilfælde efter ansøgning kunne dispensere fra reglerne i  

 lovudkastets § 22, jf. lovudkastets § 24. Der sigtes herved til situationer,  

 hvor klimatiske forhold vanskeliggør etableringen af  

 plantedække, jf. bemærkningerne til bestemmelsen (lovudkastet,  

 side 14).
Formålet med den foreslåede ordning er at  

 reducere udvaskningen af kvælstof i grundvandet.
Efterafgrøder  

 antages at være særlig effektive til at optage kvælstof,  

 der frigives i jorden om efteråret, hvorved den mængde af  

 kvælstof, der nedsiver til grundvandet, reduceres.
Ordningen forventes  

 at indebære en årlig reduktion i udvaskningen af kvælstof  

 på 3.000 t, jf. de almindelige bemærkninger til lovudkastet side  

 5.
Den foreslåede ordning er et led i den aftalte af  

 16. februar 1998 om vandmiljøplan II, som regeringen har indgået  

 med en række politiske partier.
Målet med denne aftale er »at  

 virkeliggøre den reduktion af markbidraget med 100.000 t  

 kvælstof, som er et afgørende led i Danmarks implementering af  

 EU s nitratdirektiv«, jf. aftalens side 1 og de almindelige  

 bemærkninger til lovudkastet side 5.
 Fødevareministeriet har i den forbindelse oplyst,  

 at den foreslåede ordning ikke i sig selv er påkrævet efter  

 EU s nitratdirektiv.
2.2. Den foreslåede ordnings økonomiske  

 konsekvenser Fødevareministeriet har oplyst, at det samlede  

 danske landbrugsareal udgør ca. 2,7 mio. hektar, hvoraf ca. 1,7 mio.  

 hektar dyrkes med 1-årige afgrøder, som ikke har  

 kvælstofoptagelse om efteråret i høståret.
Dyrkning  

 af disse afgrøder - der som nævnte i pkt. 2.1 vil blive  

 nærmere fastlagt ved bekendtgørelse (hovedsageligt korn, raps og  

 ærter) - vil i udvaskningsmæssig henseende typisk være mere  

 belastende end dyrkning af de øvrige afgrøder i  

 sædskiftet (rodfrugter, majs og græs).
 Fødevareministeriet har endvidere oplyst, at det  

 vil være økonomisk mere belastende for landbrugsvirksomhederne,  

 hvis efterafgrøden bliver græs og ikke sennepsraps.  

 Fødevareministeriet har i den forbindelse oplyst følgende om de  

 økonomiske konsekvenser ved indførelse af en pligt til at  

 iså græs som efterafgrøde:
Indgrebet vil være tabsvoldende i  

 udlægsåret.
Landbrugsvirksomheden får et reduceret udbytte,  

 hvor græsset isås hovedafgrøden, fordi græsset tager  

 næring fra hovedafgrøden, jf. pkt. 2.1 ovenfor.  

 Landbrugsvirksomheden skal endvidere afholde udgifter til frø og  

 isåning af græs, ligesom der vil være øgede  

 høst- og tørringsudgifter.
Herudover vil indgrebet som  

 nævnt i pkt. 2.1 afskære de berørte jordbrug fra at dyrke  

 6 pct. af jorden med vinterafgrøder i det efterfølgende  

 år.
Det bemærkes i den forbindelse, at vinterafgrøder er  

 mere profitable end sommerafgrøder.
Dyrkning af græs har i  

 øvrigt alene kommerciel interesse som husdyrfoder.
 En landbrugsvirksomheds indtjening - set i forhold til  

 netop de arealer, der udlægges med efterafgrøder - vil blive  

 forringet med mellem 700 kr. og 2.100 kr. pr. hektar, afhængig af  

 jordkvaliteten.
Set i forhold til landbrugsvirksomhedens samlede  

 arealer, der dyrkes med 1-årige afgrøder, der ikke har  

 kvælstofoptagelse om efteråret i høståret, vil  

 indtjeningen blive forringet med mellem 40 kr. og 125 kr. pr. hektar  

 afhængig af jordkvaliteten.
Samlet vil indtjeningen ved dyrkning af  

 disse arealer falde med ca. 3 pct.
På tilsvarende måde vil den  

 indtægt, der kan opnås ved at bortforpagte jorden, blive  

 reduceret med ca. 3 pct.
 Størrelsen af det tab, den enkelte virksomhed vil  

 lide som følge af indgrebet, vil afhænge af den enkelte  

 virksomheds størrelse samt af virksomhedens jordkvalitet og  

 afgrødevalg.
En gård på 100 hektar, hvor sædskiftet  

 alene udgøres af 1-årige afgrøder, som ikke har  

 kvælstofoptagelse om efteråret i høståret, vil som  

 følge af indgrebet årligt få en forringelse af sin  

 indtjening på mellem 4.000 kr. og 12.500 kr.
En sådan gård  

 er dækkende for landbrugsvirksomheder, der alene - eller dog  

 hovedsageligt - lever af salgsafgrøder.
I praksis vil der dog ofte i  

 en virksomheds sædskifte indgå andre afgrøder end 1-  

 årige afgrøder uden kvælstofoptagelse om efteråret i  

 høståret.
På landsplan er det ca. 65 pct. af  

 sædskiftet, som udgøres af 1-årige afgrøder, som  

 ikke har kvælstofoptagelse om efteråret i høståret.  

 Hvis afgrødefordelingen på en landbrugsvirksomhed på 100  

 hektar svarer til fordelingen på landsplan, vil virksomheden som  

 følge af indgrebet lide et årligt tab på mellem 2.600 kr.  

 og 7.800 kr.
 Ifølge bemærkningerne til lovudkastet (side  

 4) forventes kravet om etablering af efterafgrøder årligt at  

 ville indebære en indtægtsnedgang for landbruget som helhed  

 på 150 mio. kr.
3. Grundlovens § 73  

 3.1. Hvilke rettigheder er beskyttet af bestemmelsen? Grundlovens § 73 har følgende ordlyd:
»§ 73. Ejensomsretten er ukrænkelig.
Ingen  

 kan tilpligtes at afstå sin ejendom, uden hvor almenvellet kræver  

 det.
Det kan kun ske ifølge lov og mod fuldstændig  

 erstatning.« Det er kun indgreb i »ejendom«, der kan indebære  

 ekspropriation.
Er der tale om et indgreb i en rettighed, der ikke har  

 karakter af en ejendom i grundlovens forstand, vil der således, uanset  

 indgrebets karakter, ikke kunne være tale om ekspropriation, jf.
Henrik  

 Zahle, Dansk forfatningsret 3, Menneskerettigheder (1997), side 163.
Grundlovens ejendomsretsbegreb er vidt.
Det omfatter ikke  

 alene ejendomsret i traditionel forstand, men også f.eks.  

 begrænsede rådighedsrettigheder såsom brugsrettigheder  

 (leje- eller forpagtningsrettigheder), servitutter og panterettigheder, jf.  

 nærmere Henrik Zahle, a.st., side 164 f.
3.2 Hvornår er et indgreb i en beskyttet rettighed  

 ekspropriativt?  

 3.2.1. Generelt om problemstillingen Det er ikke enhver regulering i forhold til en ret, som er  

 beskyttet af grundlovens § 73, der udgør ekspropriation.
Det er således almindeligt antaget, at  

 lovgivningsmagten - uden at der foreligger ekspropriation - kan regulere  

 udøvelsen af de rettigheder, der er beskyttet af § 73, idet  

 lovgivningsmagten kan opstille almindelige regler om begrænsning af  

 borgernes handlefrihed og i deres råden over, hvad de ejer, jf.
Max  

 Sørensen, Statsforfatningsret, 2. udgave ved Peter Germer (1973), side  

 405.
 Afgrænsningen mellem på den ene side de  

 indgreb, der er tvangsafståelse i grundlovens forstand, og for hvilke  

 der derfor skal ydes ejeren erstatning, og på den anden side de  

 indgreb, der kun indebærer en regulering af ejendomsrettens  

 udøvelse, og som ejeren derfor må affinde sig med uden  

 erstatning, kan imidlertid give anledning til tvivl.
Det er i den forfatningsretlige litteratur og praksis  

 almindeligt antaget, at afgørelsen af, om et indgreb har karakter af  

 ekspropriation, må bero på et samlet skøn over indgrebets  

 beskaffenhed, jf. bl.a.
Henrik Zahle, a.st., side 173 ff, Max  

 sørensen, a.st., side 412, og Alf Ross, Dansk Statsforfatningsret, 3.  

 udg. ved Ole Espersen (1980), side 666 f.
Som momenter, der må  

 tillægges betydning ved udøvelsen af dette skøn, peges  

 navnlig på indgrebets formål, i hvilken grad indgrebet i  

 ejendomsretten er generelt eller konkret, herunder om det rammer mange eller  

 få ejere, indgrebets intensitet, om indgrebet angår en aktuel  

 eller kun en fremtidig råden, samt om indgrebet går ud på  

 at overføre ejendomsret fra en hidtidig ejer til en ny eller på  

 en tilintetgørelse af denne råden.
Lovgivningspraksis på  

 området antages også at kunne tillægges betydning.
3.2.2. Nærmere om intensitetsvurderingen Som det fremgår af det, som er anført i pkt.  

 3.2.1 ovenfor, tillægges indgrebets intensitet betydning for  

 vurderingen af, om indgrebet er ekspropriativt.
 Herom anfører Bent Christensen og Henrik Zahle i et  

 responsum fra november 1996 bl.a. følgende (side 16 f):
»For bedømmelsen af, om en regulering er  

 ekspropriativ eller ej, spiller det således en rolle, med hvilken  

 vægt eller intensitet indgrebet påvirker ejerens muligheder for  

 at gøre brug af sin ejendom.
I dette kriterium ligger, at visse  

 reguleringer har så svag betydning for ejerens  

 rådighedsmuligheder, at man ikke bør inddrage  

 ekspropriationssynspunktet.
Alle må tåle nogle omlægninger  

 af deres livsforhold, dette gælder også ejere af fast ejendom, og  

 først når indgrebet når over en vis  

 tolerancetærskel, kan grundloven påberåbes.
Dette synspunkt dækker naturligvis i første  

 omgang sådanne reguleringer, som kun har økonomisk minimal  

 betydning.
Selv om et krav kan opgøres, er det så  

 begrænset, at det ikke kan komme i betragtning.
Dette kvantitative synspunkt har i og for sig ikke stor  

 betydning i forbindelse med fast ejendom.
Hvis en ekspropriation  

 indebærer afståelse af et ganske beskedent areal og værdien  

 af det afståede areal er lav, skal der dog ikke desto mindre betales  

 erstatning.
Tærskelsynspunktet afskærer således ikke fra at  

 få små erstatningsbeløb.
Intensiteten går snarere på, hvor centralt i  

 ejerens rådighed indgrebet rammer.
Og intensitetssynspunktet  

 afskærer fra erstatning i situationer, hvor der i og for sig ikke er  

 nogen tvivl om, at ejeren er genstand for en regulering, der utvivlsomt har  

 negative konsekvenser for værdien af ejerens ejendom.
...[Der er] en tilbøjelighed til at koncentrere sig  

 om de indgreb, som griber ind i ejerens aktuelle rådighed.
Hvis en  

 ejendomsregulering kræver en ændring eller måske endda et  

 stop for en pågående erhvervsmæssig udnyttelse af en fast  

 ejendom, taler dette for en erstatning; på den anden side taler den  

 omstændighed, at en regulering ikke sætter nogen  

 begrænsning for den aktuelle rådighed, for at der ikke er nogen  

 erstatningspligt.
En regulering af en landbrugs- eller skovejendom, der ikke  

 hindrer den driftsform, som eventuelt udøves, vil således ofte  

 blive betragtet som ikke-ekspropriativ.
Mens på den anden side en  

 regulering, som indebærer, at en aktuel udfoldet driftsform må  

 afbrydes, ofte - hvis de øvrige kriterier også taler derfor -  

 vil blive anset for ekspropriativ.« Poul Andersen, Dansk Statsforfatningsret (1954), side 738  

 f, anfører følgende:
»Endelig bliver det af Betydning, om Ejendomsindgrebet  

 er større eller mindre.
Det er formentlig i Erkendelse heraf, at  

 man har ment at kunne opstille en afgørende Sondring mellem  

 Tilfælde, hvor et Ejendomsgode fratages Ejeren, og Tilfælde, hvor  

 han kun mister enkelte Ejerbeføjelser  

 (Raadighedsindskrænkninger...).
Ogsaa her drejer det sig imidlertid om jævne  

 Overgange.
Sætter man den fuldstændige Berøvelse af  

 Ejendomsret til 100%, forekommer der Ejendomsindgreb, der fratager Ejeren  

 t.Eks. 90%, 50%, 20% osv. af Ejendomsgodet... Efter de gældende Love er  

 Overgangene dog ikke saa jævne, som naar Talen er om Grundene til  

 Ejendomsindgreb.
De fleste Indgreb, som ikke tager hele Ejendomsretten fra  

 Ejeren, fjerner sig i Intensitet temmelig langt fra dette  

 Ydertilfælde...
Det er Indgrebets Intensitet i forhold til det ramte  

 Ejendomsgode eller den ramte Del af et Ejendomsgode, som principielt kommer i  

 Betragtning.
Mister Ejeren et Areal helt, er det saaledes uden Betydning, om  

 Arealet hænger sammen med en større eller mindre  

 Restejendom.« 3.2.3. Vilkår for erhvervsudøvelse m.v.
Henning Skovgaard, Offentlige myndigheders  

 erstatningsansvar (1983), side 135 ff, gennemgår  

 spørgsmålet om, i hvilke tilfælde vilkår for  

 erhvervsudøvelse og virksomhedsindskrænkning eller -forbud  

 udløser erstatning.
Herom anføres bl.a.:
 »Den overvejende del af alle offentligt fastsatte  

 erhvervsvilkår fastsættes og ændres i mere eller mindre  

 olympisk ophøjethed på lovgiver- og departementsniveau, hvor  

 generaliteten i vilkårene og den manglende kontakt til den enkelte  

 skadelidende hæmmer anvendelsen i det traditionelle fejlansvar eller i  

 byrdeansvaret (Grl. § 73). Der vil også typisk være tale om  

 vilkår eller vilkårfastsættelse, som erhvervsvirksomheder  

 kan assimilere uden alt for stort besvær.
De afgørende momenter belyses meget anskueligt af  

 holdningen til vederlagsfri pligtaflevering af tryksager, sml.
U  

 1960.695 som fastslog, at loven herom ikke stred mod Grl. § 73.  

 Afgørelsen var led i en politisag mod en forlægger, der havde  

 undladt at opfylde afleveringspligten.
Foruden indgrebets generelle karakter  

 og begrænsede intensitet (få eksemplarer, den økonomiske  

 byrde kunne overvæltes på aftagerne) fremhævede landsretten  

 tillige den historiske tradition.
Rigtigere end henvisningen til den historiske tradition  

 havde nok været at fremhæve det særlige almennyttige  

 formål og vilkårets forudberegnelighed.
Formentlig burde en  

 lignende ordning kunne udstrækkes til andre medieproducenter, f.eks.  

 film (video), grammofonplader, musikcasetter.
Der kan næppe  

 gøres en undtagelse for særligt kostbare eksemplarer....  

 Afleveringspligtens karakter af et forudberegneligt vilkår for enhver  

 produktion af denne slags betyder, at den særlige økonomiske  

 byrde måske kan forhindre visse produktioner, men denne ulempe vil ikke  

 efter dansk tradition få domstolene til at intervenere...
 Heller ikke begrænsninger af produktionsvolumen...,  

 byrdefulde kontrolrutiner i henhold til sundhedslovgivningen....,  

 højere aldersgrænser for biografpublikum ... og ændringer  

 af udstyrsbekendtgørelser og lign. i henhold til  

 færdselslovgivningen ... har givet domstolene anledning til at  

 reagere.
 Ligeså giver maksimalpriser i almindelighed  

 ikke domstolene anledning til erstatningsretlige betænkeligheder...
 Først ved mere singulære indgreb  

 finder man også tilfælde af erstatningspligt i denne kategori,  

 .....
 .....
Der er en jævn overgang fra de vilkår ..., som  

 blot forringer en virksomheds økonomi - ved forøgede  

 omkostninger eller mistede indtægter - til sådanne indgreb som  

 helt eller delvis bringer virksomheden til fald.
At vilkår i  

 individuelle tilfælde kan true virksomheden på eksistensen er  

 ikke i sig selv et indicium for erstatningsværdigheden.
For den  

 erstatningsretlige vurdering må forhold, som udgør indgrebets  

 generelle egnethed dertil, være afgørende, medens særlig  

 sårbarhed i vidt omfang må forblive indehaverens risiko.
Den  

 almindelige erstatningsrets »thin skull rule« har kun begrænset  

 gyldighed (til fejlansvar) og kan næppe tages for et udgangspunkt  

 overhovedet.
For øvrigt må det ikke overses, at de meget  

 ubestemte termer: erhverv, virksomhed og erhvervsvirksomhed dækker over  

 en meget vid skala af forskelligartede beskyttelsesobjekter - fra den  

 jobsøgende med universitetsgrad og studiegæld, taxavognmanden  

 med en enkelt eller to biler på gaden til foretagender med millioner  

 investeret.
Et realistisk billede kan kun tegnes ved hjælp af momenter  

 i en ansvarsstandard.
Sådan er da også metoden i domspraksis  

 på grundlag af Grl. § 73.
U 1972.603 H (1971.666): Politisag, forbud mod  

 molergravning i henhold til naturfredningslovens § 46, stk. 1, nr. 1, som dog  

 på grund af en vis dispensation tillod virksomheden af overleve.
U  

 1904.231 om fredningsperiode for laks m.v. i Tange å.
Sml. herved  

NRt 1973.705 og 1976.718 om totalfredning af lakseelve i  

 henhold til naturfredningsloven, som ikke indbragte henholdsvis en  

 erhvervsfisker og grundejer nogen erstatning, men anderledes NRt  

 1979.971 hvor erstatning blev givet til forpagter af tørvemose,  

 så vidt ses fordi investeringen gik tabt.
U 1962.276 H
(kommentarer 375) om tab af marketenderibevilling lagde vægt  

 på en allerede bestående risiko herfor...
Men hvor indgrebet er tilstrækkeligt specielt, kan  

 det lykkes at trænge igennem med en erstatningspåstand...« Der foreligger to nyere domme, som giver  

 ekspropriationserstatning for forbud mod fortsættelse af en hidtidig  

 virksomhed.
Det drejer sig om Østre Landsrets dom i Ugeskrift for  

 Retsvæsen 1980, side 955 ff, og højesteretsdommen i Ugeskrift  

 for Retsvæsen 1997, side 157 ff.
Sagens omstændigheder i den nævnte  

 landsretsdom var følgende: Et firma, der i øvrigt drev  

 almindelig handel med Grønland, åbnede i 1972 en fragtrute  

 mellem København og Godthåb med et chartret skib.
I 1973  

 genindførtes ved lov Kongelig grønlandske Handels  

 besejlingsmonopol af hensyn til besejling også af mindre rentable havne  

 i Grønland og til dels også af hensyn til rentabiliteten af  

 Kongelig grønlandske Handels besejlingsafdeling i Danmark.
Loven  

 indeholdt dispensationshjemmel, men ministeriet for Grønland  

 nægtede, at dispensere fra forbudet for længere tid end indtil  

 udgangen af 1973.
Landsrettens flertal gav firmaet medhold i, at lovens  

 forbud mod søtransport til Grønland, der havde hindret firmaet  

 i at fortsætte sin virksomhed, var ekspropriativt, og firmaet fik  

 erstatning herfor.
Flertallet lagde vægt på, at formålet  

 med det offentlige indgreb delvis var af privatøkonomisk karakter,  

 ligesom indgrebet var helt specielt, da det kun ramte dette ene firma.
 Om denne doms resultat anfører Henning Skovgaard,  

 a.st., side 140, bl.a.:
»Sagen kunne formentlig dele et hvilket som helst juridisk  

 kollegium.
Når jeg synes, at flertallets resultat, med en vis  

 tvivl om erstatningsudmålingen, er rigtigt, beror det på den  

 meget korte frist - et halvt år - til afvikling af virksomheden.
Det  

 forekommer mig at være en for ringe hensyntagen til firmaet  

 under de foreliggende omstændigheder, altså et stærkt  

 svækket, men dog e.o. betydningsfuldt  fejlmoment.« I den nævnte højesteretsdom var  

 omstændighederne følgende: Et aktieselskab C erhvervede i  

 årene 1942-1956 tidsubegrænsede rettigheder til  

 råstofindvinding på nogle arealer i Robberdaleområdet  

 på Bornholm, på hvilke der findes sand og grus af særlig  

 kvalitet.
I forbindelse med gennemførelsen af råstofloven i 1972  

 blev C s indvindingsrettigheder anmeldt som eksisterende rettigheder, til  

 hvilke tilladelse ikke krævedes.
I 1984 overdrog C sine rettigheder til  

 aktieselskabet A mod betaling af bl.a. en afgift pr. ton opgravet sand/grus.  

 Ved § 22, stk. 2, i råstofloven af 1977 var det bestemt, at alle  

 ældre grusgravningsrettigheder anmeldt i henhold til 1972- loven  

 bortfaldt den 1. juli 1988, men det var i lovens forarbejder forudsat, at  

 tilladelse til fortsat indvinding normalt ville blive givet.
Det udtaltes i  

 forarbejderne endvidere, at indehaveren af en anmeldt ret, såfremt  

 tilladelse ikke blev givet, ville kunne være erstatningsberettiget  

 efter grundlovens § 73. Ved kendelse af 18. oktober 1988 afslog  

 Miljøankenævnet A s ansøgning med henvisning til, at  

 dette ville stride mod vandindvindingsmæssige interesser, idet der i  

 grundvandet i robberdaleområdet, der forsynede Rønne  

 Vandværk, var konstateret forurening med jern og sulfat, som efter  

 nævnets vurdering måtte tilskrives såvel en  

 grundvandssænkning forårsaget af vandindvindingen som  

 råstofindvindingen.
A og C påstod herefter erstatning efter  

 grundlovens § 73. Dette gav Højesteret dem medhold i med  

 følgende begrundelse:
 »Af de grunde, der er anført af landsrettens  

 mindretal, har Miljøankenævnets afslag over for [A og C]  

 på at give tilladelse karakter af et individuelt indgreb, der må  

 ligestilles med et forbud.
Om afslaget udløser krav på erstatning efter  

 grundlovens § 73, må tillige afhænge af forbindelsen mellem  

 grusgravningen og de vandindvindingsmæssige interesser, som afslaget  

 tilgodeså.... Højesteret finder på denne baggrund ikke  

 sandsynliggjort, at råstofindvindingen i væsentligt omfang havde  

 medvirket til den konstaterede forurening af grundvandet med jern og sulfat.  

 Det må herefter tillægges afgørende betydning, om fortsat  

 råstofindvinding ville indebære en nærliggende fare for  

 forurening af vandforsyningen, jf. herved også bestemmelsen i den  

 dagældende miljøbeskyttelseslovs § 14, stk. 2, 2. pkt., om  

 erstatning i anledning af forbud til forebyggelse af fare for forurening af  

 vandindvindingsanlæg (den gældende lovs § 63, 2. pkt.) og  

 forarbejderne til denne bestemmelse... Efter det foreliggende er en  

 sådan nærliggende fare ikke sandsynliggjort.« 3.2.4. Lovgivningspraksis på området Ved vurderingen af, om et indgreb har karakter af  

 ekspropriation, antages det som nævnt, at der kan lægges  

 vægt på den lovgivningspraksis, der er på det  

 pågældende område.
Den gældende lovgivning indeholder en række  

 bestemmelser, der ud fra miljøhensyn griber ind i en  

 landbrugsvirksomheds adgang til fortsat at udnytte bedriften til kommercielle  

 landbrugsmæssige formål.
Som eksempler kan nævnes  

 følgende regler:
1)	Bekendtgørelse nr. 624 af 15. juli 1997 om jordbrugets  

 anvendelse af gødning bestemmer i § 8, at landbrugsvirksomheder skal  

 udlægge 65 pct. af bedriftens areal som grønne marker, dvs. med  

 bestemte afgrøder.
Bekendtgørelsen indeholder ikke regler om  

 erstatning for tab som følge af kravet om dyrkning af grønne  

 afgrøder.
 Fødevareministeriet har oplyst, at kravet om udlægning af 65  

 pct. af bedriftens areal som grønne marker kun i beskedent omfang  

 begrænser et jordbrugs mulighed for at dyrke kommercielt interessante  

 afgrøder.
 2)	Bekendtgørelse nr. 1159 af 19. december 1994 om  

 erhvervsmæssigt dyrehold, husdyrgødning, ensilage m.v.  

 sætter grænser for etablering, udvidelser og ændringer af  

 husdyrbrug ved bl.a. at stille krav til forholdet mellem antal husdyr og det  

 areal, som en ejendom skal have for at kunne udnytte husdyrgødningen,  

 jf. bekendtgørelsens § 28.
3)	Naturbeskyttelseslovens § 13 indeholder et forbud mod, at der inden  

 for en afstand af 2 meter fra et fortidsminde foretages jordbehandling,  

 gødes eller plantes.
Efter lovens § 65 kan miljøministeren i  

 særlige tilfælde dispensere.
Loven indeholder ikke hjemmel til at  

 betale erstatning, hverken i forbindelse med lovens ikrafttræden eller  

 i tilfælde af afslag på dispensation.
 4)	Efter vandløbslovens § 69 er dyrkning, jordbehandling m.v.  

 forbudt i en bræmme på 2 meter langs naturlige eller i  

 regionalplanen højt målsatte vandløb og søer.  

 Loven indeholder ikke dispensationshjemmel eller hjemmel til at aftale  

 erstatning for det tab ejeren eller forpagteren af en landejendom  

 lider.
 Østre Landsret har i en dom af 18. oktober 1996,  

 som efter det oplyste er anket til Højesteret, fastslået, at  

 vandløbslovens §  69 ikke udgør et ekspropriativt indgreb efter  

 grundlovens § 73. Landsretten udtalte følgende herom:
»Det må ved sagens afgørelse lægges til  

 grund, at der i en meget lang årrække har eksisteret en vis  

 rådighedsbegrænsning med hensyn til dyrkning m.v. ved visse  

 vandløb og søer, og at den generelle udvidelse heraf, der nu  

 har fundet sted ved vedtagelsen af vandløbslovens § 69, og som  

 berører alle bredejere, har et begrænset omfang.
Når  

 dertil kommer at indgrebet må anses for begrundet i væsentlige  

 samfundsmæssige hensyn, findes sagsøgte at burde gives medhold  

 i, at bestemmelsen er indsat som led i en erstatningsfri regulering af  

 ejendomsretten.« I det nævnte responsum af november 1996 (side 23)  

 har Bent Christensen og Henrik Zahle anført, at de nævnte  

 bestemmelser i naturbeskyttelseslovens § 13 og vandløbslovens § 69  

 formentlig kun kan anerkendes som »grundlovsmæssige« ud fra den  

 betragtning, at indgrebene generelt er af ringe intensitet.
4. Justitsministeriets overvejelser og konklusion  

 4.1. Problemafgrænsning Efter Justitsministeriets opfattelse har det  

 påtænkte krav om, at 6 pct. af det areal, der dyrkes med  

 1-årige afgrøder, som ikke har kvælstofoptagelse om  

 efteråret i høståret, skal tilsås med  

 efterafgrøde, karakter af et indgreb i en rettighed, der er beskyttet  

 af grundlovens § 73 (retten til at anvende sin faste ejendom).
Spørgsmålet er herefter, om indgrebet har  

 karakter af ekspropriation.
Dette spørgsmål behandles i de  

 følgende punkter.
I pkt. 4.2 angives de synspunkter, som efter  

 Justitsministeriets opfattelse kan anføres for og imod at anse  

 indgrebet for ekspropriativt.
Justitsministeriets vurdering og konklusion  

 fremgår af pkt. 4.3.
4.2. Overvejelser Til støtte for det synspunkt, at indgrebet ikke er  

 ekspropriativt, kan navnlig anføres, at indgrebet har generel  

 karakter, idet det rammer alle landbrugsvirksomheder på 10 ha eller  

 derover, der dyrker jordafgrøder.
Indgrebet, der - sammen med andre foranstaltninger - er et  

 led i implementeringen af EU s nitratdirektiv, varetager endvidere saglige  

 formål, herunder navnlig at reducere udvaskningen af kvælstof med  

 henblik på at sikre den fremtidige forsyning af rent drikkevand.
Det  

 bemærkes i den forbindelse, at indgrebet tager sigte på at  

 reducere den udledning i naturen af kvælstof, som landbruget selv ved  

 brug af kunstgødning m.v. medvirker til, og at indgrebet navnlig  

 må antages at ramme bedrifter med afgrøder, hvis dyrkning i  

 udvaskningsmæssig henseende er særligt belastende, jf. pkt. 2  

 ovenfor.
Desuden overføres der ikke ved indgrebet  

 rettigheder fra landbrugsdriften til staten eller tredjemand.
Indgrebet har  

 heller ikke karakter af en »totalafståelse« af landbrugsvirksomhedernes  

 ejendomsret til det pågældende areal.
Der er alene tale om  

 vilkår for erhvervsudøvelsen (landbrugsdrift). Som det  

 fremgår af pkt. 3.2.3 ovenfor, har lovgivningsmagten en vid adgang til  

 at fastsætte sådanne vilkår.
Indgrebet indebærer alene en  

 rådighedsbegrænsning for så vidt angår 6 pct. af det  

 dyrkede areal.
Ordningen er ikke til hinder for, at arealet dyrkes.
Den  

 stiller sig kun i vejen for, at arealet dyrkes på den måde, der  

 for den enkelte landmand er den kommercielt optimale.
Rådighedsbegrænsningen vil efter det oplyste  

 kun reducere de berørte jordbrugs indtjening med ca. 3 pct. om  

 året svarende til mellem 4.000 kr. og 12.500 kr. for en gård  

 på 100 hektar, hvor sædskiftet alene udgøres af  

 1-årige afgrøder, som ikke har kvælstofoptagelse om  

 efteråret.
Indgrebet betyder derfor ikke, at landbrugsvirksomhederne  

 skal ophøre fuldstændigt med deres virksomhed, og indgrebet kan  

 som følge heraf ikke sidestilles med det forbud mod fortsat drift af  

 virksomhed, som har udløst ekspropriationserstatning i de sager, der  

 er omtalt under pkt. 3.2.3 ovenfor.
 Til støtte for det synspunkt, at indgrebet har  

 karakter af ekspropriation, kan navnlig anføres følgende:
Der er tale om et indgreb i landbrugsvirksomhedernes  

 aktuelle råden.
Der er ikke knyttet nogen overgangsordning til  

 indgrebet, og der kan ikke dispenseres fra pligten til at så  

 efterafgrøde bortset fra helt særlige tilfælde, hvor  

 pligten ikke kan opfyldes på grund af de klimatiske forhold.
Det kan nærmere anføres, at intensiteten skal  

 bedømmes i forhold til det berørte areal på 6 pct. og  

 ikke i forhold til den samlede landbrugsdrift.
Dette gælder, selv om  

 der ikke er tale om en »totalafståelse« af ejendomsretten til det  

 pågældende areal.
Indgrebet vedrører nemlig et meget  

 centralt element i ejendomsretten: retten til at anvende landbrugsjord  

 på sædvanlig kommerciel måde.
Det kan derfor gøres  

 gældende, at der er tale om et indgreb, der helt eller delvist må  

 sidestilles med afståelse af det pågældende areal.
 I intensitetsbedømmelsen må indgå, at  

 der ikke er tale om et »almindeligt forbud« mod dyrkning af jord  

 (vinterafgrøder). Forbudet er kombineret med en handlepligt, nemlig  

 pligten til at tilså 6 pct. af den jord, som landbrugsvirksomheden  

 dyrker, med en efterafgrøde.
I intensitetsbedømmelsen må også  

 indgå, at indgrebet har til formål at begrænse  

 landbrugsvirksomhedernes kommercielle udnyttelse af jorden.
Herved adskiller  

 indgrebet sig fra de indgreb, som er nævnt i pkt. 3.2.4 ovenfor.
Disse  

 indgreb er karakteriseret ved, at jorden fortsat kan dyrkes kommercielt  

 (f.eks. grønne marker) eller ved, at forbudet mod dyrkning i det  

 væsentlige alene berører områder, som allerede på  

 grund af naturmæssige forhold kan være vanskelige at udnytte  

 kommercielt (f.eks. forbudet mod dyrkning af jord i en bræmme på  

 2 meter fra vandløb m.v.).
4.3. Vurdering og konklusion Efter Justitsministeriets opfattelse kan det give  

 anledning til en vis tvivl, om den foreslåede ordning med tvungen  

 efterafgrøde på 6 pct. af det areal, der dyrkes med  

 1-årige afgrøder, som ikke har kvælstofoptagelse om  

 efteråret i høståret, udgør ekspropriation.
 Tvivlen skyldes, at der er tale om et indgreb i en aktuel  

 råden, og at indgrebet rammer en for landbrugsdriften central  

 rådighedsbeføjelse: retten til at dyrke jorden på  

 sædvanlig kommerciel måde.
Indgrebet indebærer imidlertid ikke en  

 »totalafståelse« af ejendomsretten til det pågældende  

 areal.
Det må derfor efter Justitsministeriets opfattelse antages, at  

 det ovennævnte forhold ikke i sig selv vil betyde, at der foreligger  

 ekspropriation.
 Herefter må der ved vurderingen af, om indgrebet har  

 karakter af ekspropriation, efter Justitsministeriets opfattelse foretages en  

 samlet vurdering af indgrebets karakter, omfang og økonomiske  

 virkninger for den enkelte landmand.
Der må i den forbindelse lægges vægt  

 på, at der er tale om en generel regulering af anvendelsen af  

 landbrugsarealer.
Reguleringen vedrører alene et begrænset areal  

 på den enkelte ejendom, og det areal, ordningen omfatter, vil fortsat  

 kunne dyrkes, blot ikke på en måde, der set fra den enkelte  

 landmands synspunkt er den økonomisk mest rationelle.
Ved indgrebet  

 overføres der ikke ejendomsret til staten eller tredjemand.
Der må også lægges vægt på,  

 at der er tale om et miljømæssigt begrundet indgreb, der har til  

 formål at reducere udvaskningen af kvælstof, som landbruget selv  

 har tilført markerne.
Indgrebet kan således siges at have til  

 formål at afbøde virkningerne af den miljøbelastning, som  

 landbruget selv gennem effektive dyrkningsmetoder har skabt.
 Endelig må det tillægges væsentlig  

 betydning, at indgrebet alene forventes at medføre et mindre  

 årligt tab for den enkelte landbrugsvirksomhed svarende til mellem  

 4.000 kr. og 12.500 kr. for en gård på 100 hektar, hvor  

 sædskiftet alene udgøres af 1-årige afgrøder, som  

 ikke har kvælstofoptagelse om efteråret.
 På den anførte baggrund er Justitsministeriet  

 mest tilbøjelig til at mene, at den foreslåede ordning har  

 karakter af en generel regulering af arealanvendelsen, der kan  

 gennemføres uden erstatningspligt efter grundlovens § 73. Dette  

 gælder, uanset om efterafgrøden bliver græs eller  

 sennepsraps.
