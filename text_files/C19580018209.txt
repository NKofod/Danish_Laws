 (Til de skattelignende myndigheder og  

 amtsligningsinspektoraterne m.v.).
 Vedlagt fremsendes eksemplarer af bekendtgørelse nr. 340 af 10. december  

 1958 af lov om investeringsfonds, således som den er ændret senest ved lov  

 nr. 339 af 10. december 1958, samt eksemplarer af finansministeriets  

 bekendtgørelse nr. 346 af 18. december 1958 om investeringsfonds.
Lovbekendtgørelsen adskiller sig fra den med skattedepartementets  

 cirkulære nr. 2 af 10. januar 1958 udsendte bekendtgørelse nr. 291 af 14.  

 december 1957 af lov om investeringsfonds ved de i §§ 9, stk. 3, 15, 16, stk.  

 2 og 18 foretagne ændringer. Ændringerne går ud på, at indskud på spærret  

 konto i bank eller sparekasse i henhold til lovbekendtgørelsens § 5, stk. 1,  

 der hidtil af pengeinstitutterne har skullet indbetales til Danmarks  

 Nationalbank, fra 1. januar 1959 ikke skal overføres til denne, men forblive  

 indestående i pengeinstitutterne som indskud i disse.
Indskud, der er  

 foretaget og overført til Danmarks Nationalbank før 1. januar 1959, skal pr.  

 nævnte dato tilbagebetales fra Danmarks Nationalbank til pengeinstitutterne.
 De i dette cirkulære givne bestemmelser finder anvendelse fra 1. januar  

 1959. Indtil denne dato gælder bestemmelserne i skattedepartementets  

 cirkulære af 10. januar 1958 om investeringsfonds.
I lovbekendtgørelsen gives der regler om skattefri henlæggelser til  

 investeringsfonds til forlods afskrivning på visse nærmere angivne  

 driftsmidler.
Foretagelsen af sådanne henlæggelser bevirker, at de  

 skattepligtige opnår ret til ved indkomstopgørelsen for henlæggelsesåret at  

 fradrage de henlagte beløb mod, at beløbene ved senere anskaffelse af  

 driftsmidler afskrives forlods, således at kun restkøbesummen derefter kan  

 gøres til genstand for skattefri afskrivninger efter de almindelige regler  

 herom.
 Cirkulærets afsnit I indeholder almindelige bemærkninger om reglerne for  

 skattefri henlæggelser til investeringsfonds.
I cirkulærets afsnit II gives der nærmere regler om de skattelignende  

 myndigheders medvirken ved lovbekendtgørelsens praktisering, herunder om de  

 særlige opgaver, der er pålagt amtsligningsinspektoraterne.
For  

 skattepligtige personer, der er bosat i, samt for selskaber m.v., der har  

 hjemsted i Københavns, Frederiksberg og Gentofte kommuner, vil de  

 amtsligningsinspektoraterne pålagte opgaver være at varetage af  

 skattedirektoraterne i de pågældende kommuner.
Hvad der i det følgende  

 anføres om amtsligningsinspektoraterne, gælder derfor på tilsvarende måde om  

 de nævnte skattedirektorater.
 Cirkulæret må sammenholdes med finansministeriets bekendtgørelse af dags  

 dato om investeringsfonds.
 I det følgende vil i stedet for den længere betegnelse "skattefri  

 henlæggelser til investeringsfonds" blive benyttet udtrykket  

 "henlæggelser". På tilsvarende måde vil betegnelsen  

 "investeringsfondsindskud" blive anvendt om det i  

 lovbekendtgørelsen omhandlede indskud på spærret konto i en bank eller  

 sparekasse (indskud på konto for investeringsfond).
 1. Lovbekendtgørelsens ikrafttræden.
 Ifølge lovbekendtgørelsens § 1, stk. 2, kan henlæggelse første gang  

 foretages for det indkomstår, der danner grundlaget for skatteansættelsen for  

 skatteåret 1958-59. For tidligere indkomstår kan henlæggelser ikke foretages.
 2. Skattepligtige, der kan foretage henlæggelse.
Berettiget til at foretage henlæggelser er i henhold til  

 lovbekendtgørelsens § 2 alle skattepligtige personer, selskaber, foreninger,  

 institutioner m.v., der driver selvstændig erhvervsvirksomhed.
Adgangen til  

 at foretage henlæggelser gælder, hvad enten de pågældende er fuldt  

 skattepligtige eller begrænset skattepligtige her i landet.
Skattepligtige,  

 der ikke har haft indtægt ved selvstændig erhvervsvirksomhed, f.eks. fordi de  

 i indkomståret alene har været ansat som lønnet medhjælp hos andre, er,  

 uanset aflønningens form, afskåret fra at foretage henlæggelser.
En person,  

 der er ansat som lønnet medhjælper i en virksomhed, kan således ikke foretage  

 henlæggelse til anskaffelse af et automobil, han skal benytte i virksomhedens  

 tjeneste.
Han kan heller ikke foretage henlæggelse med henblik på anskaffelse  

 af driftsmidler ved senere etablering af selvstændig virksomhed.
 Udtrykkeligt undtagne fra at foretage henlæggelser er brugsforeninger og  

 produktions- og salgsforeninger samt dødsboer.
 3. De af ordningen omfattede driftsmidler.
 Henlæggelser kan kun benyttes til forlods afskrivning på visse i  

 lovbekendtgørelsen nærmere angivne driftsmidler.
Ifølge bestemmelsen i lovbekendtgørelsens § 3 kan henlæggelser med visse  

 undtagelser anvendes til forlods afskrivning på anskaffelsesudgifter  

 vedrørende maskiner, inventar og lignende driftsmidler, der udelukkende  

 benyttes erhvervsmæssigt, på skibe til erhvervsmæssig brug og på bygninger,  

 hvorpå skattefri afskrivninger kan foretages, samt på installationer i  

 sådanne bygninger.
For så vidt angår bygninger og installationer, er det dog  

 en forudsætning, at de gøres til genstand for almindelige afskrivninger i  

 henhold til § 22 i lovbekendtgørelse nr. 232 af 4. juni 1958 om skattefri  

 afskrivninger m.v. (i det følgende citeret som afskrivningsloven). Forlods  

 afskrivning ved benyttelse af henlæggelser kan derimod ikke ske på bygninger,  

 på hvilke der hviler hjemfaldsforpligtelse eller anden lignende forpligtelse,  

 såfremt de afskrives efter de særlige regler, som omtales i  

 afskrivningslovens § 29.
 Forlods afskrivning ved benyttelse af henlæggelser kan ske uden hensyn  

 til, om de pågældende driftsmidler anskaffes som nye, eller de tidligere har  

 været benyttet af andre.
 De af lovbekendtgørelsen omfattede driftsmidler er i hovedsagen de samme  

 driftsmidler, som kan gøres til genstand for skattefri afskrivning i henhold  

 til afsnit I, III og IV i afskrivningsloven, og man kan derfor om den nærmere  

 afgrænsning af driftsmidlerne henvise til skattedepartementets cirkulære nr.  

 172 af 31. oktober 1957 angående nævnte lov.
Kredsen af driftsmidler, på hvilke der kan foretages forlods afskrivning  

 ved benyttelse af henlæggelser, er dog noget snævrere end kredsen af  

 driftsmidler, der kan gøres til genstand for skattefri afskrivninger i  

 henhold til afskrivningsloven.
Ifølge lovbekendtgørelsens § 3, stk. 2, kan  

 henlæggelser således ikke benyttes til forlods afskrivning på driftsmidler,  

 hvis anskaffelsessum i henhold til § 3, stk. 1, i afskrivningsloven fuldt ud  

 kan fradrages ved opgørelsen af den skattepligtige indkomst for  

 anskaffelsesåret, d.v.s. maskiner, inventar og lignende driftsmidler, hvis  

 levealder ikke overstiger 3 år, eller hvis anskaffelsessum er under 800 kr.  

 Dette gælder, selv om anskaffelsessummen for de pågældende driftsmidler i  

 henhold til afskrivningslovens § 3, stk. 2, overføres til saldoafskrivning  

 efter de almindelige regler herom.
Endvidere kan henlæggelser ikke benyttes  

 til forlods afskrivning på den aftalte byggesum for skibe, der ikke er  

 leveret, jfr. lovbekendtgørelsens § 3, stk. 3. Endelig kan der i henhold til  

 lovbekendtgørelsens § 3, stk. 4, ikke benyttes henlæggelser til forlods  

 afskrivning på særlige installationer, såsom centralvarmeanlæg, elevatorer  

 o.lign., i bygninger, der ikke kan gøres til genstand for skattefri  

 afskrivninger.
I tilfælde, hvor en bygning i henhold til afskrivningslovens  

 bestemmelser kan gøres til genstand for skattefri afskrivninger, kan  

 henlæggelser benyttes til forlods afskrivning på såvel bygningen som dens  

 særlige installationer.
Hvor kun en del af en bygning kan gøres til genstand  

 for skattefri afskrivninger, kan forlods afskrivning ved benyttelse af  

 henlæggelser foretages på en tilsvarende del af erhvervelsessummen.
 Der er ikke hjemmel i lovbekendtgørelsen til at benytte henlæggelser til  

 forlods afskrivning på forbedrings- eller ombygningsudgifter vedrørende de af  

 lovbekendtgørelsen omfattede driftsmidler.
 Henlæggelser kan ikke benyttes til forlods afskrivning på maskiner,  

 inventar og lignende driftsmidler, der benyttes både til erhvervsmæssige og  

 til private formål (de i afsnit II i afskrivningsloven omhandlede  

 driftsmidler).
 4. Henlæggelsens størrelse.
Henlæggelsen skal ifølge lovbekendtgørelsens § 4, stk. 1, for det enkelte  

 indkomstår andrage mindst 500 kr., og den kan højst andrage 15 pct. af  

 overskuddet af selvstændig erhvervsvirksomhed i det indkomstår, for hvilket  

 henlæggelsen foretages (henlæggelsesåret) med tillæg af renteudgifter og  

 fradrag af rente- og udbytteindtægter, som indgår i opgørelsen af dette  

 overskud.
Som overskud af selvstændig erhvervsvirksomhed anses også overskud  

 af fast ejendom.
For en- og tofamilieshuse, der bebos af ejeren, gælder dette  

 dog kun, såfremt en væsentlig del af ejendommen anvendes til andre formål.
I  

 de tilfælde, hvor driftsresultatet af fast ejendom indgår i opgørelsen af det  

 beløb, hvoraf henlæggelse kan beregnes, medregnes lejeværdien af egen bolig  

 ved opgørelsen af driftsresultatet, og renter af den i ejendommen indestående  

 pantegæld vil kunne tillægges som foran anført.
Det er alene overskuddet af selvstændig erhvervsvirksomhed reguleret som  

 anført, der kan danne grundlag for henlæggelsen.
Hvis en skattepligtig ved  

 siden af overskud af selvstændig erhvervsvirksomhed har andre indtægter,  

 f.eks. lønindtægter eller honorarer, eller hvis han har retne- eller  

 udbytteindtægter, der ikke indgår i overskuddet af erhvervsvirksomheden, skal  

 der ved beregningen af henlæggelsen bortses herfra.
Overskuddet af  

 selvstændig erhvervsvirksomhed skal opgøres efter reglerne for opgørelse af  

 skattepligtig indkomst, men uden fradrag for betalte personlige skatter.
Det  

 gælder både for personer og for aktieselskaber m.v., at overskuddet af  

 selvstændig erhvervsvirksomhed ikke skal formindskes med de  

 fradragsberettigede indkomst- og formueskatter.
Fradrag skal ej heller ske  

 for fradragsberettigede udgifter til den skattepligtiges personlige  

 forsikringer.
Hvor en skattepligtig i henhold til afskrivningslovens § 5,  

 jfr. §13, helt eller delvis medregner en negativ saldoværdi for driftsmidler  

 ved opgørelsen af den skattepligtige indkomst, indgår det således medregnede  

 beløb i det erhvervsoverskud, hvoraf henlæggelse kan beregnes.
Såfremt der  

 ved indkomstopgørelsen i overensstemmelse med de herom gældende regler  

 fradrages underskud fra tidligere indkomstår, kan henlæggelse alene beregnes  

 på grundlag af erhvervsindtægten efter fradrag af det overførte underskud i  

 det omfang, dette vedrører den skattepligtiges erhvervsvirksomhed.
En særlig begrænsning i den maksimale henlæggelse gælder i tilfælde, hvor  

 den skattepligtige i henlæggelsesåret foretager forskudsafskrivning på et  

 kontraheret skib i medfør af bestemmelserne i § 14 i afskrivningsloven, idet  

 der i så fald i henhold til lovbekendtgørelsens § 4, stk. 2, skal ske en  

 formindskelse af den efter de almindelige regler beregnede henlæggelse med  

 forskudsafskrivningens beløb.
Bestemmelsen om, at henlæggelsen mindst skal  

 andrage 500 kr., finder også anvendelse i dette tilfælde, således at der ikke  

 kan foretages nogen henlæggelse for det pågældende indkomstår, hvis den efter  

 de almindelige regler beregnede henlæggelse efter fradrag af  

 forskudsafskrivningen udgør mindre end 500 kr.
I tilfælde, hvor flere skattepligtige driver erhvervsvirksomhed i  

 forening, kan henlæggelse for de enkelte deltagere alene beregnes på grundlag  

 af de pågældendes andele i virksomhedens overskud.
Driver en skattepligtig  

 flere erhvervsvirksomheder, beregnes maksimum for henlæggelse på grundlag af  

 en samlet opgørelse af overskuddet i virksomhederne; et underskud i en  

 virksomhed formindsker således det overskudsbeløb, hvoraf henlæggelse kan  

 beregnes.
 Såfremt en skattepligtigs overskud ved selvstændig erhvervsvirksomhed ikke  

 umiddelbart fremgår af selvangivelsen, f.eks. hvor indkomsten opgøres  

 indirekte, udfindes det beløb, hvoraf henlæggelse kan beregnes, ved til den  

 selvangivne skattepligtige indkomst (uden fradrag for henlæggelse) at  

 tillægge de fradragsberettigede personlige skatter, betalte renteudgifter og  

 fradragsberettigede udgifter til personlige forsikringer, samt på den anden  

 side at fradrage modtagne renter og udbytter samt modtagne lønindtægter,  

 honorarer og lignende.
Det efter foranstående regler opgjorte henlæggelsesbeløb kan i henhold til  

 lovbekendtgørelsens § 1, stk. 1, fradrages i den skattepligtige indkomst for  

 henlæggelsesåret.
Hvor den ansatte skattepligtige indkomst afviger fra den  

 selvangivne, berettiger en forhøjelse af den selvangivne indkomst ikke den  

 skattepligtige til at forøge henlæggelsen, medens en nedsættelse af den  

 selvangivne indkomst, i det omfang den påvirker opgørelsen af overskuddet af  

 selvstændig erhvervsvirksomhed efter lovbekendtgørelsens § 4,stk. 1, medfører  

 en tilsvarende reduktion af henlæggelsen.
 5. Indskud på spærret konto i bank eller sparekasse.
 Det er en betingelse for at få fradrag i den skattepligtige indkomst for  

 henlæggelse, at der foretages et indskud på spærret konto ("konto for  

 investeringsfond") i en dansk bank eller sparekasse.
 Investeringsfondsindskud kan foretages efter udløbet af henlæggelsesåret,  

 og skal være foretaget inden udløbet af fristen for indgivelse af  

 selvangivelse for henlæggelsesåret, jfr. lovbekendtgørelsens § 5, stk. 1.  

 Indskud kan tidligst foretages den 15. januar 1958. En bevilget forlængelse  

 af fristen for indgivelse af selvangivelse bevirker en tilsvarende  

 forlængelse af fristen for foretagelse af investeringsfondsindskud.
Investeringsfondsindskud skal for skattepligtige, der fører et  

 tilfredsstillende regnskab, være 50 pct. af den foretagne henlæggelse, og for  

 andre skattepligtige et beløb af samme størrelse som henlæggelsen, jfr.  

 lovbekendtgørelsens § 5. Adgangen til at foretage  

 investeringsfondshenlæggelse mod et indskud på 50 pct. af henlæggelsen er  

 begrænset til at gælde skattepligtige, der skal føre regnskab i henhold til  

 den gældende lovgivning om aktieselskaber eller om bogføringspligt, eller som  

 er pligtige at føre regnskab i medfør af § 3 i lov nr. 392 af 12. juli 1946  

 (nu lovbekendtgørelse nr. 278 af 25. august 1958 - kontrolloven), eller som  

 uden at have pligt dertil fører et regnskab, der vedlægges selvangivelsen, og  

 gælder kun, såfremt de pågældende regnskaber efter skattemyndighedernes skøn  

 kan danne grundlag for skatteansættelsen.
Hvis et regnskab helt forkastes som  

 grundlag for indkomstopgørelsen, således at der foretages en skønsmæssig  

 ansættelse, skal investeringsfondsindskud udgøre 100 pct. af henlæggelsen.
Forkastes en skattepligtigs regnskab, således at han ikke kan nøjes med at  

 indskyde 50 pct. af henlæggelsen på konto for investeringsfond, kommer  

 reglerne i lovbekendtgørelsens § 17 til anvendelse.
I så fald gives der den  

 skattepligtige valget mellem følgende 3 muligheder: 1) han kan nøjes med  

 fradrag for henlæggelse svarende til det foretagne indskud, det vil i  

 almindelighed sige en henlæggelse på halvdelen af det beløb, han har begæret  

 fradrag for, 2) han kan helt annullere henlæggelsen, eller 3) han kan  

 fastholde den oprindelig begærede henlæggelse, men må så foretage yderligere  

 investeringsfondsindskud.
Om fremgangsmåden og om den i lovbekendtgørelsen  

 fastsatte tidsfrist for valget mellem de nævnte muligheder henvises til punkt  

 12 nedenfor.
Ifølge lovbekendtgørelsens § 14 kan investeringsfondsindskud ikke gøres  

 til genstand for overdragelse, pantsætning eller andre retshandler, ligesom  

 de ikke kan gøres til genstand for kreditorforfølgning.
Undtagelse gælder  

 dog, hvor den skattepligtige afgår ved døden, og den efterlevende ægtefælle  

 får tilladelse til at overtage henlæggelsen, jfr. nærmere herom nedenfor  

 under punkt 7, samt i tilfælde af konkurs og likvidation uden  

 konkursbehandling, ligesom kontoens indestående efter nærmere regler i  

 lovbekendtgørelsens §§ 9-11 tjener til sikkerhed for eventuelle  

 skatteefterbetalingskrav m.v.
Investeringsfondsindskud forrentes af pengeinstitutterne efter disses  

 almindelige regler herom.
Renterne kan hæves i overensstemmelse med de af  

 vedkommende pengeinstitut fastsatte regler, jfr. lovbekendtgørelsens § 15.  

 Renterne kan ikke anvendes til forlods afskrivning i forbindelse med  

 hovedstolen.
Renterne er indkomstskattepligtige; om den formueskattemæssige  

 behandling af renterne henvises til punkt 9 nedenfor.
 6. Benyttelsen af henlæggelser.
 Henlæggelser kan ikke benyttes til forlods afskrivning på driftsmidler,  

 før der er forløbet et år fra det tidspunkt, hvor investeringsfondsindskud  

 har fundet sted, og benyttelse skal som hovedregel have fundet sted inden 10  

 år efter udløbet af henlæggelsesåret, jfr. lovbekendtgørelsens § 6, stk. 1 og  

 2. Det er endvidere en betingelse for benyttelsen, at henlæggelserne anvendes  

 til forlods afskrivning på driftsmidler, hvorpå der efter reglerne i  

 afskrivningsloven første gang kan foretages skattefri afskrivning i det  

 pågældende indkomstår, jfr. lovbekendtgørelsens § 7, stk. 1.
 Henlæggelse vedrørende et givet indkomstår kan først benyttes, når  

 tidligere henlæggelser er benyttet fuldt ud, jfr. lovbekendtgørelsens § 6,  

 stk. 3.
Inden for de således fastsatte rammer kan den skattepligtige selv  

 bestemme, hvornår han ønsker at benytte en henlæggelse.
Han kan benytte en  

 henlæggelse for et enkelt henlæggelsesår over flere indkomstår, og han kan  

 omvendt benytte henlæggelser for flere henlæggelsesår inden for et enkelt  

 indkomstår.
 Forlods afskrivning ved benyttelse af henlæggelser kan omfatte et  

 driftsmiddels fulde anskaffelsessum eller en vilkårlig del af denne.
I tilfælde, hvor en skattepligtig driver flere virksomheder, kan han  

 benytte henlæggelser til forlods afskrivning på driftsmidler i en af  

 virksomhederne, uanset om henlæggelserne helt eller delvis hidrører fra de  

 andre virksomheder.
Hvis flere skattepligtige driver erhvervsvirksomhed i  

 forening, kan hver enkelt deltager uafhængig af de andre deltagere benytte de  

 af ham foretagne henlæggelser til forlods afskrivning på driftsmidler i eller  

 eventuelt uden for den fælles virksomhed.
 Hvor en skattepligtigs regnskab ikke har kunnet lægges til grund for  

 skatteansættelsen, og han derfor har foretaget yderligere  

 investeringsfondsindskud i henhold til bestemmelsen i lovbekendtgørelsens §  

 17, skal det yderligere indskud ved udmålingen af den i lovbekendtgørelsens §  

 6, stk. 1, omhandlede 1-års frist for benyttelsen af henlæggelsen betragtes  

 som foretaget samtidig med det oprindelige indskud.
 10-års fristen i lovbekendtgørelsens § 6, stk. 2, kan efter begæring  

 forlænges af finansministeren, når den skattepligtige dokumenterer, at det  

 skyldes ham utilregnelige årsager, at en henlæggelse ikke er anvendt inden  

 fristens udløb.
Benyttelse af henlæggelser til forlods afskrivning på driftsmidler kan  

 ifølge lovbekendtgørelsens § 7, stk. 1, kun ske for det indkomstår, for  

 hvilket skattefri afskrivning efter de i skattelovgivningen i øvrigt  

 indeholdte regler første gang kan foretages på de pågældende driftsmidler.  

 For maskiner, inventar o.lign. driftsmidler,der udelukkende benyttes  

 erhvervsmæssigt, samt for skibe kan forlods afskrivning herefter kun finde  

 sted for det indkomstår, hvori levering finder sted, og hvori det pågældende  

 driftsmiddel indgår under saldoafskrivningen for virksomhedens bestand af  

 afskrivningsberettigede driftsaktiver af de heromhandlede arter, jfr. afsnit  

 I og III i afskrivningsloven og skattedepartementets cirkulære af 31. oktober  

 1957. Henlæggelser kan ikke benyttes til forskudsafskrivning på skibe.
Når et  

 skib, på hvilket forskudsafskrivning er foretaget, bliver leveret, kan der  

 derimod foretages forlods afskrivning ved benyttelse af henlæggelser på den  

 del af anskaffelsessummen, der skal indgå i saldoværdien.
For bygninger og  

 installationer i bygninger, på hvilke der kan foretages forlods afskrivning  

 ved benyttelse af henlæggelser, jfr. herom foran under punkt 3, kan forlods  

 afskrivning kun finde sted for det indkomstår, i hvilket bygningerne eller  

 installationerne er erhvervet (fuldført), jfr. afsnit IV i afskrivningsloven  

 og cirkulæret af 31. oktober 1957. Det er uden betydning for adgangen til at  

 benytte henlæggelser til forlods afskrivning, hvornår de pågældende maskiner  

 og skibe m.m. er bestilt, eller de pågældende bygninger og installationer er  

 påbegyndt.
Til belysning af foranstående skal anføres, at en henlæggelse for  

 indkomståret 1957, for hvilken investeringsfondsindskud er foretaget den 15.  

 januar 1958, tidligst kan benyttes den 15. januar 1959 og skal være benyttet  

 inden udgangen af indkomståret 1967. Benyttes henlæggelsen i 1959, kan den  

 kun anvendes til forlods afskrivning på maskiner, inventar o.lign.  

 driftsmidler eller skibe, der leveres, eller på bygninger og installationer,  

 der erhverves (fuldføres) i dette indkomstår.
Benyttes henlæggelsen i et af  

 de senere indkomstår, kan den på tilsvarende måde kun anvendes til forlods  

 afskrivning på driftsmidler, der leveres, henholdsvis erhverves (fuldføres),  

 i det pågældende indkomstår.
 Det anføres udtrykkeligt i lovbekendtgørelsens § 7, stk. 2, at forlods  

 afskrevne beløb ikke kan fradrages ved opgørelsen af den skattepligtige  

 indkomst, idet beløbene jo er fradraget ved henlæggelsen.
I henhold til lovbekendtgørelsens § 7, stk. 3, skal, når henlæggelser er  

 benyttet til forlods afskrivning på et aktiv, skattefri afskrivning på dette  

 aktiv efter de i skattelovgivningen i øvrigt indeholdte regler kun kunne  

 foretages på anskaffelsessummen efter fradrag af det forlods afskrevne beløb.  

 Maskiner, inventar o.lign. driftsmidler, der udelukkende benyttes  

 erhvervsmæssigt, samt skibe til erhvervsmæssig brug, skal herefter, hvis der  

 har været foretaget forlods afskrivning på dem ved benyttelse af  

 henlæggelser, indgå under den i afskrivningsloven foreskrevne  

 saldoafskrivning med anskaffelsessummen efter fradrag af de benyttede  

 henlæggelser.
Den omstændighed, at sådanne driftsmidler er genstand for  

 forlods afskrivning ved brug af henlæggelser, bevirker ikke, at de pågældende  

 driftsmidler kan holdes uden for den fælles saldo; anvendelsen af  

 henlæggelserne til forlods afskrivning medfører kun, at det beløb, hvormed  

 anskaffelsessummen indgår i saldoværdien reduceres med den foretagne forlods  

 afskrivning.
Det anførte gælder også, hvor anskaffelsessummen for et  

 driftsmiddel forlods afskrives fuldt ud; driftsmidlet indgår i dette tilfælde  

 i saldoværdien med 0 kr., og en eventuel salgssum m.m. for driftsmidlet  

 behandles efter reglerne i afskrivningsloven.
Som anført foran under punkt 3  

 er det en forudsætning for at kunne benytte henlæggelser til forlods  

 afskrivning på bygninger og installationer i bygninger, at de gøres til  

 genstand for almindelige afskrivninger i henhold til afskrivningslovens § 22.  

 Såvel den almindelige afskrivning som eventuelt den særlige ekstraafskrivning  

 i henhold til afskrivningslovens § 26 ff. skal, hvor der har været foretaget  

 forlods afskrivning, ske på grundlag af erhvervelsessummen efter fradrag af  

 de benyttede henlæggelser.
Når betingelserne for anvendelse af henlæggelser er til stede, og den  

 skattepligtige ønsker at benytte disse, skal de til henlæggelserne svarende  

 investeringsfondsindskud frigives.
Om de nærmere regler herom samt om  

 fremgangsmåden ved frigivelsen henvises til finansministeriets bekendtgørelse  

 af dags dato og til punkt 14 nedenfor.
 7. Tilfælde, hvor henlæggelser ikke benyttes til  

 forlods afskrivning.
Henlæggelser skal være anvendt i deres helhed inden 10 år efter udløbet af  

 henlæggelsesåret, eller, hvor denne frist er forlænget af finansministeren,  

 inden for den af ham fastsatte frist.
I det omfang henlæggelser ikke benyttes  

 rettidigt, skal ifølge lovbekendtgørelsens § 9, stk. 1, det ikke anvendte  

 beløb med tillæg af 5 pct. for hvert år fra henlæggelsesårets udløb og indtil  

 fristens udløb medregnes i den skattepligtige indkomst for det indkomstår,  

 hvori fristen udløber.
I henhold til lovbekendtgørelsens § 9, stk. 2, kan finansministeren, når  

 særlige omstændigheder taler derfor, tillade, at en foretagen henlæggelse  

 frigives inden udløbet af 10-års fristen.
I så fald skal det frigivne  

 henlæggelsesbeløb med tillæg af 5 pct. for hvert år fra henlæggelsesårets  

 udløb, og indtil udløbet af det indkomstår, hvori frigivelse sker, medregnes  

 i den skattepligtige indkomst for sidstnævnte indkomstår.  

 Dispensationsbestemmelsen tager sigte på tilfælde, hvor det efter  

 henlæggelsens foretagelse viser sig, at den skattepligtige ikke vil have  

 mulighed for at anvende henlæggelsen til investeringsformål.
Ved en skattepligtigs død eller konkurs - eller, hvor erhvervsvirksomheden  

 drives af en med den skattepligtige sambeskattet person, ved dennes død eller  

 konkurs - samt hvis erhvervsvirksomheden ophører eller afhændes, eller et  

 selskab eller en forening m.v. likvideres uden konkursbehandling, skal ikke  

 benyttede henlæggelser efterbeskattes ved en forhøjelse af de skattepligtige  

 indkomster for henlæggelsesårene.
Hvor erhvervsvirksomheden ophører eller  

 afhændes, eller et selskab eller en forening m.v. likvideres uden  

 konkursbehandling, skal skatteefterbetalingen forrentes med 5 pct. simpel  

 årlig rente for tiden fra udgangen af det skatteår, efterbetalingen vedrører,  

 og indtil skatteefterbetalingen forfalder til betaling.
Bestemmelserne herom  

 findes i lovbekendtgørelsens § 10, stk. 1 og 2.
 Hvor de i henhold til lovbekendtgørelsens § 10, stk. 1 og 2, opgjorte krav  

 ikke betales rettidigt, skal der svares morarenter efter de sædvanlige  

 regler.
 Hvis en skattepligtig driver flere virksomheder, finder bestemmelsen i  

 lovbekendtgørelsens § 10, stk. 2, om efterbeskatning i tilfælde af  

 erhvervsvirksomhedens afhændelse eller ophør alene anvendelse, når den  

 skattepligtige afhænder eller ophører med samtlige virksomheder.
 Hvor erhvervsvirksomheden afhændes eller ophører, kan finansministeren  

 tillade, at foretagne henlæggelser opretholdes på de oprindelige vilkår,  

 såfremt den skattepligtige inden 1 år efter afhændelsen eller ophøret  

 overtager en anden virksomhed, jfr. lovbekendtgørelsens § 10, stk. 3.
 I tilfælde af dødsfald kan finansministeren tillade, at henlæggelser, der  

 er foretaget af den afdøde, overtages af den efterlevende ægtefælle på de for  

 afdøde gældende betingelser, såfremt virksomheden tilhørte ægtefællernes  

 fællesbo, og dette overtages af den efterlevende ægtefælle til hensidden i  

 uskiftet bo, jfr. lovbekendtgørelsens § 10, stk. 4. Der er ikke i  

 lovbekendtgørelsen hjemmel til at overføre foretagne henlæggelser til andre.
 I alle de tilfælde, der omtales i nærværende punkt, skal  

 investeringsfondsindskuddet for det pågældende henlæggelsesår tjene til  

 sikkerhed for skattekravene, og de indsatte beløb kan ikke forlanges udbetalt  

 før skattekravene er fyldestgjort, jfr. lovbekendtgørelsens § 9, stk. 3,  

 sammenholdt med § 10, stk. 1 og 2.
 8. De særlige sanktioner i lovens § 11.
Det bestemmes i lovens § 11, at såfremt der - bortset fra de foran under  

 punkt 7 omhandlede tilfælde - disponeres over en henlæggelse til andet formål  

 end til forlods afskrivning på driftsmidler, der omfattes af loven, skal der  

 foretages en efterbeskatning af henlæggelsen ved forhøjelse af den  

 skattepligtige indkomst for henlæggelsesåret med henlæggelsens beløb, og det  

 herved fremkomne skatteefterkrav vil være at tilsvare med et tillæg på 100  

 pct.
Eventuelle yderligere midler, der indestår på konto for investeringsfond  

 vedrørende det pågældende henlæggelsesår, tjener til sikkerhed for kravet.
Bestemmelsen omfatter det tilfælde, at en skattepligtig opnår frigivelse  

 af en henlæggelse til forlods afskrivning i forbindelse med anskaffelsen af  

 et driftsmiddel og enten undlader at anskaffe det eller nok foretager  

 anskaffelsen, men undlader at anvende den frigivne henlæggelse til forlods  

 afskrivning på driftsmidlet.
Bestemmelsen omfatter endvidere det tilfælde, at  

 en skattepligtig uden at have fået et henlæggelsesbeløb frigivet, for at  

 undgå at benytte dette til forlods afskrivning lader dette udgå af sine  

 regnskaber.
Bestemmelsen i lovbekendtgørelsens § 11 kan finde anvendelse såvel i  

 tilfælde, hvor hele henlæggelsen vedrørende et henlæggelsesår er benyttet,  

 som i tilfælde, hvor kun en del af henlæggelsen er benyttet.
Hvis et krav  

 efter lovbekendtgørelsens § 11 fyldestgøres i et resterende  

 investeringsfondsindskud, bliver følgen, at indskuddet ikke mere andrager 50  

 pct., respektive 100 pct. af den ikke anvendte henlæggelse.
Ved fremtidig  

 benyttelse af denne skal der derfor alene ske frigivelse af en forholdsmæssig  

 del af det resterende indskudsbeløb.
 9. Henlæggelser og investeringsfondsindskud ved  

 opgørelsen af den skattepligtige formue.
 Det bestemmes udtrykkeligt i lovbekendtgørelsens § 16, at foretagne  

 henlæggelser ikke kan fradrages ved opgørelsen af den skattepligtige formue.
 I henhold til den nævnte bestemmelse skal endvidere  

 investeringsfondsindskud og ikke hævede renter heraf, der henstår på kontoen,  

 medregnes med det fulde beløb ved opgørelsen af den skattepligtige formue.
 10. De skattemæssige virkninger af benyttelsen af  

 henlæggelser.
 Det bestemmes i lovbekendtgørelsens § 12, stk. 1, at benyttelsen af  

 henlæggelser til forlods afskrivning på maskiner, inventar og lignende  

 driftsmidler, der udelukkende benyttes erhvervsmæssigt, og på skibe, hvor  

 andet ikke er foreskrevet, sidestilles med skattefri afskrivninger, der  

 foretages i medfør af bestemmelserne i afsnit I og III i afskrivningsloven.  

 Denne lovs regler om den skattemæssige behandling af avance ved salg m.v. af  

 driftsmidler af nævnte art gælder således også, hvis driftsmidlerne ved  

 anskaffelsen har været genstand for forlods afskrivning ved brug af  

 henlæggelser.
 Ifølge lovbekendtgørelsens § 12, stk. 2, sidestilles benyttelsen af  

 henlæggelser til forlods afskrivning på bygninger og installationer i  

 bygninger, hvor andet ikke er foreskrevet, med ekstraafskrivninger, der  

 foretages i medfør af bestemmelserne i afsnit IV i afskrivningsloven; det  

 medfører, at bestemmelsen i denne lovs § 28 om indkomstbeskatning af avance  

 ved salg m.v. finder anvendelse, hvor der er benyttet henlæggelser til  

 forlods afskrivning på bygninger og installationer i bygninger.
 11. Sambeskatningstilfælde.
 For skattepligtige, der driver erhvervsvirksomhed og sambeskattes med  

 personer, som også er selvstændige erhvervsdrivende, gælder i princippet  

 samme regler som for skattepligtige med flere virksomheder om adgangen til at  

 foretage henlæggelser, om benyttelsen af henlæggelserne og om frigivelse af  

 investeringsfondsindskud.
Der kan således højst henlægges 15 pct. af de sambeskattede personers  

 samlede overskud ved erhvervsvirksomhed, og henlæggelsen kan på sædvanlig  

 måde benyttes i den skattepligtiges eller den med ham sambeskattede persons  

 virksomhed.
For så vidt henlæggelserne ikke benyttes indenfor den i  

 lovbekendtgørelsens § 6, stk. 2, fastsatte 10-års frist, skal de medregnes i  

 den skattepligtiges indkomst for det indkomstår, hvori fristen udløber, i  

 overensstemmelse med reglerne i lovbekendtgørelsens § 9, stk. 1, og foretagne  

 investeringsfondsindskud vedrørende henlæggelserne tjener til sikkerhed for  

 skattekravet.
 Ejer en person, der sambeskattes med en skattepligtig, en virksomhed,  

 hvori der foretages henlæggelser, har den pågældende i henhold til  

 lovbekendtgørelsens § 5, stk. 2 krav på, at den konto i bank eller  

 sparekasse, hvorpå det til henlæggelsen svarende investeringsfondsindskud  

 indsættes, lyder på den pågældendes navn; kontoen skal dog tillige indeholde  

 oplysninger om den skattepligtiges navn og adresse.
Når den skattepligtige eller en med denne sambeskattet person afgår ved  

 døden eller går konkurs, skal der i henhold til lovbekendtgørelsens § 10,  

 stk. 1, ske en efterbeskatning af ikke anvendte henlæggelser vedrørende den  

 pågældendes erhvervsvirksomhed.
Hvor henlæggelserne vedrører såvel den  

 skattepligtiges som den med ham sambeskattede persons erhvervsvirksomhed,  

 skal der finde en deling sted af de ikke benyttede henlæggelser, således at  

 kun den del, der vedrører afdøde eller fallenten, efterbeskattes; på  

 tilsvarende måde skal der ske en opdeling af de til de ikke anvendte  

 henlæggelser svarende investeringsfondsindskud.
Efterbeskatningskravet i  

 henhold til lovbekendtgørelsens § 10, stk. 1, opgøres også i det her  

 omhandlede tilfælde ved en forhøjelse af den skattepligtiges indkomst for  

 henlæggelsesåret med afdødes eller fallentens ikke anvendte henlæggelse.
Ved  

 dødsfald kan finansministeren dog under visse omstændigheder tillade, at en  

 efterlevende ægtefælle overtager afdødes henlæggelse, jfr. herom foran under  

 punkt 7.
Det vedrørende lovbekendtgørelsens § 10, stk. 1, anførte finder  

 tilsvarende anvendelse, hvor en skattepligtig eller en med denne sambeskattet  

 person ophører med erhvervsvirksomhed eller afhænder denne.
Som anført foran  

 under punkt 7 finder denne bestemmelse dog alene anvendelse, når den  

 pågældende ophører med eller afhænder hele sin erhvervsvirksomhed.
Når der i andre tilfælde end ved dødsfald sker ophør af sambeskatningen,  

 skal ikke benyttede henlæggelser og de dertil svarende  

 investeringsfondsindskud, der vedrører såvel den skattepligtiges som den med  

 ham sambeskattede persons erhvervsvirksomhed, deles mellem dem.
Såfremt de  

 pågældende ikke benytter deres andele af henlæggelserne inden for den i  

 lovbekendtgørelsens § 6, stk. 2, fastsatte frist (d.v.s. inden 10 år regnet  

 fra udløbet af henlæggelsesåret), vil disse være at medregne i de pågældendes  

 skattepligtige indkomst for det indkomstår, hvori fristen udløber, i  

 overensstemmelse med reglerne i lovbekendtgørelsens § 9, stk. 1, og de  

 overtagne investeringsfondsindskud tjener til sikkerhed for skattekravene.
Såfremt en af de tidligere sambeskattede personer efter sambeskatningens  

 ophør dør, går konkurs, ophører med erhvervsvirksomhed eller afhænder denne,  

 vil der i henhold til lovbekendtgørelsens § 10, stk. 1 og 2, være at foretage  

 en efterbeskatning hos den pågældende af den ikke anvendte del af de  

 overtagne henlæggelser, og de dertil svarende investeringsfondsindskud  

 vedrørende henlæggelserne tjener til sikkerhed for  

 skatteefterbetalingskravet.
Efterbeskatningskravet vil i overensstemmelse med  

 lovbekendtgørelsens § 10, stk. 1 og 2, være at opgøre på grundlag af den  

 fælles skattepligtige indkomst for henlæggelsesårene, uanset hvem af de  

 pågældende efterbeskatningskravet vedrører.
 Tilsvarende regler gælder for det i lovbekendtgørelsens § 11 omhandlede  

 tilfælde.
 12. Ligningsmyndighedernes og skatterådenes  

 efterprøvelse m.v. af fradrag for henlæggelser.
I tilfælde, hvor der er foretaget henlæggelse, skal de skattelignende  

 myndigheder efterprøve, om henlæggelsen er foretaget i overensstemmelse med  

 lovbekendtgørelsens regler.
Det skal herunder påses, at der foreligger  

 behørig attest fra en bank eller sparekasse for investeringsfondsindskud, og  

 de skattelignende myndigheder skal kontrollere såvel indskuddets størrelse,  

 som at dette er foretaget rettidigt.
De kommunale ligningsmyndigheder skal for skattepligtige, der har  

 foretaget henlæggelse, i anmærkningsrubrikken i fortegnelsen over den  

 foreløbige ansættelse anføre såvel den i selvangivelsen foretagne henlæggelse  

 som den ved den foreløbige ansættelse indrømmede henlæggelse (opføres med  

 betegnelsen sa: ) Invest.f. ) ans:) Det påhviler endvidere de kommunale ligningsmyndigheder at tilstille  

 skatterådene meddelelse om hvert enkelt tilfælde, hvor henlæggelse har fundet  

 sted.
 Såfremt de skattelignende myndigheder finder, at henlæggelse og  

 investeringsfondsindskud er i overensstemmelse med lovbekendtgørelsens  

 regler, videresender skatterådet, når den endelige ansættelse er foretaget,  

 bankens (sparekassens) attest til vedkommende amtsligningsinspektorat.  

 Attesten skal forsynes med påtegning om størrelsen af det ved  

 skatteansættelsen indrømmede fradrag for henlæggelse.
Hvor investeringsfondsindskud er foretaget med 50 pct. af henlæggelsen,  

 men skatterådet statuerer, at det aflagte regnskab ikke kan danne grundlag  

 for skatteansættelsen, jfr. lovbekendtgørelsens § 5, stk. 1, 2. pkt.,  

 foreskriver lovbekendtgørelsens § 17, stk. 1, at der alene vil være at  

 indrømme fradrag for henlæggelse for et beløb lig  

 investeringsfondsindskuddet.
Skatterådet skal i så fald foretage  

 skatteansættelsen i overensstemmelse hermed og på sædvanlig måde give den  

 pågældende skattepligtige meddelelse om den trufne afgørelse; meddelelsen  

 skal foruden bemærkning om adgangen til påklage af ansættelsen til  

 landsskatteretten indeholde tilkendegivelse om, at den pågældende inden en  

 måned efter datoen for skatterådets afgørelse til dette kan meddele, at han  

 ønsker helt at opgive at foretage henlæggelse for det pågældende  

 henlæggelsesår, eller at han ønsker den begærede henlæggelse opretholdt i  

 fuldt omfang.
Skatterådet skal endvidere tilkendegive den skattepligtige, at  

 såfremt han vælger den sidstnævnte løsning, skal han inden for den nævnte  

 frist ved yderligere indbetaling på konto for investeringsfond for det  

 pågældende henlæggelsesår bringe det samlede indskud for dette op på et beløb  

 lig den foretagne henlæggelse og indsende attest fra bank eller sparekasse  

 herom til skatterådet.
Vælger den skattepligtige helt at opgive at foretage henlæggelse for det  

 pågældende henlæggelsesår, ændrer skatterådet ansættelsen i overensstemmelse  

 hermed.
Når ændringen har fundet sted, fremsender skatterådet med henblik på  

 frigivelse af investeringsfondsindskuddet bankens (sparekassens) attest  

 tilligemed den skattepligtiges meddelelse om, at han ønsker at opgive  

 henlæggelsen, til vedkommende amtsligningsinspektorat; skatterådet giver ved  

 fremsendelsen attesten påtegning om, at skatteansættelsen er foretaget uden  

 fradrag for henlæggelse.
Vælger den skattepligtige at opretholde den begærede henlæggelse i fuldt  

 omfang, skal han inden en måned fra datoen for skatterådets afgørelse ved  

 yderligere indbetaling på konto for investeringsfond bringe det samlede  

 indskud på kontoen for det pågældende henlæggelsesår op på et beløb lig den  

 foretagne henlæggelse, og denne indbetaling skal ske, selv om den pågældende  

 måtte have påklaget skatterådets afgørelse til landsskatteretten.
Når attest  

 fra banken eller sparekassen om den yderligere indbetaling er indsendt til  

 skatterådet, skal dette påse, om indbetalingen er foretaget rettidig, og i  

 bekræftende fald regulere indkomstansættelsen, således at der indrømmes  

 fradrag for henlæggelse med det oprindelig begærede beløb.
Skatterådet  

 indsender derefter de af banken (sparekassen) udstedte attester til  

 vedkommende amtsligningsinspektorat tilligemed oplysning om størrelsen af det  

 ved skatteansættelsen indrømmede fradrag for henlæggelse.
 Såfremt den skattepligtige ikke inden for den fastsatte frist af en måned  

 enten har tilkendegivet over for skatterådet, at han har opgivet at foretage  

 henlæggelse for det pågældende henlæggelsesår, eller har tilkendegivet, at  

 han ønsker at foretage yderligere investeringsfondsindskud, og har præsteret  

 fornøden attest for indbetalingen, fremsender skatterådet ved fristens udløb  

 den af banken (sparekassen) afgivne attest til amtsligningsinspektoratet med  

 påtegning på attesten om størrelsen af det ved skatteansættelsen indrømmede  

 fradrag for henlæggelse.
En forhøjelse af den selvangivne indkomst berettiger ikke den  

 skattepligtige til at forøge henlæggelsen, selv om forhøjelsen vedrører  

 overskuddet af erhvervsvirksomhed.
I disse tilfælde fremsender skatterådet på  

 sædvanlig måde bankens (sparekassens) attest til vedkommende  

 amtsligningsinspektorat med påtegning om det ved skatteansættelsen indrømmede  

 fradrag for henlæggelse.
Skyldes forhøjelsen af indkomsten, at fradraget for henlæggelse ikke kan  

 godkendes med det i selvangivelsen anførte beløb, f.eks. fordi den  

 skattepligtige har beregnet henlæggelse på grundlag af indtægt, som ikke kan  

 henføres til overskud af erhvervsvirksomhed, skal der, når ansættelsen er  

 endelig og upåankelig, finde frigivelse sted af den del af  

 investeringsfondsindskuddet, der svarer til reduktionen af henlæggelsen.  

 Skatterådet fremsender i disse tilfælde samtidig med, at der gives den  

 skattepligtige meddelelse om ansættelsen, bankens (sparekassens) attest til  

 vedkommende amtsligningsinspektorat med påtegning om det ved selvangivelsen  

 begærede fradrag for henlæggelse, det ved ansættelsen indrømmede fradrag og  

 det hertil svarende investeringsfondsindskud samt det beløb, der herefter vil  

 være at frigive af det foretagne indskud.
Amtsligningsinspektoratet skal  

 derefter afvente fristen for klage over ansættelsen til landsskatteretten, og  

 når fristen er udløbet forespørge landsskatteretten, om klage har fundet  

 sted.
Hvis den skattepligtige ikke har påklaget ansættelsen til  

 landsskatteretten, frigiver amtsligningsinspektoratet straks  

 investeringsfondsindskuddet i fornødent omfang.
Hvis den skattepligtige har  

 påklaget skatterådets afgørelse til landsskatteretten, kan eventuel  

 frigivelse først finde sted, når ansættelsen er endelig og upåankelig.  

 Amtsligningsinspektoratet behøver dog ikke altid at afvente fristen for klage  

 til landsskatteretten eller den endelige og upåankelige ansættelse.
Når den  

 skattepligtige fremsætter skriftlig anmodning herom kan  

 amtsligningsinspektoratet straks frigive den del af  

 investeringsfondsindskuddet, der svarer til den ved den foreliggende  

 ansættelse skete reduktion af henlæggelsen.
Af anmodningen til  

 amtsligningsinspektoratet skal fremgå såvel størrelsen af det beløb, der  

 ønskes frigivet af investeringsfondsindskuddet, samt at den skattepligtige er  

 indforstået med, at frigivelsen medfører, at der herefter ikke kan godkendes  

 en større henlæggelse end svarende til den efter frigivelsen resterende del  

 af investeringsfondsindskuddet.
Hvor frigivelse af investeringsfondsindskud  

 finder sted før den pågældende skatteansættelse er endelig og upåankelig,  

 skal amtsligningsinspektoratet sende underretning om frigivelsen til  

 vedkommende kommunale ligningsmyndighed og skatterådet.
Nedsættes den skattepligtige indkomst som følge af en ændret opgørelse af  

 overskuddet af selvstændig erhvervsvirksomhed efter lovbekendtgørelsens § 4,  

 stk. 1, skal der ske en nedsættelse af den begærede henlæggelse i det omfang,  

 den overstiger 15 pct. af det ved ansættelsen godkendte erhvervsoverskud.  

 Samtidig frigives den del af investeringsfondsindskuddet, som svarer til  

 nedsættelsen af henlæggelsen, hvilket for regnskabsførende vil sige et beløb  

 lig halvdelen af det beløb, hvormed henlæggelsen nedsættes.
Også i disse  

 tilfælde fremsender skatterådet bankens (sparekassens) attest til vedkommende  

 amtsligningsinspektorat med påtegning om det ved selvangivelsen begærede  

 fradrag for henlæggelse, det ved ansættelsen indrømmede fradrag og det hertil  

 svarende investeringsfondsindskud samt det beløb, der herefter vil være at  

 frigive af det oprindelige indskud.
Amtsligningsinspektoratet vil derefter  

 have at forholde sig på samme måde som i slutningen af foranstående stykke  

 anført.
 Sker der, efter at bankens (sparekassens) attest m.v. er fremsendt til  

 vedkommende amtsligningsinspektorat, en ændring i beregningen af fradraget  

 for henlæggelse eller i beregningen af investeringsfondsindskuddet, skal  

 skatterådet give amtsligningsinspektoratet uderrretning herom, hvorefter  

 amtsligningsinspektoratet tager stilling til eventuel frigivelse af  

 investeringsfondsindskud.
 Såfremt de ved den foreløbige skatteansættelse indrømmede fradrag for  

 henlæggelser ændres ved den endelige ansættelse, må fornøden rettelse  

 foretages i mandtalslisten for det skatteår, henlæggelsen vedrører.
 13. Amtsligningsinspektoraternes registrering m.v. af  

 henlæggelser og investeringsfondsindskud.
Amtsligningsinspektoraterne skal føre et kartotek over de af  

 skattepligtige inden for vedkommende amt foretagne henlæggelser og de hertil  

 knyttede investeringsfondsindskud.
Kartotekskort kan fra den 1. marts 1958  

 rekvireres hos J.
Chr.
Petersens Papirhandel A/S, St.
Kirkestræde 1,  

 København K.
Der skal føres et kartotekskort for hver enkelt skattepligtig, der  

 foretager henlæggelse.
I de i lovbekendtgørelsens § 5, stk. 2, omhandlede  

 tilfælde, hvor en med en skattepligtig sambeskattet person har foretaget  

 investeringsfondsindskud under eget navn, skal der føres et kartotekskort for  

 den pågældende; dette kartotekskort skal tillige indeholde oplysning om den  

 skattepligtiges navn og adresse og holdes sammen med eventuelle kartotekskort  

 vedrørende denne.
På kartotekskortet skal i kronologisk orden opføres foretagne henlæggelser  

 og de hertil svarende investeringsfondsindskud samt benyttelsen og  

 frigivelsen af de henlagte og indskudte beløb.
Foretagne henlæggelser opføres  

 på grundlag af de af skatterådene indsendte attester fra banker og  

 sparekasser og de fra skatterådene modtagne oplysninger.
De enkelte  

 henlæggelser skal påføres kartotekskortet med oplysning om vedkommende  

 skatteår, datoen for henlæggelsesårets udløb, henlæggelsesbeløbets størrelse,  

 datoen for investeringsfondsindskuddet og det indskudte beløbs størrelse.
Ved  

 benyttelse m.v. af henlæggelser skal der påføres kartotekskortet oplysning  

 om, hvilket skatteår henlæggelsen vedrører, datoen for  

 amtsligningsinspektoratets frigivelse, størrelsen af det frigivne  

 henlæggelsesbeløb og størrelsen af det hertil svarende frigivne  

 investeringsfondsindskud.
Hvor finansministeren i henhold til lovbekendtgørelsens § 10, stk. 4,  

 tillader, at en efterlevende ægtefælle overtager en henlæggelse, skal dette  

 fremgå af kartotekskortet.
På tilsvarende måde skal der ske en ajourføring af  

 kartotekskortet, hvor der som følge af ophør af sambeskatning sker fordeling  

 af foretagne henlæggelser, jfr. foran under punkt 11.
 Udbetaling af de i banker og sparekasser foretagne  

 investeringsfondsindskud kan kun finde sted efter tilladelse fra et  

 amtsligningsinspektorat.
Amtsligningsinspektoraternes meddelelse til pengeinstitutterne om  

 udbetaling af investeringsfondsindskud skal afgives på en særlig blanket -  

 udbetalingstilladelse for indskud på konto for investeringsfond.
Såfremt der  

 samtidig frigives investeringsfondsindskud vedrørende flere henlæggelsesår,  

 skal der benyttes en blanket for hvert henlæggelsesår.
Blanketter til  

 udbetalingstilladelse for indskud på konto for investeringsfond kan fra den  

 1. marts 1958 rekvireres hos J.
Chr.
Petersens Papirhandel A/S, St.  

 Kirkestræde 1, København K.
Om den nærmere fremgangsmåde i øvrigt ved udbetaling af  

 investeringsfondsindskud henvises til det nedenfor under punkterne 14-17  

 anførte.
Det bemærkes særligt, at det, hvor der i de foran under punkt 12  

 omhandlede tilfælde skal ske frigivelse af investeringsfondsindskud, påhviler  

 amtsligningsinspektoraterne at foranledige de indskudte beløb udbetalt.
 Amtsligningsinspektoraterne kan hos vedkommende bank eller sparekasse  

 indfordre udskrift af investeringsfondskonti.
 14. Fremgangsmåden ved benyttelsen af henlæggelser.
 Når en skattepligtig fremsætter begæring om benyttelse af en henlæggelse  

 eller en del af denne til forlods afskrivning på driftsmidler, skal  

 vedkommende amtsligningsinspektorat påse, at betingelserne for anvendelsen er  

 til stede, jfr. lovbekendtgørelsens §§ 6 og 7 samt finansministeriets  

 bekendtgørelse af dags dato om investeringsfonds.
Hvis betingelserne for benyttelsen er opfyldt, skal begæringen om at måtte  

 benytte det pågældende henlæggelsesbeløb til forlods afskrivning efterkommes,  

 og det til henlæggelsesbeløbet svarende investeringsfondsindskud skal  

 samtidig frigives.
Der skal i meddelelsen fra amtsligningsinspektoratet til  

 den skattepligtige gives oplysning om størrelsen af det henlæggelsesbeløb,  

 der skal benyttes til forlods afskrivning, samt hvilket henlæggelsesår, den  

 frigivne henlæggelse vedrører; der skal derhos gives oplysning om, på hvilket  

 driftsmiddel forlods afskrivning vil være at foretage, samt om for hvilket  

 indkomstår afskrivningen skal foretages.
Meddelelsen skal endvidere indeholde  

 oplysning om størrelsen af det frigivne investeringsfondsindskud samt om, at  

 amtsligningsinspektoratet har anmodet vedkommende bank eller sparekasse om at  

 udbetale dette beløb.
Amtsligningsinspektoratet skal samtidig give såvel  

 vedkommende kommunale ligningsmyndighed som skatteråd meddelelse om  

 frigivelsen af henlæggelsesbeløbet med oplysning om, på hvilket driftsmiddel  

 og for hvilket indkomstår det frigivne henlæggelsesbeløb vil være at afskrive  

 forlods.
Endelig tilstiller amtsligningsinspektoratet vedkommende bank eller  

 sparekasse udbetalingstilladelse, jfr. punkt 13 foran.
 15. Beskatning af henlæggelser, der ikke er benyttet  

 rettidigt (lovbekendtgørelsens § 9).
 Amtsligningsinspektoraterne skal foranledige henlæggelsesbeløb, der ikke  

 er benyttet inden for den i lovbekendtgørelsens § 6, stk. 2, omhandlede  

 10-årsfrist, undergivet indkomstbeskatning i overensstemmelse med reglerne i  

 lovbekendtgørelsens § 9, stk. 1. Endvidere påhviler det  

 amtsligningsinspektoraterne at påse, at der, hvor finansministeren i de i  

 lovbekendtgørelsens § 9, stk. 2, nævnte tilfælde tillader frigivelse af en  

 henlæggelse inden 10-årsfristens udløb, sker indkomstbeskatning i  

 overensstemmelse med reglerne i denne lovbestemmelse.
I disse tilfælde skal beskatning af det pågældende henlæggelsesbeløb med  

 rentetillæg finde sted som et led i den almindelige indkomstbeskatning for  

 det indkomstår, hvori 10-årsfristen udløber, jfr. lovbekendtgørelsens § 9,  

 stk. 1, eller frigivelse i henhold til lovbekendtgørelsens § 9, stk. 2,  

 finder sted.
Amtsligningsinspektoratet skal derfor ved udløbet af  

 10-årsfristen henholdsvis ved frigivelsen af henlæggelsen opgøre det beløb,  

 der skal indkomstbeskattes (henlæggelsesbeløbet med rentetillæg) og give  

 såvel den skattepligtige som vedkommende ligningsmyndighed og skatteråd  

 meddelelse om beløbets størrelse, og om for hvilket indkomstår beskatningen  

 skal foretages.
Når betalingsfristen for sidste rate af de for det pågældende skatteår  

 pålignede skatter er udløbet, skal amtsligningsinspektoratet hos vedkommende  

 oppebørselsmyndighed søge oplysning om, hvorvidt skatterne er betalt.
I  

 bekræftende fald foranlediger amtsligningsinspektoratet herefter det til  

 henlæggelsen svarende investeringsfondsindskud frigivet til udbetaling ved  

 benyttelse af udbetalingstilladelse.
Såfremt de pålignede skatter ikke er  

 fuldt indbetalt, skal amtsligningsinspektoratet indhente oplysning om, hvor  

 stor en del af de pålignede skatter der vedrører henlæggelsen, og hvor meget  

 der resterer af dette beløb med påløbne morarenter i henhold til  

 statsskattelovens § 38. Amtsligningsinspektoratet anmoder herefter banken  

 (sparekassen) om af investeringsfondsindskuddet for det pågældende  

 henlæggesesår at udbetale til oppebørselsmyndigheden det udækkede skattekrav  

 med påløbne morarenter, jfr. lovbekendtgørelsens § 9, stk. 3, og frigiver  

 samtidig det eventuelle restbeløb til udbetaling.
Der udfærdiges en  

 udbetalingstilladelse for udbetalingen til oppebørselsmyndigheden og en for  

 den eventuelle udbetaling til den skattepligtige.
Udbetalingstilladelsen  

 vedrørende udbetalingen til oppebørselsmyndigheden må forsynes med tydelig  

 angivelse af, til hvem udbetaling skal ske.
Hvor investeringsfondsindskuddet  

 er utilstrækkeligt til dækning af det opståede skattekrav, foretager  

 amtsligningsinspektoratet en forholdsmæssig fordeling af indskuddet på  

 statens og kommunens krav og giver oppebørselsmyndigheden underretning om  

 fordelingen.
Uanset det foran anførte skal investeringsfondsindskuddet allerede fra  

 påligningen af skatterne for det pågældende skatteår kunne anvendes til  

 dækning af den del af de pålignede skatter, der vedrører henlæggelsen.
Denne  

 fremgangsmåde kan alene benyttes, hvis den skattepligtige overfor  

 amtsligningsinspektoratet fremsætter begæring herom.
Når den del af de  

 pålignede skatter, der vedrører henlæggelsen, er fuldt indbetalt, frigives et  

 eventuelt overskydende indskudsbeløb til udbetaling til den skattepligtige.
 Amtsligningsinspektoraterne må være opmærksomme på, at der kan forekomme  

 tilfælde, f.eks. for aktieselskabers vedkommende, hvor skattekrav af den her  

 omhandlede art henhører under forskellige oppebørselsmyndigheder (kommune og  

 amtstue), og at der i disse tilfælde må foretages en samlet opgørelse,  

 forinden udbetaling finder sted.
 16. Beskatning af henlæggelser i anledning af død,  

 konkurs og ophør af erhvervsvirksomhed m.v. (lovbekendtgørelsens § 10).
 Det påhviler de skattelignende myndigheder, når de bliver bekendt med, at  

 der er indtrådt omstændigheder, der begrunder krav om efterbeskatning i  

 henhold til lovbekendtgørelsens § 10, at give indberetning herom til  

 vedkommende amtsligningsinspektorat.
Hvor der indgives begæring til amtsligningsinspektoraterne om frigivelse  

 af henlæggelser i de i lovbekendtgørelsens § 10 omhandlede tilfælde, samt  

 hvor amtsligningsinspektoraterne i øvrigt bliver bekendt med, at der er  

 indtrådt omstændigheder, der begrunder krav om efterbeskatning efter denne  

 bestemmelse, skal amtsligningsinspektoraterne indberette til statens  

 ligningsdirektorat, hvilke ikke anvendte henlæggelser der henstår ubenyttet,  

 samt hvilke skatteår disse vedrører.
Statens ligningsdirektorat foranlediger  

 herefter de pågældende henlæggelser efterbeskattet i overensstemmelse med  

 reglerne i lovbekendtgørelsens § 10, stk. 1 og 2, idet ligningsdirektoratet  

 bemyndiger vedkommende skatteråd til at ændre skatteansættelserne for de  

 pågældende skatteår.
Om den særlige forrentning af skatteefterbetalingen i de  

 i lovbekendtgørelsens § 10, stk. 2, nævnte tilfælde samt om beregning af  

 morarenter henvises til det foran under punkt 7 anførte.
Når  

 efterbetalingsbeløbet er opgjort, skal statens ligningsdirektorat give  

 vedkommende amtsligningsinspektorat underretning om kravet.
Det påhviler  

 herefter amtsligningsinspektoratet at søge oplyst, hvorvidt kravet betales  

 rettidigt.
Såfremt kravet ikke er betalt rettidigt, skal  

 amtsligningsinspektoratet drage omsorg for, at kravet med påløbne morarenter  

 i det omfang, det er muligt, dækkes af investeringsfondsindskuddene.
Med  

 hensyn til denne fyldestgørelse samt med hensyn til eventuel frigivelse af  

 investeringsfondsindskud finder de foran under punkt 15 anførte regler  

 tilsvarende anvendelse.
Uanset det foran anførte skal investeringsfondsindskuddet allerede fra det  

 tidspunkt, hvor efterbetalingsbeløbet er opgjort, kunne anvendes til dækning  

 af dette, hvis den skattepligtige overfor amtsligningsinspektoratet  

 fremsætter begæring herom.
Når efterbetalingsbeløbet er fuldt indbetalt,  

 frigives et eventuelt overskydende indskudsbeløb til udbetaling til den  

 skattepligtige.
 17. Beskatning af henlæggelser i henhold til  

 lovbekendtgørelsens § 11.
I tilfælde, hvor de skattelignende myndighder bliver opmærksomme på, at en  

 skattepligtig har disponeret over en henlæggelse til andet formål end nævnt i  

 lovbekendtgørelsens § 3, stk. 1, således at lovbekendtgørelsens § 11 vil være  

 at bringe til anvendelse, skal der gives indberetning herom til vedkommende  

 amtsligningsinspektorat.
Når amtsligningsinspektoratet modtager en sådan  

 indberetning, eller hvis amtsligningsinspektoratet selv bliver opmærksom på  

 forholdet, skal amtsligningsinspektoratet give statens ligningsdirektorat  

 meddelelse herom.
Ligningsdirektoratet foranlediger herefter de pågældende  

 henlæggelsesbeløb efterbeskattet for henlæggelsesåret.
Med hensyn til  

 fremgangsmåden ved efterbeskatningen og betalingen af skatteefterkravet med  

 det særlige tillæg på 100 pct. efter lovbekendtgørelsens § 11, herunder  

 eventuel fyldestgørelse i det på konto for investeringsfond indestående beløb  

 for det pågældende henlæggelsesår, finder det foran under punkt 16, jfr.  

 punkt 15, anførte tilsvarende anvendelse.
Det bemærkes, at der i disse  

 tilfælde ikke finder nogen frigivelse sted af et eventuelt restbeløb af  

 investeringsfondsindskuddet til udbetaling til den skattepligtige.
 18. Kontrollen med forlods afskrivning.
Det påhviler de skattelignende myndigheder på grundlag af de fra  

 amtsligningsinspektoraterne modtagne meddelelser om frigivelse af  

 henlæggelser at påse, at de frigivne henlæggelser benyttes til forlods  

 afskrivning i overensstemmelse med vedkommende amtsligningsinspektorats  

 tilladelse og lovbekendtgørelsens regler.
Det bemærkes udtrykkeligt, at det  

 forlods afskrevne beløb i henhold til lovbekendtgørelsens § 7, stk. 2, ikke  

 kan fradrages ved opgørelsen af den skattepligtige indkomst, jfr. foran under  

 punkt 6.
 19. Flytning.
 Hvis en skattepligtig, der har foretaget henlæggelse, skifter bopæl  

 (hjemsted), skal ligningsmyndigheden give vedkommende amtsligningsinspektorat  

 underretning om den skattepligtiges nye adresse.
Flytter en skattepligtig fra et amt til et andet, overtager  

 amtsligningsinspektoratet for det amt, hvortil flytning er sket, kontrollen  

 m.v. med henlæggelserne.
Det for den skattepligtige førte kartotekskort  

 vedrørende henlæggelser, jfr. foran under punkt 13, eller en afskrift heraf  

 skal i så fald oversendes til amtsligningsinspektoratet for det amt, hvori  

 den skattepligtige har taget bopæl.
 Flytter en skattepligtig til udlandet, men bevarer erhvervsmæssig  

 virksomhed her i landet, vil kontrollen m.v. med henlæggelserne være at udøve  

 af amtsligningsinspektoratet for det amt, hvori den skattepligtige fremtidig  

 skatteansættes som begrænset skattepligtig.
 Skattedepartementet, den 18. december  

 1958.
Hans P.
Gøtrik.
