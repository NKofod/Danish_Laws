A.
Indledende bemærkninger m.v.
1. Ved lov nr. 388 af 7. juni 1989 om ændring af  

 forskellige skattelove (Anparter) er der gennemført ændringer af en række  

 skattelove.
Det drejer sig om personskatteloven, virksomhedsskatteloven,  

 ligningsloven, skattekontrolloven, afskrivningsloven, investeringsfondsloven  

 og etableringskontoloven.
 Formålet med den gennemførte lovændring er at fjerne de skattemæssige  

 fordele ved investering i anparter m.v.
Efter lovændringen beskattes indkomst fra disse former for selvstændig  

 erhvervsvirksomhed som kapitalindkomst.
Et underskud fra disse virksomheder  

 kan som hovedregel kun fremføres til modregning i senere positiv indkomst fra  

 samme virksomhed.
Endvidere kan virksomhedsskatteordningen ikke anvendes på  

 indkomst omfattet af de nye regler.
 Indkomsten beskattes efter de nye regler, når der er tale om:
 De nye regler for behandlingen af indkomsten er således:
 Dette gælder dog ikke underskud fra skibsvirksomhed, når  

 industriministeren har godkendt skibsprojektet.
 Endvidere indeholder ændringsloven følgende bestemmelser:
 I dette cirkulære omtales de ændringer, der er foretaget ved loven.
 Loven trådte i kraft den 8. juni 1989 og har som hovedregel virkning fra  

 og med den 12. maj 1989. De nærmere regler om lovens ikrafttræden omtales i  

 afsnit F.
 Cirkulæret har følgende afsnit:
A.
Indledende bemærkninger m.v. (pkt. 1-2).
B.
Skattepligtige, der omfattes af de ændrede regler (pkt. 3-16).
C.
Opgørelse af indkomst fra anparts- og udlejningsvirksomheder (pkt.  

 17-19).
D.
Fælles skatteregnskab (pkt. 20-24).
E.
Ophævelse af forskellige bestemmelser (pkt. 25-28).
F.
Ikrafttræden m.v.(pkt. 29-38).
 2. Personskatteloven er senest optrykt ved  

 lovbekendtgørelse nr. 661 af 19. oktober 1989, virksomhedsskatteloven ved  

 lovbekendtgørelse nr. 575 af 22. august 1989, ligningsloven ved  

 lovbekendtgørelse nr. 660 af 19. oktober 1989, skattekontrolloven ved  

 lovbekendtgørelse nr. 28. af 11. januar 1988, afskrivningsloven ved  

 lovbekendtgørelse nr. 758 af 12. december 1988, investeringsfondsloven ved  

 lovbekendtgørelse nr. 760 af 12. december 1988 og etableringskontoloven ved  

 lovbekendtgørelse nr. 759 af 12. december 1988.
 Der er senere gennemført lovændringer, som ikke er optaget i de nævnte  

 lovbekendtgørelser.
B.
Skattepligtige, der omfattes af de ændrede regler 3. Den væsentligste bestemmelse vedrører en ændring af  

 personskattelovens § 4, stk. 1, nr. 10 (anpartsvirksomhed). Endvidere er  

 visse former for udlejningsvirksomhed blevet omfattet ved personskattelovens  

 § 4, stk. 1, nr. 12 og nr. 13.
4. Personskattelovens § 4, stk. 1, nr. 10, er med  

 lovændringen indholdsmæssigt ændret væsentligt.
Efter den hidtidige  

 affattelse af bestemmelsen blev kun indkomst fra skibsvirksomhed, der var den  

 skattepligtiges bierhverv, beskattet som kapitalindkomst.
 Efter den nye affattelse af bestemmelsen omfattes indkomst fra selvstændig  

 erhvervsvirksomhed, når antallet af ejere af virksomheden er større end 10,  

 og den skattepligtige ikke deltager i virksomhedens drift i væsentligt  

 omfang.
Indkomst fra selvstændig skibsvirksomhed, der er den skattepligtiges  

 bierhverv, har som anført været omfattet af den hidtil gældende bestemmelse i  

 personskattelovens § 4, stk. 1, nr. 10. Indkomst fra sådanne igangværende  

 biskibsvirksomheder beskattes fortsat som kapitalindkomst.
Dette gælder  

 uanset antal ejere af biskibsvirksomheden, jf. pkt. 30. Desuden kan  

 virksomhedsskatteordningen ikke anvendes på indkomst fra sådanne  

 virksomheder.
 Indkomst fra skibsvirksomhed med 10 ejere eller derunder anskaffet den 12.  

 maj 1989 eller senere beskattes som personlig indkomst.
 5. Alle ejere, herunder også selskaber, institutioner,  

 fonde o. lign., indgår ved opgørelsen af antallet af ejere af en virksomhed.  

 Et kommanditselskab med 10 kommanditister som ejere og hvori komplementaren  

 ikke har andel i kommanditselskabets indkomst og formue samt  

 likvidationsprovenu, anses for at have 10 ejere efter bestemmelsen.
I en virksomhed, der ejes af f.eks. 10 selskaber og 1 skattepligtig  

 person, er personen omfattet af bestemmelsen, idet virksomheden har flere end  

 10 ejere.
Selskaberne og de personer, som ejer selskaberne, berøres derimod  

 ikke af bestemmelsen.
 Koncernforbundne selskaber anses i de almindelige tilfælde for forskellige  

 ejere efter bestemmelsen.
Reglerne finder herefter anvendelse, hvis virksomheden i hele indkomståret  

 eller i en del af dette har haft flere end 10 ejere.
Har der imidlertid  

 forbigående, tilfældigt eller utilsigtet i kun en kortvarig periode af  

 indkomståret været flere end 10 ejere af virksomheden, anses virksomheden for  

 at have haft 10 ejere eller derunder i hele indkomståret.
Afgørelse heraf  

 foretages ved ligningen.
 Både betingelsen om et ejerantal på flere end 10 og betingelsen i punkt 6  

 om uvæsentlig eller ingen arbejdsindsats skal være opfyldt, for at indkomsten  

 fra virksomheden er omfattet af anpartsreglerne.
6. Betingelsen om arbejdsindsats gælder den enkelte  

 skattepligtige.
I en virksomhed med f.eks. 11 skattepligtige personer som  

 ejere, hvoraf de 6 ikke deltager i væsentligt omfang i virksomhedens drift,  

 medens de 5 deltager i væsentligt omfang, er kun de 6 passive personer men  

 ikke de 5 aktive personer omfattet af anpartsreglerne.
Hvis en virksomhed med 10 skattepligtige personer som ejere, der alle  

 deltager i kun uvæsentligt omfang eller slet ikke deltager i virksomhedens  

 drift, optager en 11. ejer af virksomheden, der ligeledes deltager i  

 uvæsentligt omfang eller slet ikke deltager i virksomhedens drift, bliver  

 alle ejere omfattet af bestemmelsen.
Deltager de 10 ejere af virksomheden  

 derimod i væsentligt omfang i virksomhedens drift, medens den nye 11. ejer  

 deltager i uvæsentligt omfang eller slet ikke deltager i virksomhedens drift,  

 omfattes kun den 11. ejer af bestemmelsen.
 Ved afgørelsen af, om arbejdsindsatsen er væsentlig, forudsættes den  

 praksis, der anvendes ved afgørelsen af, om investeringsfondshenlæggelser og  

 etableringskontoindskud kan anvendes til forlods afskrivning, tilsvarende at  

 skulle anvendes.
 I forbindelse med frigivelse af midler efter investeringsfonds- og  

 etableringskontolovene anvendes i praksis som en vejledende norm for en  

 væsentlig arbejdsindsats en personlig arbejdsindsats på mindst 50 timer  

 månedligt.
 Kravet om en væsentlig arbejdsindsats vil normalt betyde, at den  

 skattepligtige skal yde en arbejdsindsats på 12 x 50 timer årligt.
 Er virksomheden i drift hele året, kan arbejdskravet for den enkelte  

 skattepligtige dog anses for opfyldt, selv om den pågældende i perioder af  

 året yder en arbejdsindsats på under 50 timer månedligt.
 Er der tale om en sæsonbetonet virksomhed, vil den skattepligtige opfylde  

 kravet om en væsentlig arbejdsindsats, såfremt den pågældende yder en  

 arbejdsindsats på mindst 50 timer månedligt i den periode, sæsonen varer.
 Er arbejdskravet opfyldt, finder anpartsreglerne ikke anvendelse.
 7. Personskattelovens § 4, stk. 1, nr. 12, omfatter  

 indkomst fra udlejning af aktiver, uanset antallet af ejere af det enkelte  

 aktiv, når udlejningen sker gennem en virksomhed, jf. iøvrigt pkt. 9, som  

 formidler udlejning af aktiver for flere end 10 personer.
 Såfremt det udlejede aktiv har flere end 10 personer som ejere, er  

 indkomsten allerede omfattet af personskattelovens § 4, stk. 1, nr. 10.
Kun skattepligtige personers udlejning medregnes ved afgørelse af, om der  

 foreligger udlejning af aktiver for flere end 10 personer.
Ikke  

 skattepligtige personer indgår dermed ikke.
Afgørende for, om indkomsten fra udlejninggen er omfattet, er kun antallet  

 af skattepligtige personer, der udlejer gennem den virksomhed, der formidler  

 udlejning.
Det er ikke en betingelse, at de enkelte ejere samarbejder om  

 deres udlejning.
Ved afgørelse af, om en virksomhed formidler udlejning for flere end 10  

 personer, indgår kun skattepligtige personers udlejning af aktiver, som er  

 omfattet af bestemmelsen.
Det gælder aktiver som f.eks.  

 afskrivningsberettiget fast ejendom, containere, edb-anlæg, biler,  

 entreprenør-, kontor- og industrimaskiner.
Udlejning af ikke afskrivningsberettiget fast ejendom f.eks. bygninger til  

 beboelse er undtaget fra bestemmelsen.
Den faste ejendom omfatter både selve  

 bygningen, inventaret og installationerne heri.
Det er ikke et krav, at de udlejede aktiver er identiske.
Det er heller  

 ikke et krav, at aktiverne har samme værdi.
 Det er en forudsætning, at der foreligger selvstændig erhvervsvirksomhed  

 med udlejning, jf. pkt. 16.
8. Afskrivningslovens bestemmelser om, hvilke  

 bygninger der er afskrivningsberettigede, finder som hovedregel anvendelse  

 ved afgørelse efter bestemmelsen i § 4, stk. 1, nr. 12. Eksempelvis er  

 kontorbygninger som hovedregel ikke afskrivningsberettigede efter  

 afskrivningslovens § 18, stk. 3, og de er derfor som hovedregel heller ikke  

 omfattet af bestemmelsen.
Såfremt en accessorisk kontorbygning er  

 afskrivningsberettiget, er bygningen derimod omfattet af bestemmelsen.
Ved samlet udlejning af en ejendom, hvoraf kun en del er  

 afskrivningsberettiget f.eks. forretningslokaler, medens den resterende del  

 ikke er afskrivningsberettiget, f.eks. lejligheder til beboelse, er det kun  

 indtægten fra den afskrivningsberettigede del, der er omfattet af  

 bestemmelsen.
Fordelingen mellem den afskrivningsberettigede og den ikke  

 afskrivningsberettigede del af ejendommen kan foretages ud fra en fordeling  

 af ejendommens etageareal, jf. afskrivningslovens § 20.
 9. Udlejning af aktiver gennem en virksomhed, der  

 formidler udlejning, omfatter for det første etablering af udlejning, der  

 består i, at f.eks. en ejendomsmægler, advokat eller et udlejningsbureau  

 formidler udlejning af et aktiv for ejeren ved annoncering efter lejere,  

 udfærdigelse af lejekontrakt eller lignende.
For det andet er den løbende drift (administration) af lejeaftalen  

 omfattet, selv om administrationen varetages af en anden virksomhed end den,  

 der forestod formidlingen af udlejningen.
Er der indgået f.eks. en  

 managementkontrakt vil der i de almindelige tilfælde foreligge administration  

 af udlejning.
Administrationen kan f.eks. bestå i opkrævning af leje,  

 udarbejdelse af budget og regnskab for udlejningsvirksomheden samt anden  

 administration af udlejningsvirksomheden.
En virksomhed, der alene udarbejder  

 et regnskab for en udlejningsvirksomhed, kan normalt ikke anses for en  

 virksomhed, der varetager administration af udlejning, der omfattes af  

 bestemmelsen.
 Formidling eller administration af fremleje er ligeledes omfattet.
 Indkomsten fra udlejningen er omfattet af § 4, stk. 1, nr. 12, når enten  

 den egentlige formidling af udlejningen eller den løbende administration af  

 udlejningen varetages af en anden virksomhed.
 Rådgivning eller lignende i forbindelse med enkelte punkter i en indgået  

 lejeaftale f.eks. om varsling af lejeforhøjelse, eller bistand ved  

 generalforsamling eller lignende, som ydes ejeren af en anden virksomhed,  

 f.eks. af advokat- eller revisionsvirksomhed, kan normalt ikke anses for  

 formidling eller administration af udlejning gennem en anden virksomhed.
 Indkomst fra udlejning af et afskrivningsberettiget aktiv omfattes af  

 bestemmelsen i § 4, stk. 1, nr. 12, i tilfælde, hvor ejeren selv finder en  

 lejer til aktivet og indgår en lejekontrakt direkte med lejeren, når  

 udlejningen herefter administreres af en anden virksomhed f.eks. en  

 advokatvirksomhed.
 Ligeledes er indkomsten fra udlejningen omfattet af bestemmelsen i  

 tilfælde, hvor indgåelse af lejemålet sker gennem formidler, selv om den  

 løbende administration af udlejningen herefter varetages af ejeren selv.  

 Indkomsten fra udlejningen er i disse tilfælde kun omfattet af bestemmelsen  

 for det indkomstår, hvori formidlingen finder sted.
Hvis ejeren i løbet af et indkomstår overtager administrationen af  

 udlejningen, er indkomsten fra udlejningen ikke omfattet af reglerne fra og  

 med det følgende indkomstår.
Hvis ejeren i løbet af et indkomstår overgiver  

 administrationen til en anden virksomhed, er indkomsten fra udlejningen  

 omfattet fra og med dette indkomstår.
 Indgår ejer og lejer direkte aftale med hinanden om udlejningen, og  

 varetages den løbende administration af udlejningen af ejeren, er indkomsten  

 fra udlejningen ikke omfattet af bestemmelsen.
Afgørelsen af, om der foreligger en eller flere virksomheder, der  

 varetager formidling eller administration af udlejning efter bestemmelsen, må  

 afgøres konkret.
Virksomheden kan være en selvstændig erhvervsvirksomhed,  

 selskab eller andet.
Et advokatinteressentskab, der driver  

 ejendomsadministration, med flere partnere anses almindeligvis for een  

 virksomhed efter bestemmelsen.
Derimod kan selvstændige advokater, der driver  

 ejendomsadministration uafhængigt af hinanden, og som alene har fælles  

 kontorfaciliteter m.v., almindeligvis anses for forskellige virksomheder  

 efter bestemmelsen.
 Koncernforbundne selskaber, der formidler eller varetager administration  

 af udlejning, anses i de almindelige tilfælde for forskellige virksomheder  

 efter bestemmelsen.
 10. Reglerne finder anvendelse, når den virksomhed,  

 der formidler eller varetager administration af udlejning af aktiver for  

 ejeren, har formidlet eller varetaget administration af udlejning af andre  

 aktiver end ikke afskrivningsberettiget fast ejendom for flere end 10  

 personer i hele ejerens indkomstår eller i en del af dette.
 Har udlejning af aktiver forbigående, tilfældigt eller utilsigtet i kun en  

 kortvarig periode omfattet flere end 10 personer, finder bestemmelsen i nr.  

 12 ikke anvendelse.
11. Personskattelovens § 4, stk. 1, nr. 13, omfatter  

 indkomst fra udlejning af aktiver, uanset antal ejere, når flere end 10  

 personer udlejer aktiver til samme lejer, der anvender aktiverne i  

 virksomhedens drift.
Kun skattepligtige personer medregnes.
 Formålet med bestemmelsen er at medtage indkomst fra udlejning af aktiver  

 i tilfælde, hvor udlejningen ikke sker gennem en anden virksomhed, jf.  

 personskattelovens § 4, stk. 1, nr. 12, men direkte mellem ejer og lejer.  

 Udlejning af aktiver til en lejer, der som eneste formål har at foretage den  

 videre udlejning (fremleje), anses som hovedregel for udlejning til den  

 endelige lejer.
 Det er uden betydning, om de enkelte ejere samarbejder om deres udlejning  

 eller uafhængigt af hinanden udlejer aktiver til lejeren.
 Såfremt det udlejede aktiv har flere end 10 personer som ejere, er  

 indkomsten allerede omfattet af § 4, stk. 1, nr. 10.
Efter personskattelovens § 4, stk. 5, er aktiver til privat benyttelse  

 undtaget.
Reglen indebærer, at udlejning af biler, lystbåde, havebrugs- og  

 husholdningsmaskiner eller lignende, der af lejeren anvendes til privat  

 benyttelse, ikke omfattes.
Ikke afskrivningsberettiget fast ejendom er  

 derimod omfattet af nr. 13.
Personskattelovens § 4, stk. 1, nr. 13, gælder ikke, hvis udlejeren  

 deltager i udlejningsvirksomhedens drift i væsentligt omfang.
Ved vurderingen  

 af, om arbejdsindsatsen har været væsentlig, anvendes samme praksis som  

 beskrevet ovenfor under pkt. 6.
12. Ved afgørelse af, om flere end 10 personer lejer  

 aktiver ud til samme lejer, må kravet om, at det skal være en og samme lejer,  

 bero på, om det er den samme, der i lejekontrakt eller lignende er angivet  

 som lejer af det pågældende aktiv.
Det er uden betydning, om lejeren er en  

 personligt drevet virksomhed, et selskab eller andet.
Ved afgørelse af, om  

 flere end 10 personer udlejer aktiver, lægges for kommanditselskaber, hvori  

 komplementaren ikke har andel i indkomst og formue samt likvidationsprovenu,  

 vægt på antallet af personer, som er kommanditister, jf. iøvrigt pkt. 5.
 Udlejning til koncernforbundne selskaber anses i de almindelige tilfælde  

 efter bestemmelsen for udlejning til forskellige lejere.
 Staten kan normalt ikke anses for een lejer efter bestemmelsen, men  

 lejeren kan være en statsinstitution eller lignende.
 Hvorvidt udlejning sker til samme lejer eller forskellige lejere, må  

 iøvrigt afgøres konkret ud fra de foreliggende omstændigheder.
13. De lejede aktiver kan være af samme art.
Det kan  

 f.eks. være et rederi, der af flere end 10 personer lejer containere til brug  

 i rederivirksomheden, en bank, der af flere end 10 personer lejer PC'ere til  

 brug i bankvirksomheden eller en forretningskæde, der af den nævnte  

 personkreds lejer lokaler til butiksbrug.
De lejede aktiver kan dog også være  

 af forskellig art eller have forskellig værdi.
14. Udlejes kun en del af et aktiv f.eks. et  

 butikslokale i et butikscenter med flere lejemål til en lejer, der lejer  

 aktiver af flere end 10 personer, er kun den del af den samlede indkomst fra  

 udlejningen af butikscentret, der kan henføres til det pågældende  

 butikslokale, omfattet.
Opgørelsen af indtægter og udgifter for den del af  

 udlejningen, der er omfattet, kan i tilfælde, hvor det ikke er muligt at  

 foretage en nøjagtig opgørelse, foretages forholdsmæssigt, jf. pkt. 17.
15. Reglerne finder anvendelse, når flere end 10  

 personer har udlejet aktiver til samme lejer i hele udlejerens indkomstår  

 eller i en del af dette.
Har flere end 10 personer forbigående, tilfældigt  

 eller utilsigtet i kun en kortvarig periode i indkomståret udlejet aktiver  

 til samme lejer, finder bestemmelsen i nr. 13 ikke anvendelse.
Reglerne skal  

 således ikke bringes i anvendelse, fordi der tilfældigt eller utilsigtet i en  

 kortvarig periode bliver tale om, at en lejer har lejemål hos flere end 10  

 personer.
 16. Indkomst omfattes af personskattelovens § 4, stk.  

 1, nr. 10, 12 eller 13, når der foreligger selvstændig erhvervsvirksomhed  

 efter gældende praksis herom, jf. pkt. 15 i cirkulære nr. 22 af 9. december  

 1986 om personskatteloven og andre skattelove (skattereformen)  

 (personskattecirkulæret), som ændret ved cirkulære nr. 116 af 5. oktober 1988  

 om afgrænsning mellem lønmodtagere og selvstændige erhvervsdrivende på  

 skattelovgivningens område, pkt. 9, og jf. pkt. 29-32 i cirkulære nr. 21 af  

 9. december 1986 om virksomhedsskatteloven (virksomhedsskattecirkulæret) som  

 ligeledes ændret ved ovennævnte cirkulære om afgrænsning mellem lønmodtagere  

 og selvstændige erhvervsdrivende.
Efter hidtidig praksis vedrørende afskrivningsloven anses besiddelsen af  

 anparter i flere kommanditselskaber, interessentskaber m.v. i visse tilfælde  

 for een virksomhed.
Denne praksis finder ikke anvendelse for skattepligtige,  

 som anskaffer en virksomhed, der omfattes af anpartsreglerne.
Herefter anses  

 medejendomsret til et kommanditselskab, interessentskab m.v., der omfattes af  

 anpartsreglerne, for en afgrænset virksomhed efter afskrivningsloven.
Har en  

 skattepligtig eksempelvis anparter omfattet af reglerne i to forskellige  

 anpartsprojekter, betragtes anparterne som to forskellige virksomheder uden  

 fælles afskrivningssaldo, jf. dog pkt. 22. Er en virksomhed ikke omfattet af  

 anpartsreglerne, forudsættes den tidligere praksis videreført.
 Denne praksisændring er nødvendig som følge af reglerne om udarbejdelse af  

 et fælles skatteregnskab, jf. afsnit D nedenfor.
C.
Opgørelse af indkomst fra anpartsvirksomheder (nr. 10) og  

 udlejningsvirksomheder (nr. 12 og 13).
17. Virksomhedens skattepligtige indkomst opgøres som  

 virksomhedens bruttoindkomst med fradrag af udgifter, herunder afskrivninger,  

 efter skattelovgivningens almindelige regler herom, jf. dog afsnit D om det  

 fælles skatteregnskab.
Er virksomheden kun omfattet af reglerne i en del af  

 året, skal virksomhedens indkomst i sin helhed behandles efter  

 anpartsreglerne i hele indkomståret.
Er virksomheden forbigående, tilfældigt  

 eller utilsigtet i kun en kortvarig periode omfattet, ses der bort herfra.
 Enkelte dele af indkomsten kan om nødvendigt opgøres forholdsmæssigt, jf.  

 pkt. 14.
 Virksomhedens indkomst omfatter også anparts- eller  

 udlejningsvirksomhedens renteindtægter og renteudgifter.
Ved afgørelse af, om der for en virksomhed med flere ejere er tale om  

 virksomhedens renteudgifter eller de enkelte ejeres private renteudgifter,  

 lægges vægt på, om der for renteudgifternes vedkommende foreligger fælles  

 hæftelse i virksomheden.
Såfremt en kreditor ved misligholdelse kan søge sig  

 fyldestgjort i den fælles virksomheds formue eller en del heraf, er der tale  

 om renter, der vedrører virksomheden.
Det samme gælder, hvis ejerne iøvrigt  

 hæfter solidarisk for gæld.
Er der i en virksomhed med flere ejere ikke solidarisk hæftelse for  

 renteudgifter, eller er der tale om en udlejningsvirksomhed med kun een ejer,  

 kan der lægges vægt på, om der f.eks. er ydet lån med pant i virksomhedens  

 aktiver.
Er det tilfældet, anses renteudgifter på lånet som udgangspunkt at  

 vedrøre virksomhedens indkomst.
Det gælder renter af lån ydet af f.eks.  

 realkreditinstitutter eller renter af realkreditlignende lån.
For renteindtægternes vedkommende vedrører disse virksomheden, når de  

 f.eks. opføres i virksomhedens regnskab.
I andre tilfælde må afgørelse heraf  

 foretages konkret.
 18. De almindelige bestemmelser om underskud efter  

 personskattelovens § 13, stk. 1-5, finder ikke anvendelse for underskud i  

 anparts- og udlejningsvirksomheder.
Efter personskattelovens § 13, stk. 6, kan et underskud i almindelig eller  

 særlig indkomst fra en virksomhed, der er omfattet af reglerne for anparts-  

 eller udlejningsvirksomhed (personskattelovens § 4, stk. 1, nr. 10, 12 eller  

 13), ikke fratrækkes i anden positiv almindelig eller særlig indkomst hos  

 ejeren eller dennes ægtefælle, men alene modregnes i positiv særlig eller  

 almindelig indkomst fra samme virksomhed i samme indkomstår.
Det gælder dog  

 ikke underskud fra skibsvirksomhed, når projektet er godkendt af  

 industriministeren, jf. nedenfor under pkt. 31.
I det omfang der efter modregning af et underskud i almindelig indkomst i  

 samme indkomstårs positive særlige indkomst fra virksomheden, fremkommer en  

 resterende negativ indkomst, modregnes denne i positiv indkomst fra samme  

 virksomhed i et senere indkomstår, uanset om den positive indkomst er  

 almindelig eller særlig indkomst.
Tilsvarende gælder, såfremt der for det  

 pågældende indkomstår er en negativ særlig indkomst fra virksomheden.
Efter  

 modregning af et underskud i særlig indkomst i samme indkomstårs positive  

 almindelige indkomst, kan en resterende negativ indkomst således kun  

 modregnes i senere positiv almindelig eller særlig indkomst fra samme  

 virksomhed.
 Modregning af et underskud i positiv indkomst i et senere indkomstår fra  

 samme virksomhed kan ske, selvom virksomheden for dette indkomstår ikke er  

 omfattet af reglerne.
 Et underskud fra en virksomhed kan ikke fremføres til modregning i senere  

 positiv indkomst fra en anden virksomhed tilhørende den skattepligtige.
 Adgangen til at fremføre underskud gælder uden tidsbegrænsning efter  

 personskattelovens § 13, stk. 6.
Bestemmelsen gælder også ved ophør af den fælles anpartsvirksomhed eller  

 ved ophør af udlejningsvirksomheden og ved anpartshaverens eller udlejerens  

 afståelse af en anpart eller et aktiv.
Herefter kan tidligere års opsamlede  

 underskud modregnes i positiv indkomst i form af avance ved afståelse af  

 virksomhedens aktiver.
 Efter personskattelovens § 13, stk. 6, sidste pkt., gælder bestemmelserne  

 om underskudsbegrænsning, jf. § 13, stk. 6, 1. og 2. pkt., ikke, når  

 industriministeren har godkendt skibsprojektet, jf. pkt. 31.
 19. Virksomhedsordningen kan ikke anvendes på indkomst  

 fra en virksomhed, der er omfattet af personskattelovens § 4, stk. 1, nr. 10,  

 12 eller 13. Den skattepligtige får dermed ikke fuld fradragsværdi for  

 virksomhedens renteudgifter på op til ca. 68 pct. og har heller ikke adgang  

 til at opspare overskud i virksomheden mod en foreløbig virksomhedsskat på 50  

 pct.
 For virksomheder, der i løbet af et indkomstår bliver omfattet af  

 anpartsreglerne, gælder, at virksomhedsordningen ikke kan anvendes for det  

 pågældende indkomstår, jf. virksomhedsskattelovens § 2, stk. 2. I disse  

 tilfælde finder reglerne i virksomhedsskattelovens § 15 anvendelse.
D.
Fælles skatteregnskab 20. I ligningslovens § 29 er indsat regler om  

 udarbejdelse af et fælles skatteregnskab for visse virksomheder.
Formålet med  

 det fælles skatteregnskab er at opnå administrative lettelser for både  

 anpartshavere og skattemyndigheder ved indkomst- og formueopgørelsen.
Efter bestemmelsen skal virksomheder med flere end 10 personer som ejere,  

 hvoraf nogle ikke deltager i virksomhedens drift i væsentligt omfang,  

 udarbejde et fælles skatteregnskab for disse ejere fra og med indkomståret  

 1989. Også de ejere, der deltager i driften i væsentligt omfang, medregnes  

 ved opgørelsen af ejerantallet.
Disse ejere er ikke omfattet af reglerne om  

 fælles skatteregnskab.
Forudsætningen for, at der kan udarbejdes et fælles  

 regnskab for de pågældende ejere, vil normalt være, at der udarbejdes et  

 fælles skatteregnskab for hele virksomheden.
 Kravet om udarbejdelse af et fælles skatteregnskab gælder for alle  

 skattepligtige personer uanset, om de har anskaffet virksomheden før den 12.  

 maj 1989 eller efter.
 Der skal ikke udarbejdes et fælles skatteregnskab for en  

 udlejningsvirksomhed omfattet af personskattelovens § 4, stk. 1, nr. 12 eller  

 13.
Bestemmelsen om det fælles skatteregnskab gælder kun virksomheder med fast  

 driftssted her i landet.
Har virksomheden kun fast driftssted i udlandet,  

 skal der ikke udarbejdes et fælles skatteregnskab for ejerne, selv om en  

 eller flere af ejerne er skattepligtige til Danmark.
21. Det fælles skatteregnskab opgøres efter  

 skattelovgivningens almindelige regler.
Opgørelsesmetoderne er dog fastlagt  

 på følgende to områder:
 1. Ved opgørelsen af virksomhedens skatteregnskab skal  

 virksomhedens renteindtægter og renteudgifter periodiseres.
 2. Som hovedregel skal der for alle skattepligtige  

 anvendes samme afskrivnings- og nedskrivningssatser i det fælles  

 skatteregnskab.
 Alle ejernes af- og nedskrivninger i virksomheden er omfattet af  

 bestemmelsen om anvendelse af fælles af- og nedskrivningssatser.
Efter ligningslovens § 29, stk. 3, skal det fælles skatteregnskab ikke  

 anvendes for afskrivningsgrundlag og afskrivningssatser, hvis den  

 skattepligtige for indkomståret 1988 eller tidligere har haft et andet  

 afskrivningsgrundlag end de øvrige ejere.
Er det tilfældet, kan den  

 skattepligtige derfor selv fastsætte afskrivningssatser ved  

 indkomstopgørelsen.
En skattepligtig kan for en anpart også have et afskrivningsgrundlag, der  

 er forskelligt fra de øvrige ejere, ved køb af en brugt anpart, eller ved  

 forlods afskrivninger på et aktiv ved anvendelse af  

 investeringsfondshenlæggelser eller etableringskontomidler.
I disse tilfælde  

 kan den skattepligtige ligeledes selv fastsætte afskrivningssatser.
22. Har en skattepligtig med anparter i flere  

 virksomheder fælles afskrivningssaldo for aktiverne i disse virksomheder, kan  

 den skattepligtige fortsat foretage individuelle afskrivninger på den fælles  

 saldoværdikonto ved indkomstopgørelsen.
Som anført under punkt 16 kan der for  

 anparter i flere virksomheder omfattet af reglerne ikke længere etableres  

 fælles afskrivningssaldo.
23. Efter ligningslovens § 29, stk. 2, skal det fælles  

 skatteregnskab opgøres for kalenderåret, medmindre Ligningsrådet tillader  

 anvendelsen af et andet regnskabsår.
Tilladelse til anvendelse af et andet  

 regnskabsår end kalenderåret kan gives i tilfælde, hvor kalenderåret  

 vanskeligt kan anvendes.
Efter skattekontrollovens § 8 S skal virksomheder med ejere, hvis indkomst  

 og formue fra virksomheden opgøres efter ligningslovens § 29, hvert år  

 indberette oplysninger fra det fælles skatteregnskab til de centrale  

 skattemyndigheder (Told- og Skattestyrelsen) efter Told- og Skattestyrelsens  

 anvisninger.
Indberetning skal ske inden den 1. maj i året efter det  

 kalenderår, som oplysningerne vedrører, til brug for ligning og kontrol.
 Såfremt virksomheden har fået dispensation til at anvende et andet  

 regnskabsår end kalenderåret, skal indberetningen af det fælles  

 skatteregnskab og oplysninger om den skattepligtiges andel reguleres for til-  

 og afgange af afskrivningsberettigede aktiver fra regnskabsårets afslutning  

 til den 31. december.
Regnskabet skal bestå af oplysninger om de enkelte ejeres andel af  

 virksomhedens skattepligtige indkomst og formue.
Endvidere skal der ske  

 indberetning af de enkelte ejeres ejerandel, ejerperiode samt  

 identifikationsoplysninger.
 24. Virksomhederne skal efter skattekontrollovens § 8  

 M, stk. 1, tilrettelægge deres regnskaber på en sådan måde, at de afgivne  

 oplysninger kan afstemmes med virksomhedens regnskabsføring.
Virksomhederne skal på forlangende indsende regnskabsmateriale eller anden  

 dokumentation, f.eks. fakturaer, korrespondance, kontrakter o.lign., der har  

 tjent som grundlag for udarbejdelsen af det fælles skatteregnskab, til  

 skattemyndighederne.
Efter § 8 M, stk. 2, kan skattemyndighederne på stedet  

 gennemgå regnskabsmateriale og andet materiale, der har tjent som  

 indberetningsgrundlag.
 Efter skattekontrollovens § 8 S, stk. 3, skal virksomhederne underrette  

 ejerne om de indberettede oplysninger inden den 1. maj i året efter det  

 kalenderår, som oplysningerne vedrører.
 Efter skattekontrollovens § 8 K kan skattemyndighederne meddele de  

 oplysningspligtige de oplysninger, der er nødvendige til opfyldelse af  

 indberetningspligten.
 Efter skattekontrollovens § 8 L har virksomheden pligt til at tilmelde sig  

 som oplysningspligtig.
 Vægrer nogen sig ved at efterkomme bestemmelserne i skattekontrollovens §  

 8 S, afgør skatteministeren efter skattekontrollovens § 9, stk. 1, hvorvidt  

 den pågældende har pligt dertil, og kan om nødvendigt fremtvinge pligt til at  

 opfylde bestemmelsen ved pålæg af en daglig bøde.
 Den, der forsætligt eller af grov uagtsomhed undlader rettidigt at opfylde  

 en pligt, der påhviler vedkommende i medfør af § 8 S, straffes efter  

 skattekontrollovens § 14, stk. 2, med bøde.
E.
Ophævelse af forskellige bestemmelser Afskrivningsloven 25. Med loven ophæves bestemmelsen i  

 afskrivningslovens § 15 A og hele afsnit V A (leasing). Som det fremgår af  

 det følgende finder de tidligere regler i afsnit V A dog fortsat anvendelse i  

 et vist omfang.
 Efter § 15 A er fortjeneste eller tab ved afhændelse af skibe eller  

 skibsanparter ved virksomhedsophør skattepligtig almindelig indkomst, såfremt  

 den skattepligtige har anskaffet skibet eller skibsanparten på et tidspunkt,  

 der ligger mindre end 5 år forud for afhændelsen.
Ophævelsen af bestemmelsen medfører, at fortjeneste eller tab ved  

 afhændelse af skibe eller skibsanparter uanset ejertid beskattes som særlig  

 indkomst på linje med beskatning ved afhændelsen af andre aktiver.
Ophævelsen  

 har virkning for afhændelse af skibe eller skibsanparter den 12. maj 1989  

 eller senere, uanset hvornår skibet eller skibsanparten er anskaffet.
26. Efter afskrivningslovens afsnit V A er  

 afskrivningsadgangen begrænset i forbindelse med leasingvirksomhed.
Efter  

 disse regler er der dels ingen adgang til at pristalsregulere  

 anskaffelsessummen for nærmere afgrænsede aktiver, der udlejes af visse  

 personer, dels ingen mulighed for løbende at foretage afskrivninger på  

 aktiverne.
Ophævelsen af afsnit V A har virkning for aktiver, der anskaffes den 12.  

 maj 1989 eller senere.
For aktiver anskaffet før den 12. maj 1989, gælder  

 leasingreglerne fortsat, idet sådanne aktiver ikke er omfattet af de nye  

 bestemmelser.
Investeringsfonds- og etableringskontolovene 27. Efter investeringsfondslovens § 3, stk. 8, kan  

 henlæggelser til investeringsfonds ikke anvendes til forlods afskrivning på  

 aktiver, der er omfattet af afsnit V A i afskrivningsloven.
Efter  

 etableringskontolovens § 7 B, stk. 2, anses anskaffelse af aktiver, der er  

 omfattet af afsnit V A i afskrivningsloven ikke som etablering og berettiger  

 derfor heller ikke til forlods afskrivning.
I konsekvens af ophævelsen af  

 afsnit V A for aktiver, der anskaffes den 12. maj 1989 eller senere, er  

 ovennævnte bestemmelser ligeledes ophævet ved lovens §§ 6 og 7.
 Ophævelsen har virkning for aktiver, der anskaffes den 12. maj 1989 eller  

 senere.
Ligningsloven 28. Ligningslovens § 28 ophæves.
Efter denne  

 bestemmelse kan den selvangivne indkomst ændres i tilfælde, hvor den  

 skattepligtige har foretaget skattemæssige afskrivninger og nedskrivninger  

 m.v., og indkomsten er mindre end det ligningsmæssigt opgjorte privatforbrug  

 for det pågældende år.
Den skattepligtige indkomst skal i så fald ansættes  

 til samme beløb som privatforbruget.
Forhøjelsen af indkomsten kan dog ikke  

 overstige de samlede afskrivninger m.v., ligesom visse afskrivninger altid  

 kan foretages.
 Begrænsningen af afskrivningerne skal kun ske, hvis privatforbruget  

 overstiger en bundgrænse, der for 1989 udgør 131.600 kr.
 Ophævelsen har virkning fra og med indkomståret 1989.
F.
Ikrafttræden m.v.
 29. Bestemmelserne om beskatning af indkomst som  

 kapitalindkomst og underskudsbegrænsning har virkning for indkomst fra  

 selvstændig erhvervsvirksomhed, når den skattepligtige anskaffer virksomheden  

 eller en del af en virksomhed den 12. maj 1989 eller senere.
Alle anskaffelser den 12. maj 1989 eller senere er omfattet.
Reglerne  

 gælder således både, når der på denne skæringsdato eller senere anskaffes en  

 anparts- eller udlejningsvirksomhed, der er etableret før den 12. maj 1989,  

 og når der på denne skæringsdato eller senere anskaffes en ny anparts- eller  

 udlejningsvirksomhed.
 Virksomhedsskatteordningen kan ikke anvendes på indkomst fra en anparts-  

 eller udlejningsvirksomhed, der anskaffes den 12. maj 1989 eller senere.
30. Er en virksomhed, der er omfattet af den tidligere  

 affattelse af bestemmelsen i personskattelovens § 4, stk. 1, nr. 10,  

 anskaffet inden den 12. maj 1989, finder denne affattelse fortsat anvendelse  

 for virksomheden også efter den 12. maj 1989. Indkomst fra en  

 biskibsvirksomhed anskaffet før den 12. maj 1989 beskattes dermed fortsat som  

 kapitalindkomst, og der gælder ingen underskudsbegrænsning for indkomsten fra  

 virksomheden.
Dette gælder også biskibsvirksomheder med 10 ejere eller  

 derunder.
Desuden kan virksomhedsskatteordningen ikke anvendes på indkomst  

 fra biskibsvirksomheden.
 Anskaffer en skibsvirksomhed, der er etableret før den 12. maj 1989, og  

 som før den 12. maj 1989 blev beskattet efter den dagældende affattelse af  

 personskattelovens § 4, stk. 1, nr. 10, den 12. maj 1989 eller senere  

 yderligere et skib, beskattes indkomsten fra dette skib som kapitalindkomst.  

 Har skibsvirksomheden flere end 10 skattepligtig personer som ejere, kan  

 anskaffelse af yderligere aktiver dog i visse tilfælde anses for unødvendigt  

 for skibsvirksomhedens fortsatte drift, hvorved indkomsten fra hele  

 skibsvirksomheden undergives underskudsbegrænsning, jf. pkt. 35.
 31. Efter personskattelovens § 13, stk. 6, 3. pkt.,  

 gælder bestemmelsen om underskudsbegrænsning ikke, når industriministeren har  

 godkendt skibsprojektet, jf. pkt. 18.
Industriministerens godkendelse i skatteretlig henseende af skibsprojekter  

 følger den praksis, der blev etableret ved lov nr. 767 af 12. november 1986  

 om ændring af forskellige skattelove, som gennemførte skibsværftsaftalen fra  

 1986 om blandt andet en midlertidig forhøjelse af forskudsafskrivningerne på  

 skibsanparter.
Godkendelse i henhold til almindelig praksis for lånetilsagn  

 til skibsbygning indebar således godkendelse også i skatteretlig henseende.
 Køb af en skibsanpart den 12. maj 1989 eller senere i et skibsprojekt, der  

 har opnået industriministerens godkendelse efter skibsværftsaftalen fra 1988  

 (aftrapningsordningen) som betingelse for at optage indekslån, medfører, at  

 anparten ikke undergives reglerne om underskudsbegrænsning.
 Køb af en skibsanpart den 12. maj 1989 eller senere i et skibsprojekt, der  

 er godkendt til skibsfinansiering før 1. januar 1989, vil være omfattet af  

 reglerne om underskudsbegrænsning.
 Industriministerens godkendelse af skibsprojekter efter bestemmelsen er  

 henlagt til Sekretariatet for Skibsfinansiering under Industriministeriet.
 Der er blevet givet følgende godkendelser:
 Partrederiet Ice Star u/ stiftelse v/ Cooperating Reefers/Aarhus Flydedok  

 A/S, byggenummer 196. Godkendelsesdato 21. juni 1989.
 K/S Difko LXVIII og K/S Difko LXIX/Burmeister & Wain Skibsværft af  

 1843 A/S, byggenumre 934, 935, 936 og 937. To skibe pr. kommanditselskab.  

 Godkendelsesdato 27. juni 1989.
 K/S Bøg Shipping/Nordsøværftet A/S, byggenumre 204 og 205.  

 Godkendelsesdato 6. oktober 1989.
 Partrederierne Ice 193 og 194/Aarhus Flydedok A/S, byggenumre 193 og 194.  

 Godkendelsesdato 9. oktober 1989.
K/S St.
Criox/Bogense Skibsværft A/S, byggenummer 239. Godkendelsesdato 9.  

 oktober 1989.
 Rederiinteressentskaberne SIF 36, SIF 37 og SIF 38/Ørskov Christensens  

 Staalskibsværft A/S, byggenumre 163, 164 og 173. Godkendelsesdato 7. november  

 1989.
 K/S Eg Shipping 1/ Aarhus Flydedok A/S, byggenummer 195. Godkendelsesdato  

 4. december 1989.
 K/S Eg Shipping 2/ Aarhus Flydedok A/S, byggenummer 197. Godkendelsesdato  

 19. december 1989.
 Sønderjysk Erhvervsinvestering K/S 20/Burmeister & Wain Skibsværft af  

 1843 A/S, byggenummer 939. Godkendelsesdato 21. december 1989.
K/S St.
Thomas/Bogense Skibsværft A/S, byggenummer 240. Godkendelsesdato  

 21. december 1989.
 K/S Difko LXX/Burmeister & Wain Skibsværft af 1843 A/S, byggenummer  

 940. Godkendelsesdato 21. december 1989.
 K/S Eg Shipping 3, 4, 5 og 6/Aarhus Flydedok A/S, byggenumre 198, 199, 200  

 og 201. Godkendelsesdato 22. december 1989.
 K/S Difko LXIX/Burmeister & Wain Skibsværft af 1843 A/S, byggenummer  

 938. Godkendelsesdato 28. december 1989.
 K/S DMK-Storebælt/Nordsøværftet A/S, byggenumre 208, 209 og 210.  

 Godkendelsesdato 29. december 1989.
32. Ved afgørelse af, om en virksomhed efter  

 personskattelovens § 4, stk. 1, nr. 10, er anskaffet før den 12. maj 1989,  

 skal der lægges vægt på, om der er indgået en bindende aftale.
Dette gælder,  

 selvom der efter gældende praksis ikke altid er fradragsret for  

 driftsomkostninger i virksomheden fra det tidspunkt, hvor den bindende aftale  

 er indgået.
 Foreligger der en bindende aftale mellem anpartshaveren og den fælles  

 anpartsvirksomhed om etablering af en konkret erhvervsmæssig aktivitet,  

 f.eks. ved kommanditistens underskrift på en tegningsaftale og  

 kommanditselskabets accept af tegningsaftalen, anses virksomheden som  

 hovedregel for anskaffet af anpartshaveren.
 Det er ikke et krav, at virksomhedens aktiver tillige er anskaffet  

 (leveret), og at virksomheden er i drift på dette tidspunkt.
 Foreligger der en bindende aftale mellem en køber og en sælger om  

 overdragelse af en virksomhed eller anpart i en virksomhed f.eks. ved en  

 kontrakt, slutseddel eller lignende, foreligger der som hovedregel  

 anskaffelse af en virksomhed efter loven.
 Har anpartshaveren inden den 12. maj 1989 indgået aftale om erhvervelse af  

 en virksomhed eller anpart i en virksomhed, finder de hidtidige regler  

 anvendelse for indkomsten fra denne virksomhed.
 33. Der gælder samme regler som anført i pkt. 32 for  

 udlejningsvirksomhed omfattet af personskattelovens § 4, stk. 1, nr. 12 og  

 13.
Indkomst fra en udlejningsvirksomhed anskaffet før den 12. maj 1989  

 omfattes ikke af personskattelovens § 4, stk. 1, nr. 12 og 13, ved udlejning  

 af aktivet den 12. maj 1989 eller senere.
Indkomsten omfattes således ikke af  

 bestemmelsen i nr. 12, selvom administration af udlejningen denne dato eller  

 senere overgår fra ejeren selv til en virksomhed eller overgår fra en  

 virksomhed til en anden virksomhed.
Indkomsten fra en udlejningsvirksomhed  

 anskaffet før den 12. maj 1989 er heller ikke omfattet af nr. 13, hvis  

 udlejningen sker til en lejer, der den 12. maj 1989 eller senere lejer  

 aktiver af flere end 10 personer.
Indkomsten fra udlejningen af et aktiv omfattes heller ikke, hvis ejeren  

 af aktivet har anvendt aktivet erhvervsmæssigt i en anden virksomhed før den  

 12. maj 1989 og denne dato eller senere påbegynder udlejning af aktivet,  

 såfremt afskrivningssaldoen for aktivet efter afskrivningslovens praksis  

 fortsætter.
Er aktivet derimod anvendt privat før den 12. maj 1989 og  

 herefter udlejet den 12. maj 1989 eller senere, foreligger der anskaffelse af  

 en udlejningsvirksomhed efter anpartsreglerne, jf. afskrivningslovens § 32,  

 stk. 3. Det samme gælder for fast ejendom.
 Er et aktiv anskaffet den 12. maj 1989 eller senere, er indkomsten fra  

 udlejningen omfattet, når enten udlejningen formidles af eller  

 administrationen af udlejningen varetages af en virksomhed, som formidler  

 udlejning eller varetager administration af udlejning for flere end 10  

 personer, jf. pkt. 9, eller udlejningen sker til en lejer, der lejer aktiver  

 af flere end 10 personer.
 Efter personskattelovens § 4, stk. 1, nr. 10, er det uden betydning for en  

 skattepligtig, der har anskaffet virksomheden den 12. maj 1989 eller senere  

 og dermed er omfattet af anpartsreglerne, at de øvrige ejere har anskaffet  

 deres virksomhed før den 12. maj 1989.
Det er efter bestemmelsen i personskattelovens § 4, stk. 1, nr. 12,  

 ligeledes uden betydning, at de øvrige personer, der udlejer aktiver gennem  

 den samme virksomhed, har anskaffet deres virksomheder før den 12. maj 1989,  

 og dermed ikke er omfattet af loven.
Endelig er det efter bestemmelsen i  

 personskattelovens § 4, stk. 1, nr. 13, uden betydning, at de øvrige  

 personer, der udlejer aktiver til den samme lejer, har anskaffet deres  

 virksomheder før den 12. maj 1989.
Er et aktiv ved anskaffelsen den 12. maj 1989 eller senere allerede  

 udlejet således, at køberen overtager den af sælger indgåede lejekontrakt med  

 lejeren, er udlejningen omfattet, såfremt lejeaftalen enten administreres af  

 en virksomhed, der formidler udlejning af aktiver eller varetager  

 administrationen af lejeaftaler for flere end 10 personer, eller udlejningen  

 sker til en lejer, der lejer aktiver af flere end 10 personer.
Såfremt der  

 til anskaffelsen af aktivet er knyttet en ny lejeaftale, hvis virkning er  

 afhængig af købet, er udlejningen omfattet, når den nye lejeaftales indgåelse  

 er formidlet af en virksomhed, der formidler udlejning for flere end 10  

 personer.
Såfremt der til salget af et aktiv er knyttet en lejeaftale med den  

 tidligere ejer, vil der normalt altid foreligge en sådan ny aftale.
 34. Har en anpartshaver anskaffet en anpart før den  

 12. maj 1989 og en anpart yderligere den 12. maj 1989 eller senere i samme  

 virksomhed anvendes de regler, der gjaldt indtil denne dato, for den anpart,  

 der er anskaffet før den 12. maj 1989, og lovens regler for den anpart, der  

 anskaffes den 12. maj 1989 eller senere.
 35. Reglerne om beskatning af indkomst som  

 kapitalindkomst og underskudsbegrænsningen har endvidere virkning for  

 indkomst fra selvstændig erhvervsvirksomhed, når den skattepligtige har  

 anskaffet virksomheden eller en del heraf før den 12. maj 1989, og  

 virksomheden på denne dato eller senere anskaffer aktiver eller overtager  

 anden virksomhed, uden at dette er nødvendigt for virksomhedens fortsatte  

 drift.
 Formålet med bestemmelsen er at imødegå, at nye anpartsprojekter m.v.  

 etableres i en virksomhed etableret før den 12. maj 1989, hvorved  

 virksomheden ikke omfattes af de nye bestemmelser.
 Anses anskaffelsen af et aktiv for unødvendig for virksomhedens fortsatte  

 drift, bliver hele virksomheden omfattet af anpartsreglerne.
Udgangspunktet for vurderingen af, hvorvidt anskaffelsen har været  

 nødvendig for virksomhedens fortsatte drift, kan være, om virksomheden har  

 fradragsret for udgiften til anskaffelse af aktivet ud fra en  

 driftsomkostningsbetragtning.
Et det tilfældet, vil aktivet normalt også være  

 nødvendigt for virksomhedens fortsatte drift.
Hvis der sker aktivering af  

 anskaffelsen, vil der dog i visse tilfælde ikke foreligge en anskaffelse, der  

 kan anses for nødvendig for den fortsatte drift.
 Som en hovedregel skal det kun ved større anskaffelser vurderes, om disse  

 har været nødvendige for den fortsatte drift af virksomheden.
Finansielle aktiver er ligeledes omfattet.
Anskaffer en eksisterende  

 virksomhed med udlejning af f.eks. kontormaskiner den 12. maj 1989 eller  

 senere obligationer eller aktier, skal der i princippet på samme måde som ved  

 anskaffelse af flere kontormaskiner tages stilling til, hvorvidt anskaffelsen  

 er nødvendig for den fortsatte drift af virksomheden med udlejning af  

 kontormaskiner.
Ved kapitalomplaceringer, porteføljepleje eller ved  

 anskaffelse af f.eks. aktier eller obligationer ved disposition over en  

 midlertidig likviditetsreserve skal nødvendigheden heraf dog normalt ikke  

 overvejes.
Anskaffer en virksomhed et eller flere aktiver til erstatning for et eller  

 flere afhændede aktiver, vil anskaffelsen som hovedregel kunne anses for  

 nødvendig for virksomhedens fortsatte drift.
Udskifter en virksomhed derimod  

 hovedaktivet af andre grunde end f.eks. nedslidning eller teknisk/økonomisk  

 forældelse, vil der som udgangspunkt foreligge en anskaffelse, der ikke er  

 nødvendig for virksomhedens fortsatte drift.
 Udvidelse af en virksomheds aktiviteter ved anskaffelse af et eller flere  

 aktiver kan i visse tilfælde anses for nødvendig for virksomhedens fortsatte  

 drift, hvis udvidelsen ligger inden for den eksisterende virksomheds  

 naturlige rammer.
Mindre udvidelser kan som hovedregel anses for nødvendige for den  

 fortsatte drift.
Det gælder eksempelvis en mindre om- og tilbygning af fast  

 ejendom.
Større udvidelser kan normalt ikke anses for nødvendige for den  

 eksisterende virksomheds fortsatte drift.
En større udvidelse kan foreligge,  

 når ejere af f.eks. en afskrivningsberettiget ejendom anskaffer en  

 tilsvarende ejendom.
Ved vurderingen af, om en udvidelse af en virksomheds aktiviteter er  

 større eller mindre, kan der tages udgangspunkt i den forøgelse af  

 omsætningen, som udvidelsen har medført.
Har udvidelsen medført en væsentlig  

 forøgelse af omsætningen i løbet af indkomstårene efter, at udvidelsen har  

 fundet sted, taler dette for, at udvidelsen må anses for unødvendig for  

 virksomhedens fortsatte drift.
Det samme gælder, hvis udvidelsen har medført,  

 at virksomhedens balance er steget kraftigt.
 Overtagelse af anden virksomhed kan som hovedregel ikke anses for  

 nødvendig for den fortsatte drift af den overtagende virksomhed.
Anskaffer en virksomhed aktiver således, at der etableres en helt ny  

 virksomhed, f.eks. et ejendomsinteressentskabs anskaffelse af et skib, kan  

 anskaffelsen af skibet i de almindelige tilfælde ikke anses for nødvendig for  

 den fortsatte drift af ejendomsinteressentskabet.
Det beror iøvrigt på en  

 konkret vurdering, hvorvidt driftsomlægning er nødvendig for den fortsatte  

 drift af en eksisterende virksomhed.
 Anskaffer en virksomhed flere gange over et kortere tidsrum aktiver, hvis  

 anskaffelse hver gang anses for nødvendig for den fortsatte drift, kan  

 anskaffelsen af de samlede aktiver vurderes under eet, selvom udgangspunktet  

 er, at hver anskaffelse vurderes for sig.
36. Skattepligtige omfattet af ligningslovens § 29,  

 stk. 3, der ved indkomst- og formueopgørelsen for indkomståret 1988 har  

 medregnet renter m.v., der forfalder i 1988, men som vedrører 1989, skal  

 bortse fra disse renter i det fælles skatteregnskab.
Såfremt skattepligtige  

 ved indkomst- og formueopgørelsen for indkomståret 1988 ikke har medregnet  

 renter, som forfalder i 1989, men som vedrører 1988, skal disse renter  

 medregnes ved indkomst- og formueopgørelsen for indkomståret 1989, jf. lovens  

 § 8, stk. 5.
 37. Efter lovens § 8, stk. 2, anses en overgang af  

 virksomheden til et dødsbo efter ejeren eller dennes ægtefælle, udlæg til en  

 arving, ægtefælle eller legatar fra et dødsbo eller udlevering af dødsbo til  

 længstlevende ægtefælle til hensidden i uskiftet bo ikke som anskaffelse.  

 Udlæg til en arving, ægtefælle eller legatar betragtes heller ikke som  

 anskaffelse, selvom dødsboet er opstået ved skifte af uskiftet bo.
Afgørende for, om lovens bestemmelser finder anvendelse er herefter,  

 hvornår afdøde anskaffede virksomheden.
Har afdøde anskaffet virksomheden før  

 den 12. maj 1989, er virksomheden ikke omfattet af anpartsreglerne, og der  

 foreligger dermed ikke anskaffelse for arvinger m.v. i de nævnte tilfælde den  

 12. maj 1989 eller senere.
Overdragelse mellem samlevende ægtefæller anses ikke for anskaffelse.
Det  

 samme gælder overdragelse mellem ægtefæller ved separation eller skilsmisse.
 Overdragelse mellem nært beslægtede anses for anskaffelse, selvom  

 overdragelsen er omfattet af reglerne om succession ved familieoverdragelse i  

 levende live efter lov nr. 763 af 14. december 1988 om ændring af forskellige  

 skattelove.
 38. Cirkulære nr. 22 af 9. december 1986 om  

 personskatteloven og andre skattelove (skattereformen)  

 (personskattecirkulæret), pkt. 13 og 15 d, og nr. 21 af 9. december 1986 om  

 virksomhedsskatteloven (virksomhedskattecirkulæret), pkt. 32 og 35, ophæves  

 med virkning for en skibsvirksomhed, der anskaffes den 12. maj 1989 eller  

 senere.
 Cirkulærerne nr. 38 af 2. april 1984 om ændring af afskrivningsloven  

 (Leasing), nr. 166 af 29. oktober 1984 om investeringsfonds, pkt. 42, nr. 167  

 af 30. oktober 1984 om indskud på etableringskonto, pkt. 32, og nr. 55 af 29.  

 maj 1985 om ændring af afskrivningsloven (skibe), afsnit III, ophæves med  

 virkning for aktiver, der anskaffes den 12. maj 1989 eller senere.
 Cirkulære nr. 189 af 18. oktober 1971 om ændring af afskrivningsloven, og  

 nr. 188 af 22. november 1983 om afskrivningsloven, pkt. 63-66, ophæves med  

 virkning for skibe eller skibsanparter, der afhændes den 12. maj 1989 eller  

 senere.
