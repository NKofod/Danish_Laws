Nr LSF 217 Forslag til Lov om ændring af lov om afgift af naturgas og  

 bygas(Afgiftsforhøjelser m.v.) Fremsat af skatteministeren (Carsten Koch) den 8. april 1997 Vedtaget ved tredjebehandling den 30. maj 1997 Lov nr. 443 af 10/06/1997 § 1 I lov om afgift af naturgas og bygas, jf. lovbekendtgørelse nr. 887 af 3.  

 oktober 1996, foretages følgende ændringer:
 1. I § 1, stk. 2, ændres »1 øre« til: »164  

 øre«.
 2. I § 8, stk. 2, 3. pkt., indsættes efter  

 »godtgjort« ordene: »eller kan fritages for«.
§ 2 Stk. 1. Tidspunktet for lovens ikrafttræden fastsættes af  

 skatteministeren efter forhandling med miljø- og energiministeren.  

 Skatteministeren kan efter forhandling med miljø- og energiministeren  

 bestemme, at § 1 og § 2, stk. 2-5, 9 og 10, samt § 3 skal træde i kraft forud  

 for lovens øvrige bestemmelser. § 1, nr. 2, kan dog tidligst træde i kraft  

 den 1. januar 1998. Skatteministeren kan endvidere bestemme, at § 2, stk.  

 6-8, skal have virkning fra tidspunktet for ikrafttrædelsen af § 1.
 Stk. 2. Loven finder anvendelse på afgiftspligtig gas, der efter  

 lovens ikrafttræden udleveres fra eller forbruges i registrerede  

 virksomheder, angives til fortoldning eller modtages fra udlandet.
Stk. 3. For løbende leverancer, for hvilke afregningsperioden  

 påbegyndes inden lovens ikrafttræden og afsluttes efter dette tidspunkt,  

 beregnes afgiften af så stor en del af leverancen, som tidsrummet fra lovens  

 ikrafttræden til afregningsperiodens slutning udgør i forhold til den samlede  

 afregningsperiode.
Med de statslige told- og skattemyndigheders tilladelse  

 kan der foretages afrunding ved opgørelse af den brøkdel af leverancerne,  

 hvoraf der skal betales afgift.
 Stk. 4. Fra ikrafttrædelsen til den 31. december 2008 udgør  

 afgiften 123 øre pr. (Nm3), jf. dog stk. 5.
 Stk. 5. For bygas, der udleveres fra eller forbruges i særlige  

 bygasnet, der var etableret og i brug 1. januar 1997 og registreret efter § 3  

 i lov om afgift af naturgas og bygas, og for naturgas, der bruges til  

 fremstilling af varme på H.C. Ørstedværket eller Svanemølleværket, udgør  

 afgiften:
Bygas Stk. 6. Fra ikrafttrædelsen af § 2, stk. 4, til 31. december 2000  

 kan nedenstående selskaber for hver afgiftsperiode indtil videre fradrage  

 1/12 af følgende:
 Stk. 7. Uudnyttet fradrag for en afgiftsperiode kan udnyttes i  

 andre afgiftsperioder inden for samme kalenderår.
 Stk. 8. Fra ikrafttrædelsen af § 2, stk. 4, til 31. december 2000  

 reduceres de i stk. 6 nævnte fradrag forholdsmæssigt, såfremt de nævnte  

 selskabers opgørelse af mængden af gas købt fra Dansk Naturgas A/S på  

 betingelser fastsat i aftale af 4. juni 1987 imellem Dansk Naturgas A/S og de  

 regionale naturgasselskaber i et kalenderår er mindre end:
 Stk. 9. Virksomheder, der er registreret efter  

 merværdiafgiftsloven, kan dog i perioden fra lovens ikrafttrædelse til 31.  

 december 1997 få en andel af afgiften efter lov om afgift af naturgas og  

 bygas tilbagebetalt af de i virksomheden forbrugte varer, der direkte eller  

 indirekte er medgået til fremstilling af rumvarme eller varmt vand.  

 Tilbagebetalingsandelen udgør 13 pct. fra ikrafttrædelsen til 31. december  

 1997.
Stk. 10. Indtil den 31. december 1998 kan andre kraftvarmeværker  

 end dem, der er omfattet af bilaget til lov om afgift af naturgas og bygas,  

 uanset bestemmelserne i § 8, stk. 2, i den nævnte lov og § 34, stk. 2, i lov  

 om afgift af svovl beregne den andel af det samlede forbrug af afgiftspligtig  

 naturgas og bygas, som er medgået til fremstilling af elektricitet, som den  

 tilsvarende andel, der følger af kontrakter indgået mellem gasleverandøren og  

 kraftvarmeværket.
Til fremstilling af elektricitet kan der dog højst  

 henregnes en gasmængde, der svarer til energiindholdet i den fremstillede  

 elektricitetsmængde divideret med 0,835.
§ 3 Forslag til lov om ændring af denne lov fremsættes inden 31. december  

 2000.
Oprindeligt fremsat forslag § 1 I lov om afgift af naturgas og bygas, jf. lovbekendtgørelse nr. 887 af 3. oktober 1996, foretages følgende ændring:
 1. I § 1, stk. 2, ændres »1 øre« til: »164  

 øre«.
§ 2 Stk.1. Tidspunktet for lovens ikrafttræden fastsættes af  

 skatteministeren efter forhandling med miljø- og energiministeren.  

 Skatteministeren kan efter forhandling med miljø- og energiministeren  

 bestemme, at § 1 og § 2, stk. 2-5, og stk. 9, samt § 3 skal træde i kraft  

 forud for lovens øvrige bestemmelser.
Skatteministeren kan endvidere  

 bestemme, at § 2, stk. 6-8, skal have virkning fra tidspunktet for  

 ikrafttrædelsen af § 1.
 Stk. 2. Loven finder anvendelse på afgiftspligtig gas, der efter  

 lovens ikrafttræden udleveres fra eller forbruges i registrerede virkomheder,  

 angives til fortoldning eller modtages fra udlandet.
Stk. 3. For løbende leverancer, for hvilke afregningsperioden  

 påbegyndes inden lovens ikrafttræden og afsluttes efter dette tidspunkt,  

 beregnes afgiften af så stor en del af leverancen, som tidsrummet fra lovens  

 ikrafttræden til afregningsperiodens slutning udgør i forhold til den samlede  

 afregningsperiode.
Med de statslige told- og skattemyndigheders tilladelse  

 kan der foretages afrunding ved opgørelse af den brøkdel af leverancerne,  

 hvoraf der skal betales afgift.
 Stk. 4. Fra ikrafttrædelsen til den 31. december 2008 udgør  

 afgiften 123 øre pr. (Nm3), jf. dog stk. 5.
 Stk. 5. For bygas, der udleveres fra eller forbruges i særlige  

 bygasnet, der var etableret og i brug 1. januar 1997 og registreret efter § 3  

 i lov om afgift af naturgas og bygas, og for naturgas, der bruges til  

 fremstilling af varme på H.C. Ørstedværket eller Svanemølleværket udgør  

 afgiften:
Bygas Stk. 6. Fra ikrafttrædelsen af § 2, stk. 4, til 31. december 2000  

 kan nedenstående selskaber for hver afgiftsperiode indtil videre fradrage  

 1/12 af følgende:
 Stk. 7. Uudnyttet fradrag for en afgiftsperiode kan udnyttes i  

 andre afgiftsperioder inden for samme kalenderår.
 Stk. 8. Fra ikrafttrædelsen af § 2, stk. 4, til 31. december 2000  

 reduceres de i stk. 6 nævnte fradrag forholdsmæssigt, såfremt de nævnte  

 selskabers opgørelse af mængden af gas købt fra Dansk Naturgas A/S på  

 betingelser fastsat i aftale af 4. juni 1987 imellem Dansk Naturgas A/S og de  

 regionale naturgasselskaber i et kalenderår er mindre end:
Stk. 9. Virksomheder, der er registreret efter  

 merværdiafgiftsloven, kan dog i perioden fra lovens ikrafttrædelse til 31. december 1997 få en andel af afgiften efter lov om naturgas og bygas tilbagebetalt af de i virksomheden forbrugte varer, der direkte eller indirekte er medgået til fremstilling af rumvarme eller varmt vand.
 Tilbagebetalingsandelen udgør 13 pct. fra ikrafttrædelsen til 31.
 december 1997.
§ 3 Forslag til lov om ændring af denne lov fremsættes inden 31. december 2000.
Bemærkninger til lovforslaget Almindelige bemærkninger 1. Indledning Nærværende lovforslag skal ses i lyset af, at det ikke lykkedes at opnå en  

 aftale mellem regeringen og de regionale gasselskaber om omlægning af  

 forholdene for naturgas herunder om afløsning af 4. juni aftalen.
Naturgasprojektet har næsten lige siden dets start været støttet gennem  

 afgiftsmæssig favorisering af gas.
Det har været nødvendig med støtte, fordi  

 udbygningen af det danske naturgasprojekt over en relativ kort årrække af  

 hensyn til forsyningssikkerheden har medført oparbejdelse af en betydelig  

 gældsbyrde i sektoren.
Den afgiftsmæssige favorisering ydes ved, at de regionale  

 naturgasselskaber har solgt gassen til priser, der svarer til prisen på  

 alternative brændsler inklusive afgift.
Herved opnår gasselskaberne et større  

 dækningsbidrag - den såkaldte skyggeafgift - svarende til afgiftsforskellen.
 De regionale naturgasselskabers afsætning er i dag større end de 2,6 mia.  

 (m3) naturgas pr. år, som det nuværende aftalegrundlag mellem Dansk Naturgas  

 A/S (DANGAS) og de regionale naturgasselskaber - den såkaldte 4. juni-aftale  

 fra 1987 - omfatter.
Fortsætter afgiftsfavoriseringen på samme måde som hidtil, øges støtten  

 til de regionale naturgasselskaber i takt med det stigende naturgassalg.  

 Dermed vil støtten overstige, hvad der er påkrævet for at få sammenhæng i  

 sektorens økonomi.
Regeringen har derfor besluttet at forhøje afgiften på  

 naturgas, hvilket vil reducere støtten til naturgasselskaberne.
Det foreslås at forhøje energiafgiften på naturgas, dog således at de  

 mængder naturgas, som er omfattet af den allerede i 1987 indgåede 4.  

 juni-aftale, friholdes for virkningerne af afgiften.
DANGAS har gennem denne  

 aftale fra 1987 skærmet de regionale selskaber mod virkningen af ændringer i  

 oliepriser og afgifter, herunder afgifter på naturgas.
For at undgå, at den  

 forhøjede afgift i henhold til aftalen overvæltes på DANGAS, foreslår  

 regeringen at lette de regionale selskaber for afgift gennem et individuelt  

 fastsat fradrag i afgiftsbetalingen.
 De regionale naturgasselskaber vil fortsat være i stand til at afdrage på  

 gælden fra de allerede gennemførte investeringer i naturgasprojektet.
Begrænsningen i støtten til naturgas får ikke umiddelbar virkninger for  

 forbrugerpriserne på naturgas.
For varme fremstillet på centrale  

 kraftvarmeværker ved gas kan der dog i begrænset omfang blive tale om ændrede  

 varmepriser.
Med forslaget tager regeringen et skridt i retning af at tilpasse den  

 danske naturgassektor til et mere liberalt gasmarked i Europa.
Når der  

 foreligger et direktiv til fælles regler for et indre marked for naturgas,  

 vil regeringen tage initiativ til en mere vidtgående ajourføring af dansk  

 lovgivning.
2. Regeringens forslag Det foreslås at forhøje afgiften af naturgas fra 1 øre pr. (Nm3) til 164  

 øre pr. (Nm3), dog således at afgiften fra ikrafttrædelsen i 1997 til 31.  

 december år 2008 fastsættes til 123 øre pr. (Nm3) eller 75 pct. af den  

 endelige sats.
Det foreslås endvidere i en overgangsperiode at give de fem regionale  

 naturgasselskaber et individuelt fastsat fradrag i afgiften.
I forbindelse  

 med gennemførelsen af et eventuelt EU-direktiv om markedsåbning, dog senest  

 ved udgangen af år 2000, vil regeringen fremsætte lovforslag om eventuel  

 revision af afgiften, herunder eventuel revision af bundfradragenes  

 størrelse, videreførelse og varighed, samt afgiftsatsen.
Naturgas vil senest  

 fra 2009 skulle bære samme energiafgift som konkurrerende brændsler uden  

 særlige lempelser.
 Bundfradragene er beregnet til at have samme værdi som  

 nettoafgiftsbelastningen af de ca. 2,6 mia. (m3) pr. år naturgas, der er  

 omfattet af 4. juni-aftalen mellem DANGAS og de regionale selskaber, og for  

 hvilke DANGAS har forpligtet sig til i nærmere bestemt omfang at bære  

 virkningerne af ændrede afgifter.
 Den praktiske konsekvens af forslaget vil således være, at de foreslåede  

 bundfradrag vil kunne fratrækkes i den afgiftsafskærmning, DANGAS bærer i  

 henhold til 4. juni-aftalen vedrørende de første 2,6 mia. (m3). Den  

 gennemsnitlige afregningspris for 4. juni-mængderne ændres således ikke.  

 Forslaget indebærer hverken indskrænkninger eller udvidelser af de  

 forpligtigelser eller rettigheder parterne har aftalt.
For mængder udover 2,6 mia. (m3) årligt vil de regionale naturgasselskaber  

 blive belastet med afgift, men overfor forbrugerne vil afgiftstigningen blive  

 modregnet i skyggeafgiften jf. de indgåede aftaler med kunderne.
Afgiften på  

 de yderligere mængder indebærer, at de regionale selskabers indtjening ikke  

 stiger så meget som ellers.
For gas solgt udenom de regionale selskaber (bygas og gas til centrale  

 kraftvarmeværker) foreslår regeringen, at der i overgangsperiode 1997-2000  

 ikke sker forhøjelse af afgiftsatsen for bygas, mens stigningen i  

 afgiftsatsen af gas solgt til anvendelse i kraftvarmeværker i København  

 reduceres således, at satsen alene stiger i 1997 og 1998 i takt med de  

 samtidige allerede i 1993 vedtagne forhøjelser af kulafgiften.
Disse  

 lempelser vil også blive taget op til revision.
Der ændres i øvrigt ikke ved  

 principperne for fordeling af brændsel mellem varme og el, der er identiske  

 for gasafgiften og de andre energiafgiftslove.
Brændsler, der medgår til  

 elproduktion, er afgiftsfri, mens den forbrugte el til gengæld er belagt med  

 elafgift.
For gas solgt til centrale kraftvarmeværker vil alene de mængder gas, der  

 indregnes i varmeprisen blive påvirket af afgiften. Ændringer i gasafgiften  

 vil umiddelbart påvirke varmeprisen, men på grund af den foreslåede lempelse  

 vil afgiftsbelastningen ikke stige mere, end hvis der fortsat havde været  

 anvendt kul.
For nye leverancer af naturgas til centrale kraftvarmeværker,  

 der ikke allerede anvender naturgas, foreslås ikke særlige lempelser.
I disse  

 tilfælde vil gassen erstatte afgiftspligtige kul.
Da afgiften af kul er  

 større end den foreslåede sats for gas, vil der i disse tilfælde blive tale  

 om et fald i afgiftsbelastningen.
Forslaget reducerer således faldet i  

 afgiftsbelastningen ved overgang fra kul til naturgas.
Der vil derfor ikke  

 ske samme fald i priserne betinget af en lavere afgiftsbetaling som ellers  

 for disse områder.
 Statens afgiftsindtægter stiger med ca. 1/4 mia kr. i 1997 (ca. 1/2 mia. i  

 helårsprovenu) og vil herefter være gradvist stigende i takt med udviklingen  

 i gassalget for at udgøre ekstra 3/4 mia. kr. i 2000. Provenuvirkningen i  

 årene efter år 2000 vil bero på det nærmere indhold af den forudsatte  

 lovrevision i 2000, og kan derfor ikke beregnes nu.
3. Afgiftsforholdene for gas De fossile brændsler kul, olie, flaskegas og naturgas er pålagt  

 svovlafgift, CO2-afgift og energiafgift.
Svovlafgiften og CO2 afgiften er  

 balanceret omkring henholdsvis 10 kr. pr. kg SO2 og 100 kr. pr. ton CO2, mens  

 energiafgiften på fossile brændsler til varmeformål tilstræbes balanceret  

 omkring et niveau på godt 41 kr. pr.
GJ bruttoenergi for de forskellige  

 brændsler.
Energiafgiftsniveauet for kul og den kulbaserede elvarme og især naturgas  

 har imidlertid været lavere end det tilstræbte niveau.
Efter skattereformen,  

 der blev vedtaget i 1993, vil afgiften på kul og den kulbaserede elvarme  

 gradvist blive sat op til det tilstræbte niveau på godt 41 kr. pr.
GJ,  

 således at afgiftssatserne i 1998 svarer til afgifterne på olie og flaskegas.  

 I 1997 og 1998 forhøjes afgiften af kul med 90 kr.pr. ton i hvert af årene  

 svarende til knap 4 kr. pr.
GJ i hvert af årene.
Naturgas var indtil 1996 fritaget for afgift.
Fra 1. januar 1996 er der  

 indført fuld svovlafgift og CO2-afgift på naturgas.
De regionale gasselskaber  

 skal dog alene indbetale 80 pct. af den udfakturerede CO2-afgift i 1997.  

 Naturgas er i øvrigt i praksis uden indhold af svovl.
 Fra 1. januar 1996 er der også indført en energiafgift på naturgas på 1  

 øre pr. (Nm3). Hvis energiafgiften på gas skal svare til energiafgiften på  

 andre fossile brændsler, skal afgiften være på 164 øre pr. (Nm3).
Den hidtidige energiafgiftsfritagelse/afgiftslempelse på naturgas solgt  

 via de regionale gasselskaber er ikke kommet forbrugerne til gode, idet  

 naturgassælgerne har haft mulighed for at sælge gassen til samme pris som for  

 olie inklusive energiafgift.
Merprisen for gas forårsaget af, at der har  

 været afgift på konkurrerende brændsler - skyggeafgiften - har i forhold til  

 forbrugerpriserne i princippet virket som en almindelig punktafgift.
For de  

 anvendelser af naturgas i erhverv, hvor der har været mulighed for  

 tilbagebetaling af afgiften, har gassælgerne tilbudt tilsvarende rabatter  

 eller lavere priser.
I modsætning til provenuet fra almindelige afgifter, der  

 tilfalder statskassen, er provenuet fra skyggeafgiften på naturgas imidlertid  

 tilfaldet gasselskaberne, primært de regionale.
Uanset at naturgassen har været fritaget for afgift/fået afgiftslempelse,  

 har kunderne oplevet naturgaspriserne som om, der har været energiafgift på  

 naturgas.
I forhold til kunderne vil forslaget således i det store og hele  

 have karakter af en teknisk omlægning, hvor en del af merprisen på naturgas,  

 som er begrundet i olieafgiften, erstattes af en egentlig afgift på gas.
Der sælges dog også naturgas udenom de regionale selskaber uden, at der  

 har været skyggeafgift på gassen.
I disse tilfælde har afgiftsforholdene haft  

 betydning for forbrugerpriserne.
Regeringen foreslår særlige regler for dette  

 område.
4. Baggrunden for forslaget Det nuværende afgiftssystem er ikke længere hensigtsmæssigt.
Hidtil har afgiftsfavorisering medvirket til, at naturgasselskaberne har  

 kunnet nedbringe den gæld, som er oparbejdet i forbindelse med etableringen  

 af gasinfrastrukturen.
En fortsat stigning i afgiftsfavoriseringen er ikke  

 nødvendig for at tilgodese hensynet til en hensigtsmæssig gældsafvikling.
Yderligere er det betænkeligt at give naturgassælgerne et uforholdsmæssigt  

 stort incitament til udbygning af naturgasnettet ud over det, der kan  

 forklares ved almindelige forretningsmæssige hensyn samt hensynet til  

 regeringens miljø- og energipolitik.
Også ved fuld energiafgift vil der være  

 afgiftsmæssige incitamenter for forbrugerne til anvendelse af naturgas  

 svarende til naturgassens miljømæssige fortrin med hensyn til svovl og CO2,  

 men gassælgernes salgsincitamenter vil blive mindre.
 Endelig har det været en forudsætning for de gunstige afgiftsregler, at  

 disse alene skulle bidrage til at afvikle gasselskabernes uforholdsmæssig  

 store gældsbyrde.
 Mens afgiftsfritagelsen tidligere har vist sig at have været nødvendig for  

 at sikre gasselskabernes økonomi i forbindelse med udbygningen af  

 transmissions- og distributionsnettet, har det ikke været meningen, at gassen  

 skulle sælges på gunstigere afgiftsvilkår til forbrugerne end den fordel, der  

 følger af gassens miljøfordele f.eks. med hensyn til CO2 og svovludledning.
 Allerede fordi den nuværende afgiftsfavorisering af naturgas efter  

 regeringens vurdering er uhensigtsmæssig, foreslås afgiftsordningen ændret.  

 Desuden vil en omlægning af afgiftsreglerne vise sig nødvendig ved  

 gennemførelsen af et mere åbent marked for gas.
I 1991 indledte Kommissionen traktatkrænkelsessager mod Danmark og en  

 række andre medlemslande for opretholdelse af særrettigheder i forbindelse  

 med import af naturgas.
Som udløber heraf traf regeringen i april 1994  

 beslutning om at ophæve DANGAS' import-eneret med øjeblikkelig virkning.  

 Samtidig traf regeringen en principiel beslutning om, at DANGAS' øvrige  

 enerettigheder ophæves i forbindelse med sikring af en overgangsordning for  

 det danske naturgasprojekt under visse betingelser.
Endelig traf regeringen  

 en principiel beslutning om, at der gennemføres en omlægning af støtten til  

 naturgasprojektet.
 Regeringen tilkendegav desuden over for Kommissionen, at det er en  

 forudsætning for en tilpasning af den danske naturgassektor til det kommende  

 indre naturgasmarked, at der sikres en overgangsordning for Danmark, der i en  

 periode tillader en vis beskyttelse/støtte til naturgasprojektet.
I forbindelse hermed tilkendegav regeringen over for EU-Kommissionen, at  

 man ville udarbejde en samlet plan for en omlægning af sektoren.
DANGAS og de  

 regionale naturgasselskaber blev i forlængelse heraf anmodet om at indlede  

 forhandlinger om et nyt aftalegrundlag til afløsning af den nuværende  

 såkaldte 4. juni-aftale af 1987 samt drøfte en strukturtilpasning med henblik  

 på at styrke den danske naturgassektors konkurrenceevne.
DANGAS og de regionale selskaber har imidlertid ikke kunnet opnå enighed  

 om vilkårene i et nyt aftalegrundlag eller i første omgang en midlertidig  

 aftale omfattende mængder ud over de 2,6 mia. (m3) årligt, som er omfattet af  

 4. juni-aftalen.
Heller ikke drøftelser om en eventuel tilpasning af  

 naturgassektorens struktur har ført til noget resultat.
I forbindelse med  

 drøftelser af naturgassektorens struktur har de regionale selskaber anført,  

 at den nuværende struktur med adskillelse af transmission og distribution er  

 den bedste, også set i lyset af det kommende EU-direktiv på naturgasområdet.  

 De fremtidige markedsvilkår vil afgøre, om der bliver behov for ændringer  

 eller tilpasninger.
Allerede i februar 1992 fremlagde Kommissionen et forslag til direktiv om  

 fælles regler for et indre marked for naturgas.
I 1994 reviderede  

 Kommissionen direktivforslaget efter EU-Parlamentets førstebehandling.  

 Forhandlingerne om gasdirektivet har dog afventet resultaterne af  

 forhandlingerne om Kommissionens parallelle direktivforslag om det indre  

 marked for elektricitet.
EU's ministeråd har nu vedtaget eldirektivet, og  

 forhandlingerne om naturgasdirektivet er nu genoptaget.
I samme tidsrum foregår der også i andre EU-lande organisatoriske og  

 strukturelle tilpasninger til det indre marked.
I de senere år er der  

 endvidere sket en udvidelse og sammenbinding af de europæiske naturgasnet.  

 Handelen med naturgas hen over grænserne i EU er tiltagende, ligesom  

 tilførslen af gas fra lande uden for EU er stigende.
 Regeringen foreslår på denne baggrund, at den nuværende favorisering af  

 naturgas via lavere energiafgifter reduceres fra 1997 og bringes til ophør  

 senest ved udgangen af 2008.
 Tilpasningen til ophør af afgiftsfarvoriseringen foreslås gennemført i to  

 tempi.
 I første omgang, der går fra ikrafttrædelsen i 1997 til senest udgangen af  

 år 2000, og hvor afgiftsreglerne er specificeret i dette forslag, vil der  

 blive givet særlige lempelser i form af:
- energiafgiftssatsen fastsættes til 75 pct. af olieafgiftsniveauet  

 svarende til 123 øre pr. (m3) fra ikræfttrædelsen i 1997 - de regionale gasselskaber gives et bundfradrag i deres afgiftsbetaling - afgiften af bygas forhøjes ikke - afgiften af gas solgt til centrale kraftvarmeværker, der allerede bruger  

 naturgas, sættes alene op med 14 øre/(m3) i 1997 og yderligere 14 øre/(m3) i  

 1998 svarende til de samtidige forhøjelser af kulafgiften.
 Lempelserne i anden omgang indtil det endelige ophør af  

 afgiftsfavoriseringen senest i 2008 er ikke fastsat i dette lovforslag, men  

 må bero på forholdene til den tid, herunder indholdet og virkningen af et  

 eventuel EU-direktiv om markedsåbning.
 Regeringen vil fremsætte lovforslag om eventuel revision af  

 afgiftslempelsernes nærmere omfang, videreførelse og varighed i forbindelse  

 med et eventuel EU-direktiv om markedsåbning og senest ved udgangen af år  

 2000.
Det vil kunne komme på tale at ændre satslempelsen, bundfradragenes  

 størrelse og varighed i lyset af udviklingen i selskabernes økonomi,  

 organisation, aftaleforhold og konkurrencevilkår, herunder  

 EU-liberaliseringen.
Det er regeringens mål, at der ikke via lempeligere  

 afgiftsregler sker et prisfald på gas i forhold til olie.
 Specielt vedrørende lempelserne for bygas og gas til centrale kraftværker  

 vil spørgsmålet tidligere kunne tages op til revision i forbindelse med  

 eventuelle andre ændringer af afgiftsforholdene for el og kraftvarme.
 Beregningen af bundfradragene er sket med henblik på at neutralisere  

 virkningerne af afgiften for de 2,6 mia. (m3) årligt naturgas, der er  

 omfattet af 4. juni-aftalen, jf. afsnit 6 nedenfor.
5. Forslagets virkninger for gasselskaberne Naturgasprojektet blev i 1979 organiseret med et statsligt  

 transmissionsselskab og 5 kommunalt ejede distributionsselskaber.
Det  

 betydelige offentlige engagement skabte grundlaget for en hurtig etablering  

 af et landsomfattende naturgasnet.
Udbygningen af naturgasprojektet over en  

 relativt kort årrække har medført, at der er oparbejdet en betydelig  

 gældsbyrde i sektoren.
De danske naturgasselskaber varetager forskellige opgaver.
Det 100 pct.  

 statslig ejede DANGAS har indgået kontrakter om køb af naturgas fra DUC, der  

 udvinder gassen i Nordsøen.
DANGAS sælger gassen videre til de regionale  

 selskaber, til udenlandske aftagere, til de centrale kraftvarmeværker og  

 sammen med de regionale selskaber til de store decentrale kraftvarmeværker.  

 Ud over at være grossist af gas, varetager DANGAS opgaver med hensyn til  

 oplagring og behandling af gassen samt transmission i eget net af gassen til  

 kunderne, herunder de regionale selskaber.
De regionale selskaber  

 distribuerer gassen videre til brugerne og forestår detailsalget.
Hovedprincipperne for vilkårene for handelen mellem DANGAS og de regionale  

 selskaber er nedfældet i den såkaldte 4. juni-aftale fra 1987. I denne aftale  

 forpligter DANGAS sig til - under nærmere bestemte forudsætninger - at levere  

 i sidste ende i alt op mod 2.618 mill. (m3) gas til de regionale selskaber  

 årligt indtil aftalens udløb.
De 2,6 mia. (m3) er nærmere fordelt på de  

 enkelte selskaber i aftalen.
De aftalte mængder er i de første år efter  

 aftalens indgåelse under 2,6 mia. (m3).
 Udover at aftalen specificerer de nærmere tekniske forhold omkring  

 leverancerne, bestemmer aftalen også priserne på gassen mellem DANGAS og de  

 regionale selskaber.
 Ved det budgetterede niveau for oliepriserne og det generelle prisniveau  

 indebærer aftalen i praksis for de fleste markeder, at de umiddelbare  

 virkninger på de regionale selskabers økonomi ved ændringer i  

 naturgasafgiften kan overvæltes fuldt ud af de regionale selskaber i en  

 lavere gaskøbspris fra DANGAS.
 Ved en højere realpris på olie, vil de regionale selskaber efter 4.  

 juni-aftalen skulle bære dele af den ekstra afgiftsbyrde ved forhøjelse af  

 naturgasafgiften vedrørende de mængder, der er omfattet af 4. juni-aftalen.
 Den umiddelbare virkning af den foreslåede forhøjelse af afgiftsatsen vil  

 således, for så vidt angår de 2,6 mia. (m3) være, at DANGAS ved de nuværende  

 prisforhold for olie efter aftalen i det store og hele må bære den ekstra  

 afgiftsbyrde.
6. Bundfradraget Regeringen har ikke fundet det hensigtsmæssigt, at DANGAS skal bære hele  

 den ekstra afgiftsbyrde vedrørende 4. juni-mængderne.
Regeringen foreslår  

 derfor samtidig med forhøjelse af afgiftsatsen, at der gives hver af de fem  

 regionale selskaber et individuelt bundfradrag, der er tilstræbt fastsat  

 således, at det neutraliserer virkningerne af satsforhøjelsen på 4.  

 juni-mængderne.
Dermed får afgiftsændringerne kun betydning for de  

 gasmængder, der handles udover 4. juni-aftalen.
Bundfradragene for hvert enkelt selskab i hvert enkelt år 1997-2000 er  

 fastsat i loven.
I forbindelse med revisionen af loven senest i år 2000 med  

 virkning fra år 2001 vil der blive taget stilling til omfang, videreførelse  

 og varighed af bundfradrag i lyset af forholdene til den tid.
 Der foreligger ingen tilsagn fra statens side om, at den nuværende støtte  

 gennem afgiftsfritagelse på naturgas vil fortsætte.
Det er regeringens forventning, at der ved forhøjelse af afgiften og  

 fastsættelse af de pågældende bundfradrag ikke vil blive givet anledning til  

 hverken at forhøje eller reducere den gennemsnitlige pris for gas omfattet af  

 4. juni-aftalen.
Der gøres samtidig opmærksom på, at regeringen hverken kan  

 eller har til hensigt at begrænse parternes adgang at prøve dette spørgsmål  

 efter de procedurer (forhandling eller voldgift), der er aftalt mellem  

 parterne, såfremt den ene eller anden part finder, at en anden fortolkning af  

 aftalen er den rette og måtte give et andet resultat.
Der ændres således ikke  

 ved denne lov i aftalepartnernes rettigheder og forpligtigelser i forhold til  

 hinanden.
 I fald en anden fortolkning af 4. juni-aftalen mod forventning måtte lede  

 til en anden økonomisk konsekvens af den forhøjede afgift og bundfradragene,  

 end den regeringen har lagt til grund, er det i alle tilfælde regeringens  

 vurdering, at omfanget af en regulering af de gennemsnitlige priser i givet  

 fald vil være overskuelige i både den ene eller den anden retning.
Det skal oplyses, at de regionale selskaber ved en højere realpris på  

 olieprodukter end forudsat i budgettet ikke vil have grundlag for at kræve en  

 helt så stor kompensation som de foreslåede bundfradrag.
Hvis der måtte ske  

 en sådan stigning i realprisen på olie, der ville begrænse de regionale  

 selskabers mulighed for at overvælte afgiftsbyrden på DANGAS, vil regeringen  

 overveje at foreslå bundfradragene tilsvarende reduceret.
Kortvarig,  

 midlertidige og begrænsede realprisstigninger på olie f.eks. af sæsonkarakter  

 vil dog ikke give anledning til revision af bundfradragene.
Ved de helt aktuelle oliepriser, der er væsentlig højere end de  

 budgetterede, vil de regionale selskaber skulle bære godt 100 mill. kr af  

 afgiftsbyrden. for 4. juni-mængderne.
Det forventes, at oliepriserne snart  

 igen vil falde, således at det alene bliver DANGAS, der bærer den fulde  

 virkning af afgiftsændringer for 4. juni-aftalemængderne.
For den del af gassen, der sælges på erhvervstarif (store erhvervskunder)  

 til brug for rumopvarmning, vil de regionale selskaber efter aftalen dog  

 skulle bære 10-20 øre/(m3) vedrørende de første 2,6 mia. (m3). Beløbsmæssigt  

 er der tale om 5-15 mill. kr.
Der er ikke søgt korrigeret herfor ved  

 beregning af bundfradragene.
 Senest når et regionalt selskabs gæld er afdraget i en sådan grad, at det  

 ikke længere vil kunne fastholde de nuværende salgspriser uden at bryde med  

 kravene om, at selskabernes aktiviteter skal »hvile i sig selv«,  

 vil regeringen fremsætte lovforslag om bortfald af bundfradrag for dette  

 selskab.
Bundfradragene er snævert knyttet til fortsat salg af gas til de regionale  

 selskaber efter 4. juni-aftalen.
Måtte denne blive ophævet af den ene eller  

 anden grund, vil bundfradragene være nul.
I alle tilfælde vil regeringen  

 senest i forbindelse med et eventuelt EU-direktiv om markedsåbning fremlægge  

 forslag til en revision af ordningen.
 Såfremt afgiftsatsen inden 2001 måtte blive ændret fra 123 øre pr.
(Nm3), uden at olieafgiftssatsen ændres tilsvarende, finder regeringen det naturligt at foreslå bundfradragene ændret, med mindre der til den tid måtte gælde andre omstændigheder eller være hindringer herfor.
 Gasmarkedet har været i kraftig vækst i de senere år og alle de regionale  

 gasselskaber køber allerede i dag mere gas fra DANGAS end omfattet af 4.  

 juni-aftalen.
 Regeringen forventer, at der mellem parterne indgås aftale om de nærmere  

 priser og leveringsbetingelser for mængder udover de ved 4. juni-aftalen  

 fastsatte.
7. Principper, forudsætninger og beregning af bundfradragene Udgangspunktet for fastsættelse af bundfradragene er de i 4. juni-aftalen  

 fastsatte mængder for de enkelte regionale selskaber.
Ved den foreslåede afgiftsforhøjelse med 122 øre pr. (Nm3) til 123 øre pr. (Nm3) vil de regionale gasselskabers dækningsbidrag blive reduceret tilsvarende ved salg til kunder, der ikke har mulighed for godtgørelse af afgiften.
For de kunder, der har mulighed for godtgørelse af afgiften, vil de regionale selskaber kunne forhøje deres priser ved at viderefakturere afgiftsforhøjelsen, uden at kunderne af den grund netto vil blive belastet med højere priser, jf. at afgiftsforhøjelsen kan godtgøres.
For disse kunder ændres dækningsbidraget ikke.
Det er således alene salget til husholdningerne herunder indirekte via fjernvarmeværker og salg til rumvarmeformål i erhverv, der netto belastes med afgift, og som umiddelbart vil reducere dækningsbidraget.
Virkninger på gasselskabernes dækningsbidrag Med baggrund i de regionale gasselskabers forventede salg fra 1997 og frem  

 fordelt på de forskellige anvendelsesformål, tariffer og selskaber kan der  

 herefter beregnes den samlede nettoafgiftsbelastning for det samlede salg.
Regeringen har i sine beregninger over det forventede salg baseret sig på  

 et af de regionale selskabers budget opstillet under ensartede  

 forudsætninger.
Budgettet har været gennemgået og revideret af en uafhængig  

 statsautoriseret revisor.
 Bundfradraget er beregnet som den del, som den aftalte mængde fra 4.  

 juni-aftalen udgør af det samlede forventede gaskøb fra DANGAS for det  

 enkelte selskab for det enkelte år multipliceret med stigningen i  

 nettoafgiften af det samlede gassalg.
Hvis det således gælder, at f.eks.
Gasselskab X forventer at aftage 500  

 mill (m3) naturgas i 1998, hvoraf 300 mill. (m3) vil blive berørt af afgiften  

 ( husholdninger og erhverv rumvarme) og 200 mill. (m3) ikke berøres af  

 afgiften netto (erhverv proces, el og tab) og den aftalte 4. juni-mængde  

 udgør 400 mill (m3), beregnes bundfradraget:
Bundfradragsmængde (4. juni-mængde) 400 mill. (m3)/500 mill. (m3) x 300 mill. (m3) = 240 mill (m3) Bundfradrag: 240 mill. (m3) x 122 øre pr. (m3) = 292,8 mill. kr.
 Der er afrundet til 293 mill. kr.
 I følgende oversigt er vist de således beregnede bundfradrag gældende for  

 helår:
Da afgiften kun vil være i kraft for en del af 1997, vil bundfradragene i  

 1997 skulle reduceres forholdsmæssigt.
Ved beregningerne er der taget hensyn  

 til de gasmængder, der sælges til visse store kraftvarmeværker af DANGAS, men  

 transporteret i de regionale selskabers rør.
Vilkårene for gassalg mv. i Danmark må forventes at blive ændret ved et  

 eventuelt EU-direktiv om gasmarkedet.
Det er på denne baggrund, at det ikke  

 er fundet hensigtsmæssigt at fastsætte bundfradrag for flere år end til og  

 med år 2000 i loven.
Ved en tidligere gennemførelse af et direktiv vil  

 bundfradragene dog blive taget op til revision i lyset af de økonomiske  

 vilkår, der måtte gælde herefter.
 Ved fastsættelse af bundfradragene og afgiftsatsen er der ikke forsøgt  

 taget særlige hensyn til særlige gasselskaber, der måtte have andre vilkår  

 eller forudsætninger end andre, men alene set på den afgiftsafskærmning  

 selskabet efter aftale ellers måtte have fået.
 Regeringen lægger vægt på, at gasselskaberne ikke får den forventning, at  

 der ved revisionen vil blive foreslået fastsat sådanne ændringer i  

 bundfradrag m.v., at omkostningerne ved uøkonomisk adfærd eller gevinsten ved  

 rationel planlægning, investeringer og drift vil blive neutraliseret.
8. Forholdene for gas solgt uden om de regionale selskaber Udover salg via de regionale selskaber på skyggeafgiftsvilkår, hvor  

 afgiftsændringerne ikke umiddelbart vil påvirke gasprisen, afsættes der også  

 gas, hvor afgiftsændringer vil kunne påvirke priserne for husholdninger og  

 rumopvarmning i erhverv, med mindre der som foreslået vil gælde særlige  

 regler.
DANGAS sælger naturgas til Københavns Belysningsvæsen, der konverterer  

 naturgassen til bygas.
Den fremstillede gas sælges engros til Frederiksberg  

 Kommune og detail til kunder i Københavns Kommune og visse omegnskommuner.  

 Frederiksberg Kommune sælger detail til kunder på Frederiksberg.
 Det årlige salg af naturgas til bygasfremstilling i København, der  

 mængdemæssigt er aftagende, forventes at ville udgøre omkring 20 mill. (m3) i  

 1997 og ca 15 mill. (m3) naturgas om 5 år.
Herudover sælges der via regionale selskaber naturgas til kommunale  

 bygasdistributionsselskaber i Aalborg, Svendborg og Kolding, der anvender  

 gassen til bygasforsyning.
Det årlige salg hertil udgør i størrelsesordenen i  

 alt godt 5 mill. (m3) naturgas.
 Yderligere afsætter DANGAS i dag årligt omkring 300 mill. (m3) naturgas  

 til ELSAM/Sjællandske Kraftværker, der p.t. anvender gassen til fremstilling  

 af kraftvarme på H.C. Ørstedværket og Svanemølleværket.
Yderligere vil der fra 1998 og 2001 årligt blive solgt ekstra 350 mill.  

 (m3) og 300 mill. (m3) til centrale kraftværker.
Leverancen på de 350 mill.  

 (m3) vil blive påbegyndt i 1997.
 Regeringen foreslår, at afgiften ikke forhøjes for bygas.
De fleste kunder anvender bygas til brug i gaskomfurer m.v.
For disse  

 kunder vil afgiften ikke betyde den store ekstra belastning, men der er  

 fortsat en del boliger, der opvarmes med bygas, og hvor en afgiftsforhøjelse  

 ville have medført en betydelig stigning i opvarmningsomkostningerne.
I  

 almindelighed tilstræbes det, at boliger, der opvarmes med bygas, skifter  

 opvarmningsform til kraftvarme, og der gives offentlige tilskud hertil.  

 Regeringen har fundet det hensigtsmæssigt at udskyde spørgsmålet om en  

 eventuel stigning i afgiften af bygas til en senere lejlighed, hvor der mere  

 generelt måtte blive set på afgifterne for husholdningerne.
 Med hensyn til salg af gas til H.C. Ørstedværket og Svanemølleværket er  

 det oplyst, at omkring halvdelen af de 300 mill. (m3) (150 mill. (m3))  

 indregnes i varmeprisen og hermed påvirkes af afgiften, mens resten (150  

 mill. (m3)) indregnes i elprisen og ikke påvirkes af afgiften.
Regeringen foreslår, at afgiften af gas solgt til de københavnske værker  

 alene forhøjes i takt med, at kulafgiften forhøjes i 1997 og 1998.  

 Kulafgiften forhøjes i forbindelse med indfasningen af skattereformen  

 1994-1998. I såvel 1997 som 1998 forhøjes kulafgiften med 90 kr./ton, hvilket  

 omregnet efter energiindholdet svarer til en forhøjelse af afgiften af  

 naturgas med 14 øre pr. (Nm3) i såvel 1997 som 1998. Hermed sikres det, at  

 der ikke sker nogen stigning i gassens afgiftsfavorisering på disse  

 kontrakter.
I det omfang gasafgiftsforhøjelsen slår igennem i  

 forbrugerpriserne, vil der kunne være tale om en stigning i  

 opvarmningsomkostningerne for en lejlighed på ca. 65 kr. for hvert af årene  

 eller med ca. 1 pct. årligt.
Fra slutningen af 1997 vil der blive leveret naturgas til Skærbækværket  

 til fremstilling af el og varme.
Gassen leveres på samme vilkår som gassen,  

 der anvendes i København.
Skærbækværket har hidtil anvendt kul, hvoraf omkring 10 pct. har været  

 indregnet i varmeprisen, mens omkring 90 pct. har været indregnet i elprisen.  

 Hvis naturgasafgiften ikke blev ændret, ville afgiftsbelastningen af varme  

 fra Skærbækværket falde ved overgang fra afgiftspligtige kul til afgiftsfri  

 naturgas, hvorved prisen alt andet lige ville falde.
Omfanget af  

 afgiftsfavoriseringen for gas ville stige.
Da regeringen ønsker, at  

 stigningen i afgiftsfavoriseringen bremses, foreslås ikke nogen særlig  

 lempelse for denne gas eller for senere leverancer.
Da den foreslåede  

 gasafgift i øvrigt er 75 pct. af niveauet for kulafgiften, vil  

 afgiftsbelastnigen af varme fra Skærbækværket i alle tilfælde falde.
Priserne  

 på varme fra Skærbækværket vil dog med forslaget umiddelbart blive højere end  

 ellers.
 Der ændres i øvrigt ikke med dette forslag på principperne for fordeling  

 af gas mellem varmefremstilling og elfremstilling, der er identiske med de  

 for kul gældende principper.
 Provenumæssige konsekvenser Provenuvirkningerne af  

 afgiftsændringerne for den del af gassen, der sælges via de regionale  

 selskaber vil være som følge opgjort på helårsbasis:
Bruttoprovenu Provenuvirkningerne for denne del af gassen, der sælges via de regionale  

 selskaber, vil ikke påvirke gaskunderne.
Provenuvirkningen i finansår 1997 vil bero på tidspunktet for lovens  

 ikrafttræden.
Provenuvirkningen vil være mindre end den forholdsmæssige andel  

 af 1997-helårsprovenuet.
 For finansår 1998-2000 skønnes virkningen på finansloven at svare til  

 helårsprovenugevinsten eller lidt i underkanten heraf.
 Provenuvirkningerne for årene efter 2000 vil bero på det nærmere indhold  

 af den lovrevision, som regeringen har bebudet.
 For gas solgt til de centrale kraftvarmeværker vil der yderligere være en  

 provenugevinst pr. finansår på:
 Provenuvirkningen for finansår 1997 for gas solgt til de centrale  

 kraftvarmeværker vil bero på det tidspunkt, loven træder i kraft.
Kommunaløkonomiske konsekvenser Det tilstræbes, at lovforslaget  

 ikke får kommunaløkonomiske konsekvenser.
Såfremt virkningerne af  

 lovforslaget samt en samlet vurdering af effekten af en ugunstig udvikling  

 over en længere årrække i en række faktorer uden for selskabernes og  

 interessentkommunernes indflydelse (olieprisen og renten) viser, at der er  

 opstået en særlig situation, som der ikke er taget hensyn til ved statens  

 fastsættelsen af de særlige lånerammer for de enkelte regionale selskaber,  

 vil dette kunne danne grundlag for, at lånerammerne tages op til revurdering.
Erhvervsmæssige vurderinger For langt hovedparten af erhvervenes  

 forbrug af naturgas, vil der ikke umiddelbart ske prisændringer.
Bruttoprisen  

 for naturgas på erhvervstarif og eltarif til proces vil stige med den  

 viderefakturerede afgift, men erhvervene vil for disse formål få godtgjort  

 den ekstra udfakturerede afgift.
Provenuvirkningen kommer ved, at der overføres midler fra de offentlig  

 ejede naturgasselskaber til statskassen.
Selv om de offentlig ejede selskaber  

 ofte tilstræbes drevet efter kommercielle principper, ville selskaberne dog  

 ikke kunne have haft glæde af de større overskud, der ellers ville være  

 opnået, jf. at gassen skal sælges til priser baseret på  

 hvile-i-sig-selv-princippet dog med et maksimum.
 For den del af naturgassen, der sælges til de centrale kraftvarmeværker  

 vil afgiftsændringen i det omfang, den slår igennem i højere varmepriser,  

 belaste erhvervskunderne med ca. 10 mill. kr. årligt fra 1998. Denne  

 erhvervsbelastning skal ses i sammenhæng med de lettelser, der er gennemført  

 ved ændringerne af CO2-afgiften i efteråret 1996.
Naturgassen vil fortsat i en årrække være favoriseret ved lempelige  

 afgiftsregler.
Afgiftsfavoriseringen, der ellers ville have udgjort i  

 størrelsesordenen 3 mia. kr. årligt i de nærmeste år, reduceres til ca. 2,5  

 mia. kr., hvoraf hovedparten oppebæres af naturgassælgerne.
 Miljømæssige konsekvenser Da omlægningen vedrørende afgiften på  

 gas solgt via de regionale gasselskaber ikke påvirker forbrugerprisen på gas  

 skønnes der ikke at være miljømæssige konsekvenser.
 Administrative konsekvenser Forslaget skønnes at medføre  

 engangsudgifter i 1997 for Told&Skat på 2,5 mill. kr. til information og  

 edb-udvikling.
 Derudover skønnes lovforslaget at medføre et behov for øget kontrol,  

 svarende til 5 årsværk årligt.
 Lovforslagets forhold til EU-retten Forhøjelsen af afgiften er et  

 led i tilpasningen af gasmarkedet til udviklingen af EU's indre marked.
 Bundfradragsordningen m.v. skal godkendes af EU-Kommissionen efter  

 statsstøttereglerne, før den kan træde i kraft.
Bemærkninger til lovforslagets enkelte bestemmelser Til § 1 og § 2, stk. 4 Det foreslås, at afgiften forhøjes fra 1 øre til  

 164 øre pr. (Nm3). Fra ikrafttrædelsen til 31. december 2008 foreslås det  

 imidlertid, at afgiften udgør 123 øre pr. (Nm3).
 Til § 2 Bestemmelsen indeholder ikrafttrædelses- og  

 overgangsbestemmelser.
Det foreslås, at skatteministeren efter forhandling med miljø- og  

 energiministeren fastsætter lovens ikrafttræden.
Bundfradragsmodellen skal  

 godkendes af EU-Kommissionen efter statsstøttereglerne, før disse kan træde i  

 kraft.
Det foreslås dog, at skatteministeren efter forhandling med miljø- og  

 energiministeren kan fastsætte en tidligere ikrafttrædelsesdato for  

 forhøjelsen af afgiftssatsen, jf. at selve forhøjelsen ikke indebærer en  

 udvidelse af statsstøtten.
Skatteministeren vil bruge denne beføjelse, hvis  

 det efter kontakt med EU-Kommissionen vurderes som hensigtsmæssigt.
Hvis  

 bundfradraget træder i kraft på et senere tidspunkt, vil det i givet fald ske  

 med tilbagevirkende kraft, så virkningstidspunktet for afgiftsstigningen og  

 bundfradragene bliver sammenfaldende.
Ikrafttrædelsen af bundfradragene kan tidligst ske, når Kommissionens  

 godkendelse foreligger.
Det er hensigten, at ikrafttrædelsen finder sted den  

 1. i måneden efter Kommissionens godkendelse foreligger.
Foreligger  

 Kommissionens godkendelse efter den 20. i en måned, da vil loven dog først  

 træde i kraft den 1. i den anden måned efter, at Kommissionens godkendelse  

 foreligger.
 Stk. 2 indeholder bestemmelser for lovens anvendelsesområde efter lovens  

 ikrafttræden, mens stk. 3 beskriver, hvordan afgiften skal beregnes for  

 leverancer, hvor afregningsperioden påbegyndes før lovens ikrafttræden og  

 afsluttes efter lovens ikrafttræden.
 Stk. 5 omhandler overgangsbestemmelser for Københavns Belysningsvæsen og  

 bygasforsyningen på Frederiksberg, Aalborg, Svendborg og Kolding foruden  

 anvendelsen af naturgas på H.C. Ørstedværket og Svanemølleværket.
I stk. 6 er bundfradragene for hvert enkelt naturgasselskab opført.  

 Bundfradragene er fastsat på baggrund af de mængder, som de regionale  

 selskaber igennem aftalen af 4. juni 1987 har aftalt at skulle modtage fra  

 DANGAS.
Af stk. 7 fremgår det, at uudnyttede bundfradrag i en afgiftsperiode,  

 som er måneden, kan udnyttes i andre afgiftsperioder.
Bundfradragene kan dog  

 ikke overføres imellem kalenderårene.
De regionale selskaber kan kun opnå  

 bundfradraget, såfremt disse fra DANGAS aftager de mængder gas, som er  

 fastsat i 4.juni-aftalen.
Såfremt et selskab aftager mindre naturgas fra  

 DANGAS end fastsat i 4.juni-aftalen, reduceres bundfradraget for et selskab,  

 hvilket fremgår af stk. 8.
Af stk. 9. fremgår, at momsregistrede virksomheder fra ikrafttrædelsen til  

 31. december 1997 kan få godtgjort 13 pct. af afgiften af naturgas eller  

 bygas, som anvendes til rumopvarmning eller varmt vand.
En tilsvarende  

 bestemmelse findes i de øvrige energiafgiftslove.
 Til § 3 Ved denne bestemmelse forpligtiger regeringen sig til at  

 tage loven op til revision inden udgangen af 2000.
Skriftlig fremsættelse Skatteministeren (Carsten Koch):
 Hermed tillader jeg mig at fremsætte:
 Forslag til lov om ændring af lov om afgift af naturgas og bygas.  

 (Afgiftsforhøjelser m.v.).
(Lovforslag nr.
L 217).
 Det foreslås, at afgiften af naturgas og bygas forhøjes fra 1 øre til 164  

 øre pr. (m3). Fra ikrafttrædelsen til 31. december 2008 foreslås det  

 imidlertid, at afgiften udgør 123 øre pr. (m3), svarende til 75 pct. af den  

 endelige sats.
Hidtil har de regionale naturgasselskaber solgt naturgas til priser, der  

 svarer til prisen på de alternative brændsler inklusive afgift.
Herved har de  

 regionale naturgasselskaber opnået et større dækningsbidrag - den såkaldte  

 skyggeafgift - svarende til afgiftsforskellen.
Fortsætter denne  

 afgiftsfavorisering som hidtil, øges støtten til de regionale selskaber i  

 takt med det stigende naturgassalg.
Dermed vil støtten overstige, hvad der er  

 påkrævet for at skabe sammenhæng i sektorens økonomi.
Regeringen har derfor  

 besluttet at foreslå en forhøjelse af afgiften på naturgas, hvilket vil  

 reducere støtten til naturgasselskaberne.
Forhøjelsen af afgiften er samtidig  

 et led i tilpasningen af gasmarkedet til udviklingen af EU's indre marked.
Det foreslås endvidere i en overgangsperiode at give de fem regionale  

 naturgasselskaber et individuelt fastsat fradrag i afgiften.
Bundfradragene  

 er fastsat på baggrund af de mængder, som de regionale selskaber igennem  

 aftalen af 4. juni 1987 har aftalt at skulle modtage fra Dansk Naturgas A/S  

 (DANGAS) svarende til i alt ca. 2,6 mia. (m3) årligt.
For mængder ud over 2,6  

 mia. m3 årligt vil de regionale naturgasselskaber blive belastet med afgift.  

 Overfor forbrugerne vil denne afgift imidlertid blive modregnet i  

 skyggeafgiften og vil derfor ikke påvirke forbrugerprisen på naturgas.  

 Afgiften på de yderligere mængder indebærer, at de regionale  

 naturgasselskabers indtjening ikke stiger så meget som ellers.
 Der er endvidere foreslået overgangsbestemmelser for Københavns  

 Belysningsvæsen og bygasforsyningen på Frederiksberg, Aalborg, Svendborg og  

 Kolding foruden anvendelsen af naturgas på H.C. Ørstedværket og  

 Svanemølleværket.
Bundfradragsordningen m.v. skal godkendes af EU-Kommissionen efter  

 statsstøttereglerne, før de foreslåede ændringer kan træde i kraft.
Det  

 foreslås dog, at forhøjelsen af selve afgiften kan træde i kraft forud for  

 bundfradragene, men at bundfradragene kan træde i kraft med tilbagevirkende  

 kraft, når EU-godkendelsen foreligger.
 Forhøjelsen af naturgasafgiften forventes at medføre en provenugevinst på  

 ca. 500 mill. kr. i 1998 stigende til ca. 700 mill. kr. i 2000.
 Da forbrugerprisen på gas ikke påvirkes, skønnes der ikke at være  

 miljømæssige konsekvenser.
 Endelig forpligter regeringen sig til at tage loven op til revision, når  

 der foreligger et EU-direktiv med fælles regler for et indre gasmarked, dog  

 senest inden udgangen af 2000.
 Idet jeg i øvrigt henviser til bemærkningerne i lovforslaget, skal jeg  

 anbefale det til Tingets velvillige behandling.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om afgift af naturgas og bygas, jf. lovbekendtgørelse nr. 887 af 3. oktober 1996, foretages følgende ændring:
 1. I § 1, stk. 2, ændres »1 øre« til: »164  

 øre«.
 § 1. Der betales afgift til statskassen af naturgas og bnygas, der  

 forbruges her i landet.
 Stk. 2. Afgiften udgør 1 øre pr. normal (m3) (Nm3) gas med en  

 nedre brændværdi på 39,6 megajoule (MJ).
Stk. 3-4. - - - Efter 2. behandling den 27. maj 1997 § 1 I lov om afgift af naturgas og bygas, jf. lovbekendtgørelse nr. 887 af 3.  

 oktober 1996, foretages følgende ændringer:
 1. I § 1, stk. 2, ændres »1 øre« til: »164  

 øre«.
 2. I § 8, stk. 2, 3. pkt., indsættes efter  

 »godtgjort« ordene: »eller kan fritages for«.
§ 2 Stk. 1. Tidspunktet for lovens ikrafttræden fastsættes af  

 skatteministeren efter forhandling med miljø- og energiministeren.  

 Skatteministeren kan efter forhandling med miljø- og energiministeren  

 bestemme, at § 1 og § 2, stk. 2-5 og 9, samt § 3 skal træde i kraft forud for  

 lovens øvrige bestemmelser. § 1, nr. 2, kan dog tidligst træde i kraft den 1.  

 januar 1998. Skatteministeren kan endvidere bestemme, at § 2, stk. 6-8, skal  

 have virkning fra tidspunktet for ikrafttrædelsen af § 1.
 Stk. 2. Loven finder anvendelse på afgiftspligtig gas, der efter  

 lovens ikrafttræden udleveres fra eller forbruges i registrerede  

 virksomheder, angives til fortoldning eller modtages fra udlandet.
Stk. 3. For løbende leverancer, for hvilke afregningsperioden  

 påbegyndes inden lovens ikrafttræden og afsluttes efter dette tidspunkt,  

 beregnes afgiften af så stor en del af leverancen, som tidsrummet fra lovens  

 ikrafttræden til afregningsperiodens slutning udgør i forhold til den samlede  

 afregningsperiode.
Med de statslige told- og skattemyndigheders tilladelse  

 kan der foretages afrunding ved opgørelse af den brøkdel af leverancerne,  

 hvoraf der skal betales afgift.
 Stk. 4. Fra ikrafttrædelsen til den 31. december 2008 udgør  

 afgiften 123 øre pr. (Nm3), jf. dog stk. 5.
 Stk. 5. For bygas, der udleveres fra eller forbruges i særlige  

 bygasnet, der var etableret og i brug 1. januar 1997 og registreret efter § 3  

 i lov om afgift af naturgas og bygas, og for naturgas, der bruges til  

 fremstilling af varme på H.C. Ørstedværket eller Svanemølleværket, udgør  

 afgiften:
Bygas Fra ikrafttrædelsen til Stk. 6. Fra ikrafttrædelsen af § 2, stk. 4, til 31. december 2000  

 kan nedenstående selskaber for hver afgiftsperiode indtil videre fradrage  

 1/12 af følgende:
 Stk. 7. Uudnyttet fradrag for en afgiftsperiode kan udnyttes i  

 andre afgiftsperioder inden for samme kalenderår.
 Stk. 8. Fra ikrafttrædelsen af § 2, stk. 4, til 31. december 2000  

 reduceres de i stk. 6 nævnte fradrag forholdsmæssigt, såfremt de nævnte  

 selskabers opgørelse af mængden af gas købt fra Dansk Naturgas A/S på  

 betingelser fastsat i aftale af 4. juni 1987 imellem Dansk Naturgas A/S og de  

 regionale naturgasselskaber i et kalenderår er mindre end:
 Stk. 9. Virksomheder, der er registreret efter  

 merværdiafgiftsloven, kan dog i perioden fra lovens ikrafttrædelse til 31.  

 december 1997 få en andel af afgiften efter lov om afgift af naturgas og  

 bygas tilbagebetalt af de i virksomheden forbrugte varer, der direkte eller  

 indirekte er medgået til fremstilling af rumvarme eller varmt vand.  

 Tilbagebetalingsandelen udgør 13 pct. fra ikrafttrædelsen til 31. december  

 1997.
Stk. 10. Indtil den 31. december 1998 kan andre kraftvarmeværker  

 end dem, der er omfattet af bilaget til lov om afgift af naturgas og bygas,  

 uanset bestemmelserne i § 8, stk. 2, i den nævnte lov og § 34, stk. 2, i lov  

 om afgift af svovl beregne den andel af det samlede forbrug af afgiftspligtig  

 naturgas og bygas, som er medgået til fremstilling af elektricitet, som den  

 tilsvarende andel, der følger af kontrakter indgået mellem gasleverandøren og  

 kraftvarmeværket.
Til fremstilling af elektricitet kan der dog højst  

 henregnes en gasmængde, der svarer til energiindholdet i den fremstillede  

 elektricitetsmængde divideret med 0,835.
§ 3 Forslag til lov om ændring af denne lov fremsættes inden 31. december  

 2000.
