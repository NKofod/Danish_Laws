Nr LSF 107 Forslag til lov om indkomstbeskatning af selvstændige erhvervsdrivende  

 (Virksomhedsskatteloven) Fremsat af ministeren for skatter afgifter Kapitel 1 Indledende bestemmelser § 1. Skattepligtige personer, der driver selvstændig erhvervsvirksomhed, kan anvende reglerne i denne lov på indkomst fra virksomheden.
Dette gælder dog ikke, hvis indkomst fra virksomheden er kapitalindkomst efter § 4, stk. 1, nr. 10, i personskatteloven.
Stk. 2. Aktier, anparter i anpartsselskaber, andelsbeviser, beviser for indskud i investeringsforeninger og lignende værdipapirer, der omfattes af § 1, stk. 1, i aktieavancebeskatningsloven, indeksobligationer og præmieobligationer indgår ikke i den selvstændige erhvervsvirksomhed, medmindre den skattepligtige driver næring med sådanne aktiver.
Stk. 3. Aktiver, der benyttes både til erhvervsmæssige og private formål, indgår ikke i den selvstændige erhvervsvirksomhed.
Dog indgår i virksomheden den erhvervsmæssige del af en ejendom, hvor der foretages en fordeling af ejendomsværdien på den del, der tjener til bolig for den skattepligtige, og på den øvrige ejendom.
Anskaffelsessummen for ombygning, forbedringer m.v. af den erhvervsmæssige del af sådanne ejendomme indgår ligeledes i virksomheden.
Biler og vindmøller, der benyttes både erhvervsmæssigt og privat, kan indgå i virksomheden.
Endvidere kan ligningsrådet tillade, at andre aktiver, der benyttes både til erhvervsmæssige og private formål, indgår i den selvstændige erhvervsvirksomhed.
§ 2. Det er en betingelse for at anvende reglerne i denne lov, at den skattepligtige udarbejder et selvstændigt regnskab for virksomheden, som opfylder bogføringslovens krav.
Stk. 2. Den skattepligtige skal ved indgivelse af selvangivelse for et indkomstår tilkendegive, om reglerne i denne lov skal anvendes for det pågældende indkomstår.
Vælger den skattepligtige at anvende reglerne i denne lov, skal reglerne anvendes for hele virksomheden i hele indkomståret.
Desuden skal den skattepligtige oplyse størrelsen af indestående på konto for indskud og på konto for opsparet overskud, jfr. §§ 3 og 10, stk. 2, samt af kapitalafkast og afkastgrundlag, jfr. §§ 7 og 8.
Stk. 3. Har den skattepligtige flere virksomheder, og ønsker den skattepligtige at anvende reglerne i denne lov, skal reglerne anvendes for samtlige virksomheder for hele indkomståret.
Endvidere skal det samlede skattemæssige resultat for virksomhederne oplyses tillige med det samlede indestående på indskudskonti og opsparingskonti, jfr. §§ 3 og 10, stk. 2, samt det samlede kapitalafkast og afkastgrundlag, jfr. §§ 7 og 8.
Stk. 4. Er den skattepligtige gift og samlevende med ægtefællen ved udgangen af det pågældende indkomstår, finder stk. 3 anvendelse på den skattepligtiges og ægtefællens virksomheder.
Stk. 5. Ministeren for skatter og afgifter kan fastsætte nærmere regler om regnskabet samt om den form, hvori oplysningerne til brug for selvangivelsen skal afgives.
Kapitel 2 Indskudskonto § 3. Overførsel af værdier fra den skattepligtige til virksomheden anses for indskud.
Stk. 2. Den skattepligtiges indestående på indskudskonto opgøres ved starten af regnskabsåret i det indkomstår, hvor reglerne i denne lov første gang anvendes.
Stk. 3. Indskudskontoen opgøres som værdien af indskudte aktiver med fradrag af gæld og af indskud på særlig konto i et pengeinstitut efter § 5 i lov om investeringsfonds.
Stk. 4. Fast ejendom medregnes til den kontante anskaffelsessum eller den formueskattepligtige værdi med tillæg af eventuelt nedslag efter §§ 18 B-18 C i ligningsloven og af eventuel ikke medregnet anskaffelsessum for ombygning, forbedringer m.v. Øvrige aktiver medregnes til den formueskattepligtige værdi med tillæg af eventuelt nedslag efter ligningslovens § 18 A.
Aktiver, der ikke er formueskattepligtige, medregnes til anskaffelsessummen med fradrag af skattemæssige afskrivninger.
Driftsmidler, der hidtil udelukkende har været anvendt privat, og som skal anvendes fuldt ud erhvervsmæssigt, anses for indskudt til handelsværdien.
 Virksomhedens gæld fragår med den formueskattepligtige værdi.
Stk. 5. Vederlag for erhvervelse af kundekreds, forretningsforbindelser eller lignende (goodwill) skal nedskrives med 15 pct. årligt og anses for indskudt til den nedskrevne værdi.
Stk. 6. Er indestående på indskudskonto opgjort efter stk. 2-5 negativt, og dokumenterer den skattepligtige, at alle de til virksomheden hørende aktiver og gældsposter er medregnet i opgørelsen, samt at den medregnede gæld er erhvervsmæssig, sættes indestående på indskudskontoen dog til nul.
 Stk. 7. Indskudskontoen reguleres årligt ved indkomstårets udløb.
Ved reguleringen tillægges årets indskud, mens overførsel til den skattepligtige af værdier, der ikke er overskud, fradrages.
Stk. 8. En skattepligtig, der tidligere har anvendt reglerne i denne lov for virksomheden, og som inden for de nærmest efterfølgende 5 indkomstår på ny anvender disse regler, skal ved opgørelsen af indestående på indskudskonto efter stk. 2 medregne en eventuel fast ejendom til samme værdi, som da reglerne senest blev anvendt.
Er den faste ejendom erhvervet, mens den skattepligtige har anvendt reglerne i denne lov, skal ejendommen medregnes til den kontante anskaffelsessum.
§ 4. Kapitalafkast efter § 7 anses for indskudt, hvis det ikke er overført fra virksomheden til den skattepligtige inden udløbet af fristen for indgivelse af selvangivelse.
Kapitel 3 Overførsel af værdier til den skattepligtige § 5. Overførsel af værdier fra virksomheden til den skattepligtige anses for foretaget i nedennævnte rækkefølge:
1) Kapitalafkast efter § 7, der vedrører det forudgående indkomstår, og som overføres til den skattepligtige inden fristen for indgivelse af selvangivelse.
2) Overskud efter fradrag af kapitalafkast (resterende overskud) efter § 10, stk. 1, der vedrører det forudgående indkomstår, og som overføres til den skattepligtige inden fristen for indgivelse af selvangivelse.
 3) Overskud i det pågældende år:
 a) Kapitalafkast efter § 7.
b) Overskud efter fradrag af kapitalafkast (resterende overskud) efter § 10, stk. 1.
 4) Opsparet overskud.
 5) Indestående på indskudskonto.
Stk. 2. Ved overførsel af værdier fra virksomheden til den skattepligtige ud over de i stk. 1 nævnte anvendes § 11.
Stk. 3. Beløb, der overføres fra virksomheden til den skattepligtige til dækning af virksomhedsskat samt særlig indkomstskat i virksomheden, omfattes ikke af stk. 1.
Kapitel 4 Indkomstopgørelse og skatteberegning § 6. Virksomhedens skattepligtige indkomst opgøres efter skattelovgivningens almindelige regler.
Stk. 2. Fradrag for renteudgifter m.v., jfr. ligningslovens § 5, samt renteindtægter fordeles ved opgørelsen af virksomhedens indkomst og formue over den periode, renteudgifterne henholdsvis renteindtægterne vedrører.
§ 7. Kapitalafkast beregnes som afkastgrundlaget gange afkastsatsen, idet det således beregnede beløb nedsættes med årets pristalsregulering af den afskrivningsberettigede saldoværdi for skibe og driftsmidler.
Kapitalafkastgrundlaget opgøres efter § 8 og kapitalafkastsatsen efter § 9. Bliver det beregnede kapitalafkast negativt, ses der bort fra kapitalafkastet.
Kapitalafkastet kan ikke overstige årets skattepligtige overskud, jfr. herved § 12, sidste pkt., samt § 14, stk. 2.
Stk. 2. Omfatter virksomhedens regnskabsperiode kortere eller længere tid end 12 måneder, beregnes et forholdsmæssigt kapitalafkast svarende til det antal hele måneder, regnskabsperioden omfatter.
§ 8. Virksomhedens afkastgrundlag opgøres ved indkomstårets begyndelse som virksomhedens aktiver med fradrag af gæld samt beløb, der er afsat efter §§ 4 og 10, stk. 1. Ved etablering af ny virksomhed opgøres afkastgrundlaget dog på tidspunktet for virksomhedens start.
Stk. 2. Fast ejendom medregnes til den kontante anskaffelsessum.
Er ejendommen anskaffet før 1. januar 1987, kan den skattepligtige i stedet vælge at anvende værdien ved 18. alm. vurdering med tillæg af eventuel ikke medregnet anskaffelsessum for ombygning, forbedringer m.v. Øvrige aktiver medregnes til den formueskattepligtige værdi med tillæg af eventuelt nedslag efter ligningslovens § 18 A.
Aktiver, der ikke er formueskattepligtige, indgår i opgørelsen med anskaffelsessummen med fradrag af skattemæssige afskrivninger.
Ved opgørelsen fragår virksomhedens gæld med den formueskattepligtige værdi.
Stk. 3. Vederlag for erhvervelse af kundekreds, forretningsforbindelser eller lignende (goodwill) skal nedskrives med 15 pct. årligt ved opgørelsen af afkastgrundlaget.
§ 9. Den i § 7 nævnte afkastsats opgøres en gang årligt.
Satsen beregnes på grundlag af et simpelt gennemsnit opgjort med to decimaler af en af Københavns Fondsbørs dagligt udregnet effektiv obligationsrente for de første 6 måneder af det til indkomståret svarende kalenderår.
Den effektive obligationsrente opgøres med to decimaler for fast forrentede kroneobligationer i åbne serier, der noteres på Københavns Fondsbørs, bortset fra indeksregulerede obligationer.
Satsen udgør den beregnede gennemsnitsrente nedrundet til nærmeste hele antal procentpoints.
§ 10. Virksomhedens skattepligtige overskud med fradrag af kapitalafkast efter § 7 skal medregnes i den skattepligtiges personlige indkomst i det indkomstår, hvor overskuddet overføres til den skattepligtige.
Overskud kan overføres til den skattepligtige med virkning for indkomståret, hvis det er overført inden udløb af fristen for indgivelse af selvangivelse for indkomståret.
Stk. 2. Overskud efter stk. 1, der ikke overføres til den skattepligtige med virkning for indkomståret, beskattes foreløbigt i indkomståret med en virksomhedsskat på 50 pct.
Overskud med fradrag af virksomhedsskat indgår på virksomhedens konto for opsparet overskud.
Stk. 3. Beløb, der overføres fra virksomhedens konto for opsparet overskud, medregnes med tillæg af den hertil svarende virksomhedsskat til den skattepligtiges personlige indkomst.
Ved skatteberegningen for det indkomstår, hvor beløb overføres fra konto for opsparet overskud, fradrages den hertil svarende virksomhedsskat i den skattepligtiges slutskat med tillæg af eventuel overført restskat m.v.
Er den skattepligtige gift og samlevende med ægtefællen ved udgangen af det pågældende indkomstår, skal en resterende virksomhedsskat fradrages i ægtefællens slutskat m.v.
Virksomhedsskat, der ikke kan rummes i årets slutskat m.v., fremføres til fradrag i den beregnede slutskat m.v. i de nærmest efterfølgende 5 indkomstår.
§ 11. Er saldoen på indskudskontoen efter § 3 negativ, medregnes til virksomhedens indkomst for det pågældende indkomstår et beløb, der svarer til den negative saldo ganget med afkastsatsen efter § 9.
Beløbet kan dog højst udgøre afkastsatsen ganget med det negative afkastgrundlag ved udgangen af indkomståret.
Der skal endvidere højst medregnes et beløb svarende til virksomhedens nettorenteudgifter med tillæg af kursgevinster og fradrag af kurstab, der er skattepligtige efter lov om skattemæssig behandling af gevinst og tab på fordringer og gæld.
Stk. 2. Overføres værdier til den skattepligtige efter § 5, og foretages i samme indkomstår indskud efter § 3, stk. 1, medregnes et beløb til virksomhedens indkomst for det pågældende indkomstår.
Beløbet udgør kapitalafkastsatsen efter § 9 ganget med værdier overført efter § 5, stk. 1, nr. 5, og stk. 2. Beløbet kan dog højst udgøre afkastsatsen ganget med indskuddet efter § 3, stk. 1.
 Stk. 3. Den skattepligtige kan opgøre årets indskud efter § 3, stk.
1, og overførsler efter § 5 som en nettoværdi.
Overstiger eller svarer indskuddet til overførslen, medregnes til virksomhedens indkomst for det pågældende indkomstår et beløb, der svarer til overførslen ganget med afkastsatsen efter § 9. Overstiger overførslen indskuddet, medregnes til virksomhedens indkomst for det pågældende indkomstår et beløb, der svarer til indskuddet ganget med afkastsatsen efter § 9.
Stk. 4. Beløb, der er opgjort efter stk. 1-3, anses for overført fra virksomheden til den skattepligtige efter overførsel af årets kapitalafkast, jfr. § 5, stk. 1, nr. 3, litra a.
Den skattepligtiges kapitalindkomst for det pågældende indkomstår nedsættes med beløbene.
§ 12. Beskatning af overskudsbeløb hos en medarbejdende ægtefælle efter reglerne i kildeskattelovens § 25 A, stk. 3-5, kan kun ske i det indkomstår, hvor overskuddet er indtjent.
Beløbet medregnes i den medarbejdende ægtefælles personlige indkomst.
Kapitalafkast efter § 7 kan ikke overstige overskud efter fradrag af det beløb, der er overført til beskatning hos den medarbejdende ægtefælle.
§ 13. Virksomhedens underskud i et indkomstår skal modregnes i personlig indkomst ved hævning af et eventuelt opsparet overskud.
På konto for opsparet overskud skal hæves et beløb svarende til halvdelen af underskuddet.
Den til det hævede beløb svarende virksomhedsskat fradrages i den skattepligtiges slutskat med tillæg af eventuel overført restskat m.v.
En eventuel resterende virksomhedsskat overføres til ægtefællen eller fremføres til følgende indkomstår efter reglen i § 10, stk. 3.
Stk. 2. Underskud, der ikke kan rummes i opsparet overskud, skal fradrages i positiv kapitalindkomst.
Er den skattepligtige gift og samlevende med ægtefællen ved udgangen af det pågældende indkomstår, skal underskud fradrages i ægtefællernes samlede positive kapitalindkomst.
 Stk. 3. Underskud, der ikke kan rummes i indkomst som nævnt i stk.
2, skal fradrages i personlig indkomst.
Er den skattepligtige gift og samlevende med ægtefællen ved udgangen af det pågældende indkomstår, skal underskud, der ikke kan rummes i den skattepligtiges personlige indkomst, fradrages i ægtefællens personlige indkomst.
Stk. 4. Et resterende underskud fremføres til fradrag i virksomhedsoverskud før beregning af kapitalafkast i de nærmest efterfølgende 5 indkomstår.
Underskud kan dog kun fremføres til et senere indkomstår, hvis det ikke kan rummes i et tidligere års almindelige indkomst.
Reglerne i stk. 2-3 finder tilsvarende anvendelse i denne periode.
Stk. 5. Virksomhedsunderskud, der er konstateret i et indkomstår, hvor reglerne i denne lov har været anvendt, skal fremføres efter reglerne i stk. 2-4, uanset den skattepligtige ikke anvender lovens regler i hele eller en del af 5 års perioden.
§ 14. Driver den skattepligtige flere virksomheder, gælder den i § 5 nævnte rækkefølge for overførsel af værdier fra virksomheden til den skattepligtige for virksomhederne under et, jfr. dog § 15, stk. 4.
Stk. 2. Summen af de enkelte virksomheders kapitalafkast efter § 7 kan ikke overstige det kapitalafkast, der kan beregnes for virksomhederne under et.
Stk. 3. Reglerne i § 13, stk. 2-4, om overførsel af underskud til fradrag i anden indkomst og fremførsel af underskud til senere indkomstår anvendes kun i det omfang, et underskud ikke kan rummes i årets overskud eller i personlig indkomst ved hævning af et opsparet overskud fra de øvrige virksomheder.
Stk. 4. Er den skattepligtige gift og samlevende med ægtefællen ved udgangen af det pågældende indkomstår, finder stk. 1-3 tilsvarende anvendelse på den skattepligtiges og ægtefællens virksomheder.
Kapitel 5 Ophør § 15. Ophører den skattepligtige med at anvende reglerne i denne lov på en virksomhed, skal indestående på virksomhedens konto for opsparet overskud medregnes efter § 10, stk. 3, i den personlige indkomst for det indkomstår, der følger efter indkomståret, hvor den skattepligtige senest har anvendt reglerne i denne lov.
Ophører skattepligten her til landet efter kildeskattelovens § 1 eller efter kildeskattelovens § 2, stk. 1, med hensyn til den begrænsede skattepligt af virksomhedsdriften, skal opsparet overskud medregnes i den personlige indkomst for det indkomstår, hvor skattepligten ophører.
Skattepligt efter kildeskattelovens § 1 anses endvidere for ophørt, når den skattepligtige ifølge en dobbeltbeskatningsaftale mellem Danmark og en fremmed stat får skattemæssigt hjemsted i den fremmede stat.
Stk. 2. Overtager den skattepligtige en anden virksomhed, kan den del af indestående på konto for opsparet overskud, der svarer til forholdet mellem kontant købesum for den nye virksomhed og kontant salgssum for den afhændede virksomhed, overgå som indestående på konto for opsparet overskud i den nye virksomhed.
Finansielle aktiver fragår i den kontante købesum, medmindre den skattepligtige driver næring med sådanne aktiver i den nye virksomhed.
Det er en betingelse, at virksomheden overtages inden udløbet af indkomståret efter ophørsåret.
Stk. 3. Afstår den skattepligtige en ideel andel af sin virksomhed, skal en hertil svarende andel af indestående på konto for opsparet overskud medregnes i den personlige indkomst efter stk. 1. Ved overførsel af beløbet gælder den i § 5 nævnte rækkefølge for overførsel af værdier fra virksomheden til den skattepligtige ikke.
Stk. 2 finder tilsvarende anvendelse.
Stk. 4. Har den skattepligtige flere virksomheder, og ophører eller afhændes en virksomhed, anvendes § 14, stk. 1, ikke på denne virksomhed.
§ 16. Ved omdannelse af en virksomhed til selskab efter lov om skattefri virksomhedsomdannelse kan indestående på konto for opsparet overskud nedsætte den skattemæssige værdi af aktiver og passiver ved opgørelse efter § 4 i virksomhedsomdannelsesloven.
Stk. 2. Ved omdannelse til selskab af en virksomhed, der er udskilt fra en bestående virksomhed, kan en del af indestående på konto for opsparet overskud nedsætte den skattemæssige værdi af aktiver og passiver ved opgørelse efter § 4 i virksomhedsomdannelsesloven.
Nedsættelse kan ske med en andel, der svarer til forholdet mellem den bogførte værdi af de udskilte aktiver og den bogførte værdi af virksomhedens aktiver på statusdagen for det seneste årsregnskab.
Nedsættes aktiernes anskaffelsessum ikke, medregnes den nævnte del af indestående på konto for opsparet overskud i den skattepligtiges personlige indkomst efter § 15, stk. 1.
Kapitel 6 Dødsfald § 17. Når den skattepligtige afgår ved døden, indtræder en efterlevende ægtefælle, der er omfattet af kildeskattelovens § 29, stk. 1 - 3, (uskiftet bo m.v.), i afdødes stilling vedrørende indestående på konto for opsparet overskud og indskudskonto i det omfang, virksomheden indgår i fællesejet.
§ 18. En person, der får udlagt virksomheden fra et dødsbo, der ikke er fritaget for beskatning efter kildeskattelovens § 16, kan overtage indestående på kontoen for opsparet overskud.
Det er en forudsætning, at den pågældende ægtefælle, arving eller legatar opfylder kravene i denne lov.
Overtagelsen kan ske, selv om virksomhedens værdi overstiger modtagerens andel i boet, jfr. dog stk. 2. En efterlevende ægtefælle, som overtager virksomheden, kan dog overtage indestående på indskudskontoen.
Stk. 2. En testamentsarving eller legatar, der ikke er arveberettiget som følge af sit slægtskabsforhold til afdøde, kan højst overtage et indestående på konto for opsparet virksomhedsoverskud, der svarer til arvens størrelse.
Et overskydende indestående på kontoen behandles efter reglerne i § 19.
Stk. 3. Af det indestående, som udlægsmodtageren overtager, beregnes en passivpost på 121/2 pct.
Passivposten har virkning for arveafgiftsberegningen og bodelingen, jfr. kildeskattelovens § 33 A, stk. 1.
§ 19. Hvis virksomheden ikke indgår i uskiftet bo m.v. som nævnt i § 17 og en udlægsmodtager ikke overtager opsparet overskud efter § 18, bliver virksomhedsskatten endelig.
Indestående på dødsdagen på konto for opsparet overskud med fradrag af beløb, der er overtaget efter § 18, stk. 1, samt fradrag af 65.000 kr., beskattes med 25 pct. 2. punktum gælder dog kun i det omfang, virksomheden indgår i et dødsbo, der ikke er fritaget for beskatning, jfr. kildeskattelovens § 16. Skatten forfalder samtidig med boskatten for boets sidste indkomstår og behandles som en del af denne med hensyn til påligning, opkrævning, hæftelse, inddrivelse og afregning af kommunal andel.
Stk. 2. Når indehaverens ægtefælle afgår ved døden, finder stk. 1 tilsvarende anvendelse i det omfang, virksomheden er ægtefællernes fælleseje.
Stk. 3. Ved skifte af uskiftet bo, hvori virksomheden indgår, finder stk. 1 tilsvarende anvendelse på det overskud, der er opsparet i virksomheden på det tidspunkt, hvor skiftebegæringen imødekommes.
§ 20. Såfremt indestående på konto for opsparet overskud udgør over 65.000 kr. ved udgangen af året forud for dødsåret, skal der foretages afsluttende ansættelse af afdødes indkomst i dødsåret.
Selvangivelse skal indsendes inden udløbet af fristerne i kildeskattelovens § 14, stk. 3.
Kapitel 7 Påligning og opkrævning af virksomhedsskat § 21. Virksomhedsskat pålignes og opkræves hos den skattepligtige efter reglerne i kildeskattelovens afsnit V om opkrævning af indkomst- og formueskat m.v.
Stk. 2. Af de foreløbige skattebeløb, som den skattepligtige har indbetalt i løbet af indkomståret, anses virksomhedsskatten for betalt forud for andre skatter og afgifter.
§ 22. Kildeskattelovens regler i afsnit VII om hæftelse og inddrivelse af skatter finder tilsvarende anvendelse for beløb, der skal indbetales i virksomhedsskat.
Kapitel 8 Andre bestemmelser § 23. Ministeren for skatter og afgifter kan fastsætte nærmere regler for denne lovs gennemførelse og administration.
Kapitel 9 Ikrafttrædelsesbestemmelser § 24. Loven har virkning fra og med indkomståret 1987.
 § 25. Loven gælder ikke for Færøerne og Grønland.
Kapitel 1 Oprindeligt fremsat lovforslag Blad nr 252 Indledende bestemmelser § 1. Skattepligtige personer, der driver selvstændig erhvervsvirksomhed, kan anvende reglerne i denne lov på indkomst fra virksomheden.
Dette gælder dog ikke, hvis indkomst fra virksomheden er kapitalindkomst efter § 4, stk. 1, nr. 10 i lov om indkomstskat og formueskat for personer m.v. (Personskatteloven).
§ 2. Det er en betingelse for at anvende reglerne i denne lov, at den skattepligtige udarbejder et selvstændigt regnskab for virksomheden, som opfylder bogføringslovens krav.
Stk. 2. Den skattepligtige skal ved indgivelse af selvangivelse for et indkomstår tilkendegive, om reglerne i denne lov skal anvendes for det pågældende indkomstår.
Vælger den skattepligtige at anvende reglerne i denne lov, skal reglerne anvendes for hele virksomheden i hele indkomståret.
Desuden skal den skattepligtige oplyse størrelsen af indestående på konto for indskud og på konto for opsparet overskud, jfr. §§ 3 og 10, stk. 2, samt af kapitalafkast og afkastgrundlag, jfr. §§ 7 og 8.
Stk. 3. Har den skattepligtige flere virksomheder, og ønsker den skattepligtige at anvende reglerne i denne lov, skal reglerne anvendes for samtlige virksomheder for hele indkomståret.
Endvidere skal det samlede skattemæssige resultat for virksomhederne oplyses tillige med det samlede indestående på indskudskonti og opsparingskonti, jfr. §§ 3 og 10, stk. 2, samt det samlede kapitalafkast og afkastgrundlag, jfr. §§ 7 og 8.
Stk. 4. Er den skattepligtige gift og samlevende med ægtefællen ved udgangen af det pågældende indkomstår, finder stk. 3 anvendelse på den skattepligtiges og ægtefællens virksomheder.
Stk. 5. Ministeren for skatter og afgifter kan fastsætte nærmere regler om regnskabet samt om den form, hvori oplysningerne til brug for selvangivelsen skal afgives.
Kapitel 2 Indskudskonto § 3. Overførsel af værdier fra den skattepligtige til virksomheden anses for indskud.
Det samme gælder en øget erhvervsmæssig benyttelse af aktiver, der benyttes både til erhvervsmæssige og til private formål.
Stk. 2. Den skattepligtiges indestående på indskudskonto opgøres ved starten af regnskabsåret i det indkomstår, hvor reglerne i denne lov første gang anvendes.
Stk. 3. Indskudskontoen opgøres som værdien af indskudte aktiver med fradrag af gæld.
Stk. 4. Formueskattepligtige aktiver indgår med den formueskattepligtige værdi med tillæg af eventuelt nedslag efter §§ 18A-18C i ligningsloven og af eventuel ikke medregnet anskaffelsessum for ombygning, forbedringer m.v af bygninger.
Aktiver, der ikke er formueskattepligtige, medregnes til anskaffelsessummen med fradrag af skattemæssige afskrivninger.
Driftsmidler, der hidtil udelukkende har været anvendt privat, og som skal anvendes fuldt ud erhvervsmæssigt, anses for indskudt til handelsværdien.
Virksomhedens gæld fragår med den formueskattepligtige værdi.
Stk. 5. Aktiver, der benyttes både til erhvervsmæssige og til private formål, indgår i opgørelsen af indskudskontoen med en andel af værdien efter stk. 4, der svarer til den erhvervsmæssige benyttelse i det første indkomstår, hvor reglerne i denne lov anvendes.
Stk. 6. Er indestående på indskudskonto opgjort efter stk. 2-5 negativt, og dokumenterer den skattepligtige, at alle de til virksomheden hørende aktiver og gældsposter er medregnet i opgørelsen, samt at den medregnede gæld er erhvervsmæssig, sættes indestående på indskudskontoen dog til nul.
 Stk. 7. Indskudskontoen reguleres årligt ved indkomstårets udløb.
Ved reguleringen tillægges årets indskud, mens overførsel til den skattepligtige af værdier, der ikke er overskud, fradrages.
Stk. 8. En skattepligtig, der tidligere har anvendt reglerne i denne lov for virksomheden, og som inden for de nærmest efterfølgende 5 indkomstår påny anvender disse regler, skal ved opgørelsen af indestående på indskudskonto efter stk. 2 medregne en eventuel fast ejendom til samme værdi, som da reglerne senest blev anvendt.
§ 4. Kapitalafkast efter § 7 anses for indskudt, hvis det ikke er overført fra virksomheden til den skattepligtige inden udløbet af fristen for indgivelse af selvangivelse.
Kapitel 3 Overførsel af værdier til den skattepligtige § 5. Overførsel af værdier fra virksomheden til den skattepligtige anses for foretaget i nedennævnte rækkefølge:
1) Kapitalafkast efter § 7, der vedrører det forudgående indkomstår, og som overføres til den skattepligtige inden fristen for indgivelse af selvangivelse.
2) Overskud efter fradrag af kapitalafkast (resterende overskud) efter § 10, stk. 1, der vedrører det forudgående indkomstår, og som overføres til den skattepligtige inden fristen for indgivelse af selvangivelse.
 3) Overskud i det pågældende år:
 a) Kapitalafkast efter § 7.
b) Overskud efter fradrag af kapitalafkast (resterende overskud) efter § 10, stk. 1.
 4) Opsparet overskud.
 5) Indestående på indskudskonto.
Stk. 2. Ved overførsel af værdier fra virksomheden til den skattepligtige udover de i stk. 1 nævnte anvendes § 11.
Stk. 3. En øget privat benyttelse af aktiver, der benyttes både til erhvervsmæssige og til private formål, betragtes som en overførsel af værdier fra virksomheden til den skattepligtige.
Stk. 4. Beløb, der overføres fra virksomheden til den skattepligtige til dækning af virksomhedsskat samt særlig indkomstskat i virksomheden, omfattes ikke af stk. 1.
Kapitel 4 Indkomstopgørelse og skatteberegning § 6. Virksomhedens skattepligtige indkomst opgøres efter skattelovgivningens almindelige regler.
Stk. 2. Fradrag for renteudgifter m.v., jfr. ligningslovens § 5, samt renteindtægter fordeles ved opgørelsen af virksomhedens indkomst og formue over den periode, renteudgifterne henholdsvis renteindtægterne vedrører.
Stk. 3. Indkomst, som er skattepligtig såvel her i landet som i udlandet, og hvor den skattepligtige har krav på nedslag i den beregnede danske skat for pålignet udenlandsk skat, medregnes ikke i virksomhedens skattepligtige indkomst.
§ 7. Kapitalafkast beregnes som afkastgrundlaget gange afkastsatsen, idet det således beregnede beløb nedsættes med årets pristalsregulering af den afskrivningsberettigede saldoværdi for skibe og driftsmidler.
Kapitalafkastgrundlaget opgøres efter § 8 og kapitalafkastsatsen efter § 9. Bliver det beregnede kapitalafkast negativt, ses der bort fra kapitalafkastet.
Kapitalafkastet kan ikke overstige årets skattepligtige overskud, jfr. herved § 12, sidste pkt., samt § 14, stk. 2.
Stk. 2. Omfatter virksomhedens regnskabsperiode kortere eller længere tid end 12 måneder, beregnes et forholdsmæssigt kapitalafkast svarende til det antal hele måneder, regnskabsperioden omfatter.
§ 8. Virksomhedens afkastgrundlag opgøres ved indkomstårets begyndelse som virksomhedens aktiver med fradrag af gæld samt beløb, der er afsat efter §§ 4 og 10, stk. 1.
Stk. 2. Fast ejendom medregnes til den kontante anskaffelsessum.
Er ejendommen anskaffet før 1. januar 1987, kan den skattepligtige i stedet vælge at anvende værdien ved 18. alm. vurdering med tillæg af eventuel ikke medregnet anskaffelsessum for ombygning, forbedringer m.v. Øvrige aktiver medregnes til den formueskattepligtige værdi med tillæg af eventuelt nedslag efter ligningslovens § 18A.
Aktiver, der ikke er formueskattepligtige, indgår i opgørelsen med anskaffelsessummen med fradrag af skattemæssige afskrivninger.
Ved opgørelsen fragår virksomhedens gæld med den formueskattepligtige værdi.
Stk. 3. Vederlag for erhvervelse af kundekreds, forretningsforbindelser eller lignende (good-will) skal nedskrives med 15 pct. årligt ved opgørelsen af afkastgrundlaget.
Stk. 4. I afkastgrundlaget indgår ikke aktier, anparter i anpartsselskaber, andelsbeviser, beviser for indskud i investeringsforeninger og lignende værdipapirer, der omfattes af § 1, stk. 1, i aktieavancebeskatningsloven, indeksobligationer og præmieobligationer samt aktiver, hvis afkast omfattes af § 6, stk.
3. Det samme gælder ejendomme, hvor der ikke foretages en fordeling af ejendomsværdien på den del, der tjener til bolig for den skattepligtige, og på den øvrige ejendom.
Stk. 5. Aktiver, der benyttes både til erhvervsmæssige og til private formål, indgår i opgørelsen af afkastgrundlaget med en andel af værdien efter stk. 2, der svarer til den erhvervsmæssige benyttelse i det forudgående indkomstår.
For virksomheder, der etableres i indkomståret, anvendes dog en andel af værdien efter stk. 2, der svarer til den erhvervsmæssige benyttelse i det første indkomstår.
§ 9. Den i § 7 nævnte afkastsats opgøres en gang årligt.
Satsen beregnes på grundlag af et simpelt gennemsnit opgjort med to decimaler af en af Københavns Fondsbørs dagligt udregnet effektiv obligationsrente for de første 6 måneder af det til indkomståret svarende kalenderår.
Den effektive obligationsrente opgøres med to decimaler for fast forrentede kroneobligationer i åbne serier, der noteres på Københavns Fondsbørs, bortset fra indeksregulerede obligationer.
Satsen udgør den beregnede gennemsnitsrente nedrundet til nærmeste hele antal procent-points.
§ 10. Virksomhedens skattepligtige overskud med fradrag af kapitalafkast efter § 7 skal medregnes i den skattepligtiges personlige indkomst i det indkomstår, hvor overskuddet overføres til den skattepligtige.
Overskud kan overføres til den skattepligtige med virkning for indkomståret, hvis det er overført inden udløb af fristen for indgivelse af selvangivelse for indkomståret.
Stk. 2. Overskud efter stk. 1, der ikke overføres til den skattepligtige med virkning for indkomståret, beskattes foreløbigt i indkomståret med en virksomhedsskat på 50 pct.
Overskud med fradrag af virksomhedsskat indgår på virksomhedens konto for opsparet overskud.
Stk. 3. Beløb, der overføres fra virksomhedens konto for opsparet overskud, medregnes med tillæg af den hertil svarende virksomhedsskat til den skattepligtiges personlige indkomst.
Ved skatteberegningen for det indkomstår, hvor beløb overføres fra konto for opsparet overskud, fradrages den hertil svarende virksomhedsskat i den skattepligtiges slutskat.
Overskydende virksomhedsskat udbetales til den skattepligtige, jfr. dog § 13, stk. 1.
§ 11. Er saldoen på indskudskontoen efter § 3 negativ, medregnes til virksomhedens indkomst for det pågældende indkomstår et beløb, der svarer til den negative saldo ganget med den efter § 9 opgjorte afkastsats.
Der skal dog højst medregnes et beløb svarende til virksomhedens nettorenteudgifter med tillæg af kursgevinster og fradrag af kurstab, der er skattepligtige efter lov om skattemæssig behandling af gevinst og tab på fordringer og gæld.
Et tilsvarende beløb anses for overført fra virksomheden til den skattepligtige.
Den skattepligtiges kapitalindkomst for det pågældende indkomstår nedsættes med beløbet.
§ 12. Beskatning af overskudsbeløb hos en medarbejdende ægtefælle efter reglerne i kildeskattelovens § 37A kan kun ske i det indkomstår, hvor overskuddet er indtjent.
Beløbet medregnes i den medarbejdende ægtefælles personlige indkomst.
Kapitalafkast efter § 7 kan ikke overstige overskud efter fradrag af det beløb, der er overført til beskatning hos den medarbejdende ægtefælle.
§ 13. Virksomhedens underskud i et indkomstår skal modregnes i personlig indkomst ved hævning af et eventuelt opsparet overskud.
På konto for opsparet overskud skal hæves et beløb svarende til halvdelen af underskuddet.
Den til det hævede beløb svarende virksomhedsskat fradrages i den skattepligtiges slutskat, indtil denne er udlignet.
Er den skattepligtige gift og samlevende med ægtefællen ved udgangen af det pågældende indkomstår, skal en resterende virksomhedsskat fradrages i ægtefællens slutskat.
Virksomhedsskat, der ikke kan rummes i årets slutskat, fremføres til fradrag i den beregnede slutskat i de nærmest efterfølgende 5 indkomstår.
Stk. 2. Underskud, der ikke kan rummes i opsparet overskud, skal fradrages i positiv kapitalindkomst.
Er den skattepligtige gift og samlevende med ægtefællen ved udgangen af det pågældende indkomstår, skal underskud fradrages i ægtefællernes samlede positive kapitalindkomst.
 Stk. 3. Underskud, der ikke kan rummes i indkomst som nævnt i stk.
2, skal fradrages i personlig indkomst.
Er den skattepligtige gift og samlevende med ægtefællen ved udgangen af det pågældende indkomstår, skal underskud, der ikke kan rummes i den skattepligtiges personlige indkomst, fradrages i ægtefællens personlige indkomst.
Stk. 4. Et resterende underskud fremføres til fradrag i virksomhedsoverskud før beregning af kapitalafkast i de nærmest efterfølgende 5 indkomstår.
Underskud kan dog kun fremføres til et senere indkomstår, hvis det ikke kan rummes i et tidligere års almindelige indkomst.
Reglerne i stk. 2-3 finder tilsvarende anvendelse i denne periode.
§ 14. Driver den skattepligtige flere virksomheder, gælder den i § 5 nævnte rækkefølge for overførsel af værdier fra virksomheden til den skattepligtige for virksomhederne under et, jfr. dog § 15, stk. 4.
Stk. 2. Kapitalafkast i den enkelte virksomhed efter § 7 kan hverken overstige virksomhedernes samlede overskud eller det kapitalafkast, der kan beregnes af virksomhedernes samlede afkastgrundlag.
Stk. 3. Reglerne i § 13, stk. 2-4, om overførsel af underskud til fradrag i anden indkomst og fremførsel af underskud til senere indkomstår anvendes kun i det omfang, et underskud ikke kan rummes i årets overskud eller i personlig indkomst ved hævning af et opsparet overskud fra de øvrige virksomheder.
Stk. 4. Er den skattepligtige gift og samlevende med ægtefællen ved udgangen af det pågældende indkomstår, finder stk. 1-3 tilsvarende anvendelse på den skattepligtiges og ægtefællens virksomheder.
Kapitel 5 Ophør § 15. Ophører den skattepligtige med at anvende reglerne i denne lov på en virksomhed, skal indestående på virksomhedens konto for opsparet overskud medregnes efter § 10, stk. 3, i den personlige indkomst for det indkomstår, der følger efter indkomståret, hvor den skattepligtige senest har anvendt reglerne i denne lov.
Stk. 2. Overtager den skattepligtige en anden virksomhed, kan den del af indestående på konto for opsparet overskud, der svarer til forholdet mellem kontant købesum for den nye virksomhed og kontant salgssum for den afhændede virksomhed, overgå som indestående på konto for opsparet overskud i den nye virksomhed.
Finansielle aktiver fragår i den kontante købesum, medmindre den skattepligtige driver næring med sådanne aktiver i den nye virksomhed.
Det er en betingelse, at virksomheden overtages inden udløbet af indkomståret efter ophørsåret.
Stk. 3. Afstår den skattepligtige en ideel andel af sin virksomhed, skal en hertil svarende andel af indestående på konto for opsparet overskud medregnes i den personlige indkomst efter stk. 1. Stk. 2 finder tilsvarende anvendelse.
Stk. 4. Har den skattepligtige flere virksomheder, og ophører eller afhændes en virksomhed, anvendes § 14, stk. 1, ikke på denne virksomhed.
§ 16. Ved omdannelse af en virksomhed til selskab efter lov om skattefri virksomhedsomdannelse kan indestående på konto for opsparet overskud nedsætte den skattemæssige værdi af aktiver og passiver ved opgørelse efter § 4 i virksomhedsomdannelsesloven.
Stk. 2. Ved omdannelse til selskab af en virksomhed, der er udskilt fra en bestående virksomhed, kan en del af indestående på konto for opsparet overskud nedsætte den skattemæssige værdi af aktiver og passiver ved opgørelse efter § 4 i virksomhedsomdannelsesloven.
Nedsættelse kan ske med en andel, der svarer til forholdet mellem den bogførte værdi af de udskilte aktiver og den bogførte værdi af virksomhedens aktiver på statusdagen for det seneste årsregnskab.
Nedsættes aktiernes anskaffelsessum ikke, medregnes den nævnte del af indestående på konto for opsparet overskud i den skattepligtiges personlige indkomst efter § 15, stk. 1.
§ 17. Når den skattepligtige afgår ved døden, indtræder en efterlevende ægtefælle, der er omfattet af kildeskattelovens § 29, stk. 1 - 3, (uskiftet bo m.v.), i afdødes stilling vedrørende indestående på konto for opsparet overskud i det omfang, virksomheden indgår i fællesejet.
§ 18. Dødsboer betaler ikke virksomhedsskat og kan ikke lade virksomhedens indkomst indestå som opsparet overskud.
§ 19. Dødsboet kan med tilslutning fra den pågældende beslutte, at en person (ægtefælle, arving eller legatar), der får udlagt virksomheden fra et dødsbo, der ikke er fritaget for beskatning efter kildeskattelovens § 16, skal overtage indestående på konto for opsparet overskud på de for afdøde eller dennes ægtefælle gældende betingelser.
Det er en forudsætning, at boets regnskaber over virksomheden opfylder kravene i denne lov.
Overtagelse kan ske, selvom virksomhedens værdi overstiger modtagerens andel i boet, jfr. dog stk. 2.
Stk. 2. En testamentsarving eller legatar, der ikke er arveberettiget som følge af sit slægtskabsforhold til afdøde, kan højst overtage et indestående på konto for opsparet virksomhedsoverskud, der svarer til arvens størrelse.
Et overskydende indestående på kontoen behandles efter reglerne i § 20.
Stk. 3. Af det indestående, som udlægsmodtageren overtager, beregnes en passivpost på 12 1/2 pct.
Passivposten har virkning for arveafgiftsberegningen og bodelingen, jfr. kildeskattelovens § 33A, stk. 1.
§ 20. Hvis virksomheden ikke indgår i uskiftet bo m.v. som nævnt i § 17, og en udlægsmodtager ikke overtager opsparet overskud efter § 19, bliver virksomhedsskatten endelig.
Indestående på konto for opsparet overskud beskattes med 25 pct. af indeståendet på dødsdagen efter fradrag af 65.000 kr. 2. punktum gælder dog kun i det omfang, virksomheden indgår i et dødsbo, der ikke er fritaget for beskatning, jfr. kildeskattelovens § 16. Skatten forfalder samtidig med boskatten for boets sidste indkomstår og behandles som en del af denne med hensyn til påligning, opkrævning, hæftelse, inddrivelse og afregning af kommunal andel.
Stk. 2. Når indehaverens ægtefælle afgår ved døden, finder stk. 1 tilsvarende anvendelse i det omfang, virksomheden er ægtefællernes fælleseje.
Stk. 3. Ved skifte af uskiftet bo, hvori virksomheden indgår, finder stk. 1 tilsvarende anvendelse på det overskud, der er opsparet i virksomheden på det tidspunkt, hvor skiftebegæringen imødekommes.
§ 21. Selvom et dødsbo i henhold til § 19 beslutter, at en udlægsmodtager skal overtage indestående på konto for opsparet overskud, kan boet hæve af indeståendet.
I så fald anvendes reglerne i § 20 på de beløb, som boet hæver.
Udlægsmodtagerens overtagelse omfatter kun det beløb, som boet ikke har hævet.
§ 22. Såfremt indestående på konto for opsparet overskud udgør over 65.000 kr. ved udgangen af året forud for dødsåret, skal der foretages afsluttende ansættelse af afdødes indkomst i dødsåret.
Selvangivelse skal indsendes inden udløbet af fristerne i kildeskattelovens § 14, stk. 3.
§ 23. Virksomhedsunderskud, der er konstateret i et indkomstår, hvor reglerne i denne lov har været anvendt, skal fremføres efter reglerne i § 13, stk. 2-4, uanset den skattepligtige ikke anvender lovens regler i hele eller en del af 5 års-perioden.
Kapitel 6 Påligning og opkrævning af virksomhedsskat § 24. Virksomhedsskat pålignes og opkræves hos den skattepligtige efter reglerne i kildeskattelovens afsnit V om opkrævning af indkomst- og formueskat m.v.
Stk. 2. Af de foreløbige skattebeløb, som den skattepligtige har indbetalt i løbet af indkomståret, anses virksomhedsskatten for betalt forud for andre skatter og afgifter.
§ 25. Kildeskattelovens regler i afsnit VII om hæftelse og inddrivelse af skatter finder tilsvarende anvendelse for beløb, der skal indbetales i virksomhedsskat.
Kapitel 7 Andre bestemmelser § 26. Ministeren for skatter og afgifter kan fastsætte nærmere regler for denne lovs gennemførelse og administration.
Kapitel 8 Ikrafttrædelsesbestemmelser § 27. Loven har virkning fra og med indkomståret 1987.
 § 28. Loven gælder ikke for Færøerne og Grønland.
BEMÆRKNINGER TIL LOVFORSLAGET Almindelige bemærkninger 1. Lovforslagets fremsættelse er et led i den aftale om en skattereform, der blev indgået den 19. juni 1985 mellem regeringspartierne (Det konservative Folkeparti, Venstre, Centrum-Demokraterne og Kristeligt Folkeparti), Socialdemokratiet og Det radikale Venstre.
2. Forslaget går ud på, at der skal gennemføres en særlig virksomhedsordning for selvstændige erhvervsdrivende.
Efter virksomhedsordningen skal den selvstændige erhvervsdrivende regnskabsmæssigt adskille virksomhed og privatøkonomi.
Der skal derfor foretages en særskilt opgørelse af virksomhedsindkomsten, der beskattes efter de særlige regler i forslaget.
Indtægter og udgifter i privatøkonomien beskattes efter reglerne i personskatteloven (lov om indkomstskat og formueskat for personer m.v.).
Virksomhedens indkomst opgøres efter renter og i øvrigt efter skattelovgivningens almindelige regler.
Har virksomheden overskud i et indkomstår, opdeles dette i et beregnet kapitalafkast - forudsat at virksomhedens kapitalforhold giver grundlag for beregning af kapitalafkast - og i et resterende overskud.
Kapitalafkast er kapitalindkomst, der beskattes proportionalt med ca. 50 pct.
Det resterende overskud er personlig indkomst, der beskattes progressivt, når den skattepligtige hæver det i virksomheden.
Den skattepligtige kan imidlertid undlade at hæve en del af overskuddet og dermed vælge at lade denne del af overskuddet blive i virksomheden.
I så fald sker der en midlertidig beskatning af overskuddet med 50 pct.
Først når den skattepligtige i et senere indkomstår hæver af det opsparede overskud, beskattes det endeligt som personlig indkomst.
Når den endelige beskatning sker, modregnes den midlertidige virksomhedsskat på 50 pct. i slutskatten.
Har virksomheden underskud i et indkomstår, skal underskuddet først modregnes i et eventuelt opsparet overskud.
Er der intet opsparet overskud, skal underskuddet fragå i den skattepligtiges øvrige indkomst.
Underskuddet skal fragå i positiv kapitalindkomst og et eventuelt resterende beløb i personlig indkomst.
Resterende underskud kan føres frem til fradrag i indkomst i de følgende 5 indkomstår.
3. Baggrunden for at gennemføre en særlig virksomhedsordning er, at der efter skattereformaftalen bl.a. skal ske en begrænsning af fradragsværdien af renteudgifter.
Reglerne herom findes i personskatteloven.
For erhvervsmæssige renteudgifter betyder en begrænsning af rentefradragets skattemæssige værdi et brud på det almindelige princip om, at erhvervsmæssige driftsomkostninger kan fradrages ved indkomstopgørelsen.
I virksomhedsordningen opretholdes den fulde værdi af rentefradraget, idet alle virksomhedens skattepligtige indtægter og udgifter - ligesom efter gældende regler - indgår i virksomhedens resultatopgørelse.
Dette gælder både indkomst, der efter personskatteloven er personlig indkomst, og indkomst, der er kapitalindkomst.
Efter personskatteloven opdeles den skattepligtige almindelige indkomst i progressivt beskattet personlig indkomst og i kapitalindkomst.
Indkomst, der defineres som kapitalindkomst, beskattes proportionalt med ca. 50 pct.
Nogle typiske former for kapitalindkomst er rente- og udbytteindtægter.
For at sidestille beskatning af afkast af investering i egen virksomhed med beskatning af afkast af alternativ investering i f.eks.
værdipapirer foreslås en del af virksomhedens overskud, svarende til et beregnet kapitalafkast, ligeledes proportionalt beskattet som kapitalindkomst.
Endvidere har det forhold, at skatten af indtægt ved personlig virksomhed er progressiv, været årsag til, at selvstændige erhvervsdrivende med stærkt svingende skattepligtige indkomster er blevet beskattet hårdere end personer med samme indkomst, der blot har været jævnt fordelt over årene.
For at imødekomme disse erhvervsdrivendes behov for en ordning, der kan udjævne de skattemæssige virkninger af svingende indkomster, indeholder forslaget regler om, at overskud, der spares op i virksomheden, kun bliver beskattet med en virksomhedsskat på 50 pct.
Endvidere giver ordningen selvstændige erhvervsdrivende mulighed for en konsolidering af virksomheden, fordi overskud, der opspares, kun beskattes med 50 pct. virksomhedsskat.
Gennem virksomhedsordningen tilnærmes beskatningen af virksomheder, der drives personligt, således til beskatningen af selskaber.
Valget af organisationsform vil derfor i mindre grad end efter gældende regler blive påvirket af skattereglerne.
Der er dog en afgørende forskel mellem de to beskatningsformer, idet der under virksomhedsordningen kan gives fradrag for virksomhedens underskud i indkomst udenfor virksomheden.
Dette vil især være til fordel for nyetablerede, mindre erhvervsdrivende.
4. Efter forslaget kan virksomhedsordningen anvendes af alle selvstændige erhvervsdrivende.
Ordningen kan dog ikke anvendes på indkomst som nævnt i personskattelovens § 4, stk. 1 nr. 10, dvs.
på indkomst ved selvstændig skibsvirksomhed, når denne virksomhed er den skattepligtiges bierhverv.
Der er tale om en frivillig ordning, som den skattepligtige for hvert enkelt indkomstår kan vælge eller undlade at vælge.
Benytter den skattepligtige sig ikke af ordningen, beskattes indkomst fra virksomheden efter reglerne i personskatteloven.
Det betyder, at foruden en opgørelse af den skattepligtige almindelige indkomst foretages en opgørelse af personlig indkomst og kapitalindkomst.
I så fald vil f.eks. renteudgifter blive betragtet som negativ kapitalindkomst, hvorved fradragsværdien begrænses til ca. 50 pct.
Endvidere vil afkastet af den kapital, som ejeren har investeret i produktionsapparat, varelager m.v., blive betragtet som personlig indkomst.
5. Da den skattepligtige almindelige indkomst behandles forskelligt under virksomhedsordningen og uden for, er det en forudsætning for at anvende ordningen, at der udarbejdes et særskilt regnskab for virksomheden.
Virksomhedens økonomi skal regnskabsmæssigt være adskilt fra den skattepligtiges private økonomi.
Det vil endvidere være en betingelse for at anvende virksomhedsordningen, at den skattepligtige opfylder bogføringslovens krav til regnskabsførelsen.
Dette gælder også for skattepligtige, der ikke er bogføringspligtige efter bogføringsloven.
For langt den overvejende del af de selvstændige erhvervsdrivende vil anvendelse af virksomhedsordningen kun betyde, at der skal gives nogle enkelte ekstra oplysninger i forhold til idag.
Under virksomhedsordningen skal føres to særlige konti, en for indskud og en for opsparet overskud.
Endelig skal den skattepligtige for at kunne beregne et kapitalafkast opgøre et beregningsgrundlag herfor.
Der vil blive udarbejdet et skema for disse særlige oplysninger.
6. Efter virksomhedsordningen skal virksomhedens indkomst opgøres efter skattelovgivningens almindelige regler.
Ved opgørelsen af virksomhedens skattepligtige indkomst indgår alle skattepligtige indtægter og udgifter, der er almindelig indkomst, dvs. både indtægter og udgifter, der efter personskatteloven vil indgå i opgørelsen af henholdsvis personlig indkomst og kapitalindkomst.
Virksomhedsordningen påvirker således ikke de skattemæssige regler, der i øvrigt gælder for erhvervsmæssig virksomhed, f.eks.
 afskrivningsreglerne.
Har virksomheden overskud i et indkomstår, opdeles dette i kapitalafkast og i resterende overskud.
Kapitalafkast er kapitalindkomst, der beskattes proportionalt med ca. 50 pct.
 Beskatningsprocenten varierer med den kommunale skatteprocent.
Beskatning af en del af overskuddet som kapitalindkomst forudsætter, at virksomhedens kapitalforhold giver grundlag for at beregne et kapitalafkast.
Kapitalafkastet svarer i princippet til en beregnet forrentning af den egenkapital, som indehaveren har investeret i virksomheden.
Kapitalafkastet beregnes som en procentdel af et særskilt opgjort beregningsgrundlag.
Den beregnede kapitalafkastsats opgøres en gang årligt.
Ved beregningen anvendes en gennemsnitlig obligationsrente i de første 6 måneder af det til indkomståret svarende kalenderår.
Da kapitalafkastsatsen svarer til en gennemsnitlig markedsrente indgår visse aktiver ikke i beregningsgrundlaget.
De aktiver, der ikke indgår, er karakteriseret ved, at størstedelen af afkastet fremkommer gennem skattefrie kursgevinster og indekstillæg.
Når disse aktiver holdes uden for afkastgrundlaget sikres det, at beskatningen af virksomhedens overskud ikke påvirkes af, at de nævnte aktiver har et lavt skattepligtigt afkast.
Selv om disse aktiver ikke medregnes ved opgørelsen af grundlaget for kapitalafkastningsberegningen, er der intet til hinder for, at de i øvrigt indgår i virksomheden.
Hvis beregningen fører til, at kapitalafkastet bliver negativt, ses der bort fra kapitalafkastet. Årets overskud vil derfor i sin helhed være personlig indkomst for den skattepligtige, medmindre overskuddet opspares i virksomheden.
Der gælder endvidere den begrænsning, at det beregnede kapitalafkast ikke kan overstige årets overskud.
Virksomhedens overskud med fradrag af det beregnede kapitalafkast - resterende overskud - er personlig indkomst, der beskattes progressivt, når det hæves i virksomheden.
Vælger den skattepligtige at lade hele eller en del af det resterende overskud forblive i virksomheden, beskattes denne del af overskuddet med en proportional virksomhedsskat på 50 pct.
Denne sats er fast i modsætning til satsen for kapitalindkomstbeskatning, der afhænger af kommuneskatteprocenten.
Hæver den skattepligtige i et senere indkomstår af det opsparede overskud, beskattes det hævede beløb med tillæg af den virksomhedsskat, der er betalt af beløbet, som personlig indkomst.
Samtidig modregnes den til beløbet svarende virksomhedsskat i den skattepligtiges slutskat.
Virksomhedsskatten er således en foreløbig skat, der behandles på samme måde som foreløbig A- og B-skat.
Overstiger de samlede foreløbige skatter den skattepligtiges slutskat i hæveåret, skal det overskydende beløb tilbagebetales efter kildeskattelovens regler om overskydende skat.
Der gælder dog en begrænsning for tilbagebetaling af virksomhedsskat.
Der sker ikke tilbagebetaling af den del af virksomhedsskatten, der overstiger årets slutskat, hvis den overskydende virksomhedsskat skyldes, at den skattepligtige har modregnet et skattemæssigt underskud i opsparet overskud.
 1) Beløbet beskattes hos den skattepligtige som kapitalindkomst.
 2) Beløbet beskattes hos den skattepligtige som personlig indkomst.
3) År 1's grundlag for beregning af kapitalafkast er her forøget med opsparet overskud efter virksomhedsskat på 30.000 kr.
4) Der beregnes intet kapitalafkast, da dette ikke kan overstige årets overskud, der her er 0 kr.
5) I den skattepligtiges slutskat modregnes en virksomhedsskat af hævet opsparet overskud på 30.000 kr.
Ved overførsel af beløb eller andre aktiver fra virksomheden til den skattepligtige gælder en prioriteringsregel, således at overskud anses for hævet før indskud.
Den skattepligtige kan i princippet ikke overføre værdier fra virksomheden, når hele indskuddet er hævet.
Hvis der hæves i virksomheden udover den indskudte kapital, dvs. at saldoen på indskudskontoen bliver negativ, svarer det til, at den skattepligtige »låner« i virksomheden.
Sker dette,  

 beregnes en rente af den negative saldo for hele det pågældende indkomstår.
Ved renteberegningen anvendes kapitalafkastprocenten som rentesats.
I virksomheden indtægtsføres den beregnede rente.
Et tilsvarende beløb anses for overført til den skattepligtige.
Den skattepligtiges kapitalindkomst nedsættes med samme beløb.
Ved denne regulering stilles den skattepligtige på samme måde, som hvis lånet var optaget privat, dvs. at skatteværdien af rentefradraget nedsættes til ca. 50 pct.
De gældende regler om adgang til at overføre en del af virksomhedens overskud til beskatning hos en medarbejdende ægtefælle berøres ikke af lovforslaget.
Har virksomheden underskud i et indkomstår, skal underskuddet modregnes i et eventuelt opsparet overskud.
Virksomhedsordningen giver således mulighed for at fradrage underskud i tidligere års overskud under forudsætning af, at dette overskud er opsparet i virksomheden.
Herved udjævnes de skattemæssige virkninger af svingende indkomster.
Hvis der ikke er et opsparet overskud i virksomheden, eller hvis underskuddet ikke kan rummes i et opsparet overskud, skal underskuddet fradrages i den skattepligtiges og en eventuel ægtefælles samlede positive kapitalindkomst i samme indkomstår.
Et resterende underskud skal fradrages i den skattepligtiges personlige indkomst f.eks. lønindkomst.
Er den skattepligtige gift, skal et resterende underskud fragå i ægtefællens personlige indkomst.
Er underskuddet herefter ikke udlignet, kan det føres frem til fradrag i virksomhedsoverskud i de nærmest efterfølgende 5 indkomstår.
Ophører den skattepligtige med at anvende virksomhedsordningen, medregnes et opsparet overskud i den personlige indkomst for det indkomstår, der følger efter det seneste indkomstår, hvor den skattepligtige har anvendt virksomhedsordningen.
Hvis den skattepligtige imidlertid inden et år har overtaget en anden virksomhed, er der mulighed for at overføre opsparingskontoen til den nye virksomhed, forudsat at den nye virksomhed er mindst lige så stor som den afhændede virksomhed.
Der gælder en tilsvarende mulighed for at overføre opsparingskontoen uden beskatning i forbindelse med omdannelse til selskab efter lov om skattefri virksomhedsomdannelse.
Skyldes virksomhedsophør, at den skattepligtige afgår ved døden, kan ægtefællen eller en arving indtræde i afdødes skattemæssige stilling.
Opsparingskontoen kan således overtages af en person, der får udlagt afdødes virksomhed.
Sker dette ikke, foretages en efterbeskatning af det opsparede overskud.
7. Ved indtræden i virksomhedsordningen opstår der et afgrænsningsproblem med hensyn til opdelingen af gæld i en privat og en erhvervsmæssig del.
På grundlag af virksomhedens aktiver og passiver opgøres indskudskontoen i forbindelse med udarbejdelse af åbningsbalancen.
Hvis indskudskontoen ved opgørelsen er negativ, og den skattepligtige dokumenterer, at alle de til virksomheden hørende aktiver og gældsposter er medregnet, samt at den medregnede gæld er erhvervsmæssig, sættes indskudskontoen dog til nul.
Dette bevirker, at det kun er nødvendigt at foretage en ligningsmæssig kontrol af opdelingen mellem privat og erhvervsmæssig gæld på det tidspunkt, hvor den skattepligtige træder ind i virksomhedsordningen, og indskudskontoen er negativ.
Når den skattepligtige skal dokumentere, at gæld er erhvervsmæssig, må der lægges vægt på, hvad låneprovenuet er anvendt til.
Hvis indskudskontoen senere bliver negativ, er det som tidligere nævnt udtryk for, at den skattepligtige har »lånt« i  

 virksomheden, og der foretages rentekorrektion.
Gennem denne objektive regel sikres det, at der er en adskillelse mellem privat og erhvervsmæssig gæld.
Det er derfor kun ved indtræden i ordningen nødvendigt at foretage en sondring mellem privat og erhvervsmæssig gæld på grundlag af anvendelseskriteriet.
Herudover medfører kapitalafkastberegningen, at det i mange tilfælde er uden betydning, om gæld i åbningsbalancen indgår i virksomheden eller holdes udenfor.
Forøges gælden, der indgår i virksomheden, bliver grundlaget for beregning af kapitalafkast nedsat med samme beløb.
Herved nedsættes det beregnede kapitalafkast med et beløb, det nogenlunde svarer til renteudgiften på den ekstra gæld.
8. Forslaget må påregnes at give en vis meradministration.
Dette skyldes, at der er tale om et helt nyt regelsæt, hvor der ved ordningens ikrafttræden vil blive et stort antal åbningsbalancer, der skal kontrolleres af ligningsmyndighederne.
For at lette den administrative byrde er det nødvendigt, at de oplysninger, som er nødvendige for kontrol af ordningen, skal afgives på et særligt skema.
Der henvises i øvrigt til bemærkningerne om skattereformens administrative virkninger i forslaget til personskatteloven.
9. Forslagets provenumæssige konsekvenser vurderes nedenfor under den forudsætning, at lovforslaget til personskattelov gennemføres.
Ved kapitalafkastberegningen sikres det, at afkastet af investering i erhvervsaktiver beskattes som kapitalindkomst, ligesom det efter personskatteloven sker med afkast af midler placeret i finansielle aktiver.
Med udgangspunkt i selvangivelsesundersøgelsernes oplysninger om erhvervsaktiver og erhvervspassiver er der skønnet over kapitalafkastgrundlaget.
Ved en kapitalafkastsats på 10 pct. tyder lovmodelberegninger på et provenutab i 1987 på godt 50 mill. kr.
 og i slutvirkning på omkring 100 mill. kr.
Det relativt beskedne provenutab skyldes for det første, at det beregnede kapitalafkast ikke kan overstige virksomhedens overskud.
For det andet at mange selvstændige har en samlet indkomst under 200.000 kr., hvorfor det skattemæssigt er uden betydning, om overskuddet helt eller delvis beskattes som personlig indkomst eller som kapitalindkomst.
For det tredie medfører overgangsordningen for positiv kapitalindkomst, at et meget stort beregnet kapitalafkast kun gradvis overføres til beskatning som kapitalindkomst.
Der foreligger kun få oplysninger, der kan benyttes som baggrund for en vurdering af provenutabet ved forslagets opsparingsordning.
Der savnes især oplysninger om omfanget og størrelsen af udsvingene i selvstændige erhvervsdrivendes indkomster, herunder de tilsvarende oplysninger om udsvingene i de skattepligtige indkomster.
Udsvingene i de skattepligtige indkomster er givetvis mindre end i overskuddene, idet de gældende regler giver mulighed for en vis udjævning, bl.a. via afskrivning, investeringsfondshenlæggelse, varelagernedskrivning m.v.
Der er derfor næppe tvivl om, at den mere direkte mulighed for indkomstudjævning, som forslaget indebærer, i meget betydeligt omfang vil træde i stedet for de tidligere nævnte metoder til udjævning af den skattepligtige indkomst.
Skatteyderen opnår endvidere, at indkomsten kan udjævnes uden senere at skulle foretage investeringer, der måske er mindre velbegrundede set fra et driftsøkonomisk synspunkt.
Der vil således ikke være tale om et provenutab, når ordningen blot erstatter andre måder at udjævne indkomstudsving på.
Der er dog formentlig nogle selvstændige med svingende indkomst, der ikke har udnyttet de ovennævnte metoder til indkomstudjævning, og som nu vil udnytte de muligheder, opsparingsordningen giver.
Hertil kommer, at selvstændige med indkomster, der mere varigt overstiger 200.000 kr., med fordel kan benytte opsparingsordningen til konsolidering af virksomheden.
Det varige provenutab på ordningen - som udgøres af forskellen mellem den skat, der skulle have været betalt af det opsparede beløb, og den skat, der skal betales, når de opsparede beløb hæves - kan først konstateres i det år, hvor de opsparede beløb hæves i virksomheden.
Det anslås rent skønsmæssigt, at opsparingsordningen indebærer et mindre provenu i størrelsesordenen 200 mill. kr.
Om dette er udtryk for et endeligt provenutab eller blot en tidsmæssig forskydning af skattebetalingen, afhænger som nævnt af skatteprocenten, når de opsparede beløb hæves.
Den samlede provenuvirkning af lovforslaget skønnes herefter i alt at være et provenutab i størrelsesordenen 250 mill. kr. i 1987 og omkring 300 mill. kr. i slutvirkning.
Bemærkninger til de enkelte bestemmelser Til § 1 Virksomhedsordningen er en frivillig ordning, der kan anvendes af personer, der driver selvstændig erhvervsvirksomhed.
Reglerne kan anvendes af fuldt eller begrænset skattepligtige personer. Ønsker den skattepligtige ikke at anvende ordningen, vil indkomst fra virksomheden ligesom anden skattepligtig almindelig indkomst blive beskattet efter personskatteloven.
Dette kan f.eks. være tilfældet for skattepligtige med indkomstforhold, hvor det er uden betydning, om et beløb beskattes som personlig indkomst eller som kapitalindkomst, eller om en renteudgift fragår i personlig indkomst eller kapitalindkomst.
Det er en betingelse for at anvende ordningen, at den skattepligtige driver erhvervsmæssig virksomhed.
Lovforslaget indeholder ingen definition af erhvervsmæssig virksomhed.
Den foreliggende praksis inden for skattelovgivningen må lægges til grund ved afgørelsen af, om der i det enkelte tilfælde er tale om erhvervsmæssig virksomhed.
 Erhvervsvirksomhed som særskilt indkomstkilde indgår i en række love.
Bl.a. kan nævnes kildeskatteloven, investeringsfondsloven, selskabsskatteloven, afskrivningsloven, etableringskontoloven, lov om særlig indkomstskat m.v. samt ligningsloven.
Af praksis fra skattelovgivningen skal særligt fremhæves praksis vedrørende henlæggelse til investeringsfonds.
Herefter kan indtægt, der er lønindtægt, ikke anses for indtægt ved erhvervsmæssig virksomhed uanset aflønningens form.
Som eksempel på andre indtægter, der i almindelighed heller ikke kan henregnes til overskud ved erhvervsvirksomhed, kan nævnes honorarer til musikere og skuespillere samt bestyrelseshonorarer m.v.
Hvis der er tvivl om, hvorvidt der i det konkrete tilfælde foreligger selvstændig erhvervsvirksomhed eller lønarbejde, vil kildeskattelovens § 43, stk. 1, om personligt arbejde i tjenesteforhold og den praksis, der har udviklet sig omkring denne bestemmelse, i særlig grad kunne være vejledende.
Af momenter, der indgår i bedømmelsen, kan nævnes, om hvervgiveren har instruktionsbeføjelser overfor den pågældende, om denne ejer de maskiner og redskaber, der benyttes ved arbejdet, om arbejdet udføres fra egne lokaler, og om den pågældende selv afholder udgifterne i forbindelse med arbejdets udførelse.
I praksis forekommer en del agentur- og entrepriselignende forhold, der i en række henseender ligger nærmere lønarbejde end selvstændig erhvervsvirksomhed.
De henregnes i almindelighed ikke til erhvervsvirksomhed.
Drives et agentur imidlertid for agentens egen regning og risiko, vil der dog kunne foreligge erhvervsmæssig virksomhed.
Det samme gælder en assurandør, der for egen regning driver sit kontor, herunder er ansvarlig for en del af lønudgifterne.
Indtægt af liberalt erhverv som f.eks. advokat, arkitekt, læge, revisor, vekselerer m.v. må i almindelighed anses for indtægt ved erhvervsvirksomhed.
For så vidt angår fast ejendom, anses drift af udlejningsejendomme som regel for erhvervsvirksomhed.
Udleje af driftsmidler m.v. betragtes som selvstændig erhvervsvirksomhed, såfremt virksomheden har et vist omfang.
Skattepligtige, der deltager i virksomhed drevet som interessentskab eller kommanditselskab, anses for at være selvstændige erhvervsdrivende.
 Hobbyvirksomhed anses ikke for erhvervsvirksomhed.
I et enkelt tilfælde kan selvstændige erhvervsdrivende ikke anvende forslagets regler for en virksomhed.
Det drejer sig om selvstændig skibsvirksomhed, når denne virksomhed er den skattepligtiges bierhverv.
Indkomst fra sådan virksomhed beskattes som kapitalindkomst efter § 4, stk. 1, nr. 10, i personskatteloven.
Til § 2 Det er en betingelse for at anvende virksomhedsordningen, at den skattepligtige opfylder bogføringslovens krav til regnskabsførelsen.
Denne betingelse betyder øgede regnskabskrav for de skattepligtige, der ikke er bogføringspligtige efter bogføringsloven.
Efter bogføringsloven skal der gennem bogføringen gives en klar og overskuelig redegørelse for virksomhedens forretninger og formueforhold, herunder oplysninger om driftsindtægter og driftsudgifter, den i virksomheden anbragte kapital, udbetalinger til den skattepligtige samt dennes udtagelse af varer og lignende fra virksomheden.
Virksomhedsordningen stiller ikke yderligere krav til bogføringen.
Efter forslaget skal der udarbejdes et regnskab, der udelukkende vedrører virksomheden.
Der skal således regnskabsmæssigt ske en adskillelse af virksomhedens økonomi og den skattepligtiges private økonomi.
Efter stk. 2 kan den skattepligtige vælge virksomhedsordningen for det enkelte indkomstår.
Der kan således skiftes mellem beskatning efter personskatteloven og beskatning efter virksomhedsordningen fra det ene år til det andet.
Af stk. 2 fremgår ligeledes, at den skattepligtige ved indgivelse af selvangivelse for et indkomstår skal tilkendegive, at virksomhedsordningen ønskes anvendt i det pågældende indkomstår.
Desuden skal den skattepligtige oplyse størrelsen af indestående på konto for indskud og på konto for opsparet overskud, jfr. §§ 3 og 10, stk. 2, samt kapitalafkast og afkastgrundlag, jfr. §§ 7 og 8. Denne specifikation er nødvendig, fordi beløb, der fragår på kontoen for opsparet overskud, skal endeligt beskattes som personlig indkomst, mens beløb, der fragår på indskudskontoen, skattefrit kan tilbageføres til indehaveren.
Når den skattepligtige har valgt at anvende virksomhedsordningen for et indkomstår, skal lovforslagets regler anvendes for hele indkomståret og på hele virksomheden.
Der er således ikke mulighed for f.eks. at holde en del af de erhvervsmæssige aktiver eller passiver uden for virksomhedsordningen, når ordningen anvendes for det pågældende indkomstår.
Hvis virksomheden er startet midt i et indkomstår, skal ordningen kun gælde i den resterende del af indkomståret.
Ejes en virksomhed af flere personer, f.eks. i interessentskabsform, kan de enkelte personer uafhængigt af hinanden vælge, om de vil anvende virksomhedsordningen.
Efter den foreslåede bestemmelse i stk. 3 skal en erhvervsdrivende, der har flere virksomheder, anvende samme regelsæt for alle virksomhederne i det enkelte indkomstår.
I de år, hvor virksomhedsordningen anvendes, skal den skattepligtige endvidere oplyse virksomhedernes samlede overskud tillige med det samlede indestående på indskudskonti og opsparingskonti, jfr. §§ 3 og 10, stk. 2, samt det samlede kapitalafkast og kapitalafkastgrundlag, jfr. §§ 7 og 8. Der er kun tale om sammentælling af de enkelte virksomheders overskud m.v.
Der skal således ikke udarbejdes et samlet regnskab for virksomhederne under et.
Disse fælles opgørelser skal foretages, bl.a. fordi kapitalafkast i den enkelte virksomhed hverken kan overstige et nettooverskud i virksomhederne eller det kapitalafkast, der kan beregnes af virksomhedernes samlede afkastgrundlag, jfr. § 14, stk. 2.
Reglerne om flere virksomheder gælder både for den skattepligtige og for en eventuel ægtefælle, der også driver erhvervsmæssig virksomhed.
Den ene ægtefælle kan således ikke anvende virksomhedsordningen, medmindre den anden ægtefælle også ønsker at anvende ordningen.
Ministeren for skatter og afgifter kan efter bestemmelsen i stk. 5 fastsætte nærmere regler om det regnskab, den skattepligtige skal udarbejde for virksomheden, herunder regler om den form, oplysningerne til brug for selvangivelsen skal afleveres i.
Der er herved givet hjemmel til at fastsætte regler om, at oplysningerne skal afgives på et skema.
Skattepligtige, som ved indgivelsen af selvangivelse for et indkomstår tilkendegiver at ville anvende virksomhedsordningen, men som ikke ved det indsendte selvangivelsesmateriale opfylder de i bogføringsloven eller de i medfør af denne lov udstedte forskrifter vedrørende bogføring, regnskabsaflæggelse m.v., kan ikke anvende virksomhedsordningen.
I disse tilfælde er den skattepligtige undergivet personskatteloven, herunder reglerne for indgivelse af selvangivelse m.v., jfr. skattekontrollovens §§ 1-3.
Dette betyder, at den skattepligtiges formue og indkomst kan ansættes til et skønsmæssigt beløb, såfremt behørig selvangivelse, eventuelt bilagt pligtigt årsregnskab i henhold til statsskattelovens § 22, stk. 4, ikke indgives rettidigt til skattemyndighederne.
Hvis selvangivelsen alene er indgivet for sent, men i øvrigt er behørig, er dette ikke til hinder for anvendelse af virksomhedsordningen.
Er der tale om mindre mangler i virksomhedens regnskab m.v. i forhold til de udstedte forskrifter, vil den skattepligtige fortsat kunne anvende virksomhedsordningen, såfremt disse mangler udbedres ved supplerende oplysninger og specifikationer inden for en rimelig tid.
Endvidere vil ligningsmyndighederne selv kunne foretage mindre korrektioner.
Der kan i øvrigt henvises til gældende praksis vedrørende tilsidesættelse af regnskaber.
Har den skattepligtige i en periode anvendt virksomhedsordningen, vil konsekvensen af, at ordningen ikke kan anvendes i et indkomstår som følge af mangler ved virksomhedens regnskab være, at et eventuelt opsparet overskud skal beskattes efter forslagets § 15, stk. 1.
Til § 3 Forslagets § 3 omhandler indskudskontoen og de værdier, som skal lægges til grund ved opgørelse af kontoen.
Indeståendet på kontoen er udtryk for, hvor store beløb den skattepligtige skattefrit kan føre ud af virksomheden som tilbageførsel af indskudskapital.
Indskudskapital kan dog først tilbageføres efter hævning af overskudsbeløb i den i § 5 nævnte rækkefølge.
Medfører overførsel af beløb eller andre værdier til den skattepligtige, at indskudkontoen bliver negativ, anses den skattepligtige for at have optaget et »privat lån«.
Indskudskontoen har således betydning for sondringen mellem erhvervsmæssig og privat gæld og dermed for, hvornår der skal foretages rentekorrektion efter § 11.
Det fremgår af stk. 1, at den skattepligtige ikke kan yde »lån«  

 til virksomheden, da overførsel af værdier til virksomheden betragtes som indskud.
I praksis kan der være tale om positive nettoværdier, således at overførsel af værdier fra den skattepligtige til virksomheden beregnes efter fradrag af værdier, der overføres fra virksomheden til den skattepligtige.
En øget erhvervsmæssig benyttelse af aktiver, der benyttes både til erhvervsmæssige og til private formål, betragtes også som indskud.
Der stilles ikke krav om en positiv indskudskapital som ved stiftelse af selskaber.
Virksomheden kan således være fuldt fremmedfinansieret.
Efter stk. 2 opgøres indskudskontoen ved starten af det første indkomstår, hvor virksomhedsordningen anvendes.
Herved fastfryses indskudskontoen bortset fra reguleringer efter stk. 7, dvs.
reguleringer i form af yderligere indskud eller overførsel af værdier til den skattepligtige.
Dette betyder, at ikke-indkomstskattepligtige reguleringer som ændring af ejendomsværdi og pristalsregulering af den afskrivningsberettigede saldo for skibe og driftsmidler ikke påvirker indskudskontoen.
Endvidere vil mere eller mindre vilkårlige ændringer i kontantværdien af aktiver og gæld som følge af f.eks. udsving i renten heller ikke påvirke indskudskontoen.
Denne opgørelse af indskudskontoen bevirker, at den skattepligtige ikke kan belåne en eventuel ikke realiseret kapitalgevinst i virksomheden og anvende provenuet til private formål samtidig med, at renteudgifterne fragår ved opgørelse af virksomhedens overskud.
Omvendt vil den skattepligtige ikke miste sin mulighed for at hæve sit oprindelige indskud, da indskudskontoen ikke påvirkes af et tab, der ikke er fradragsberettiget.
Indskudskontoen påvirkes ikke af, at den skattepligtige belåner ikke realiserede kapitalgevinster i virksomheden og anvender provenuet erhvervsmæssigt, således at renteudgifterne fragår ved opgørelse af virksomhedens overskud, dvs. med en skatteværdi på op til ca.
68 pct.
Den skattepligtige kan endvidere optage private lån mod sikkerhed i virksomhedens aktiver, uden at dette påvirker indskudskontoen.
Da der er tale om et privat lån, vil renteudgiften være negativ kapitalindkomst med en skatteværdi på ca. 50 pct.
Realiserede kapitalgevinster vil ikke forøge indskudskontoen.
Hvis der er tale om en realiseret kapitalgevinst i virksomheden, vil denne gevinst kun kunne udtages til private formål uden rentekorrektion, hvis den skattepligtige ophører med at anvende virksomhedsordningen.
Dette gælder dog ikke, hvis den realiserede gevinst beskattes som almindelig indkomst og dermed indgår i opgørelsen af virksomhedens indkomst.
Opgørelse af indestående på indskudskonto efter stk. 3 sker på grundlag af værdien af indskudte aktiver med fradrag af gæld.
Som nævnt i bemærkningerne til § 2 er opdelingen af egenkapital på henholdsvis indskudskonto og opsparingskonto nødvendiggjort af den forskellige skattemæssige behandling, som beløb fra disse to konti får ved overførsel til den skattepligtige.
Indestående på indskudskontoen kan skattefrit tilbageføres til den skattepligtige fra virksomheden, mens indestående på opsparingskonto skal endeligt beskattes som personlig indkomst, når det overføres til den skattepligtige.
Udgangspunktet for værdiansættelse af aktiver og passiver er den formueskattepligtige værdi.
Fast ejendom indgår således til ejendomsvurderingen, mens driftsmidler og skibe indgår med den afskrivningsberettigede saldoværdi.
Ved opgørelsen tillægges formuenedslag efter §§ 18A-18C i ligningsloven samt eventuel ikke medregnet anskaffelsessum for ombygning, forbedringer m.v. af bygninger.
Varelager og husdyrbesætning medregnes med den formueskattepligtige værdi efter eventuel nedskrivning.
Aktiver, der ikke er formueskattepligtige, f.eks. aktiverede forudbetalte omkostninger (forudbetalt husleje, forudbetalt rente, der er fratrukket i indkomsten, og ombygningsudgifter i lejede lokaler) samt good-will medregnes med anskaffelsessummen efter fradrag af skattemæssige afskrivninger.
Afskrivningsberettiget good-will, dvs. good-will, der er erhvervet før 1. juli 1982, medregnes til den nedskrevne værdi, mens good-will, der er erhvervet efter 1. juli 1982, medregnes til anskaffelsessummen.
Der sker således ikke nedskrivning af sidstnævnte good-will ved opgørelse af indskudskontoen.
Det sker derimod ved opgørelse af afkastgrundlaget efter § 8.
Indskydes et driftsmiddel, der hidtil har været anvendt privat, anvendes handelsværdien.
Ved opgørelse af indskudskontoen fragår virksomhedens gæld til den formueskattepligtige værdi.
Aktiver, der benyttes både til erhvervsmæssige og til private formål, indgår i opgørelsen af indskudskontoen med en andel af værdien efter stk. 4, der svarer til den erhvervsmæssige benyttelse i det første indkomstår, hvor virksomhedsordningen anvendes.
For en- og tofamiliehuse, der tjener til bolig for ejeren, og hvor den erhvervsmæssige benyttelse er mindre end 25 pct., er der ikke foretaget nogen vurderingsfordeling vedrørende privat og erhvervsmæssig benyttelse.
I disse tilfælde lægges den skattepligtiges vurdering af den erhvervsmæssige benyttelse til grund.
Hvis den skattepligtiges vurdering ikke er i overensstemmele med den faktiske benyttelse, vil den kunne tilsidesættes ligningsmæssigt.
Hvis indskudskontoen, opgjort efter stk. 2-5, bliver negativ, har den skattepligtige mulighed for at dokumentere, at alle virksomhedens aktiver og gældsposter er medregnet samt, at den medregnede gæld er erhvervsmæssig.
Kan den skattepligtige dokumentere dette, sættes indskudskontoen til nul.
Denne bestemmelse betyder, at det kun er nødvendigt at foretage en ligningsmæssig kontrol af, om virksomhedens regnskab giver et korrekt billede af, hvilke aktiver og passiver der er erhvervsmæssige, på det tidspunkt hvor den skattepligtige begynder at anvende virksomhedsordningen.
Optager den skattepligtige efterfølgende »lån« gennem virksomheden, dvs.
overfører mere end det positive indestående på indskudskontoen, sker der rentekorrektion efter bestemmelsen i § 11. Herefter vil den skattepligtige ikke have fordel af fradrag for renteudgifter i virksomheden for det private lån.
Der skal derimod ikke foretages nogen ligningsmæssig kontrol af, om gælden er erhvervsmæssig eller privat, når indskudskontoen i åbningsbalancen er positiv.
Efter stk. 7 reguleres indskudskontoen årligt ved indkomstårets udløb, således at den forøges med nye indskud, der er foretaget i løbet af indkomståret, og nedsættes med årets hævninger, der ikke er overskud (herunder opsparet overskud).
Da ordningen er frivillig, vil den skattepligtige i princippet kunne skifte mellem beskatning efter virksomhedsordningen og personskatteloven fra det ene år til det andet.
Den skattepligtige vil således ved at træde ud af virksomhedsordningen i et år kunne anvende et provenu fra belåning af skattefrie kapitalgevinster til private formål.
Når den skattepligtige på ny træder ind i ordningen, vil indskudskapitalen blive forøget med eventuelle kapitalgevinster, idet indskudskontoen efter stk. 2 opgøres på grundlag af den formueskattepligtige værdi af aktiver og gæld.
Der er derfor indsat en bestemmelse i stk. 8, der begrænser den skattepligtiges muligheder for at spekulere i at træde ind og ud af virksomhedsordningen.
Herefter skal en skattepligtig, der tidligere har anvendt virksomhedsordningen, og som inden for de nærmest efterfølgende 5 indkomstår på ny anvender ordningen på en virksomhed, ved opgørelsen af indskudskontoen medregne en fast ejendom til samme værdi, som da ordningen senest blev anvendt.
Bliver indskudskontoen herefter negativ, og kan den skattepligtige ikke dokumentere, at alle de til virksomheden hørende aktiver og gældsposter er medregnet samt, at den medregnede gæld er erhvervsmæssig, vil der ske rentekorrektion efter § 11.
Til § 4 Den foreslåede bestemmelse i § 4 giver mulighed for at hæve eller indskyde beløb i virksomheden med virkning for et indkomstår efter indkomstårets udløb, men inden indgivelse af selvangivelse for året.
Inden for denne frist kan hæves eller indskydes beløb, der udgør årets kapitalafkast beregnet efter § 7.
Baggrunden for at indføre denne frist for at indskyde og hæve beløb er, at den skattepligtige først, når regnskabet er endeligt udarbejdet, kender årets overskud og dermed kapitalafkastet.
Ved de regnskabsmæssige posteringer viser den skattepligtige, om kapitalafkast er afsat til hævning og dermed betragtet som hævet i indkomståret, eller om det forbliver indestående i virksomheden.
Kapitalafkastet er den del af årets overskud, der beskattes proportionalt som kapitalindkomst med ca. 50 pct.
Kapitalafkastet skal altid beskattes endeligt i indkomståret, og det betragtes som indskud, hvis det ikke hæves af den skattepligtige inden den nævnte frist.
Hvis kapitalafkast ikke hæves, skal den skattepligtige betale skat af kapitalafkastet med midler fra sin private økonomi.
Den skattepligtige kan dog eventuelt hæve en del af kapitalafkastet svarende til det beløb, som skal betales i skat og lade resten forblive i virksomheden som indskud.
Til § 5 Den foreslåede bestemmelse i § 5 angiver, i hvilken rækkefølge beløb anses for hævet i virksomheden og overført til den skattepligtige.
Rækkefølgen gælder også ved overførsel af andre aktiver end kontante beløb.
I praksis kan der være tale om nettoværdier, således at overførsel af værdier fra virksomheden til den skattepligtige beregnes efter fradrag af værdier, der overføres fra den skattepligtige til virksomheden.
Overførsel af beløb kan ske ved, at den skattepligtige hæver beløb af virksomhedens kassebeholdning herunder en kassekredit.
Overførsel kan også ske som en regnskabsmæssig postering, dvs. en passivpost f.eks. »hensat til hævning« i forbindelse med udarbejdelse af årsregnskabet for virksomheden.
Der er efter de foreslåede bestemmelser i § 4 og § 10, stk. 1, mulighed for, at den skattepligtige overfører overskud - både kapitalafkast og resterende overskud - fra det foregående indkomstår indtil selvangivelsesfristens udløb.
Disse beløb anses i det følgende indkomstår for overført, før der hæves af årets overskud.
Af årets overskud anses kapitalafkast for hævet før et resterende overskud, der beskattes progressivt som personlig indkomst.
Overfører den skattepligtige i et indkomstår herudover værdier fra virksomheden, anses et eventuelt opsparet overskud for hævet, før der tilbageføres indskudskapital.
Når hele indeståendet på indskudskontoen efter § 3 er overført til den skattepligtige, vil yderligere overførsler, hvorved saldoen på indskudskontoen bliver negativ, anses for »lån« fra virksomheden til den skattepligtige.
Disse lån omfattes af den foreslåede bestemmelse i § 11, hvorefter der eventuelt kan blive tale om at foretage rentekorrektion, således at skatteværdien af rentefradraget bliver ca. 50 pct. som for andre private renter.
Bestemmelsen fastsætter rækkefølgen for overførsel af værdier fra virksomheden til den skattepligtige, men ikke hvilken værdi et aktiv overføres til.
For så vidt angår afskrivningsberettigede driftsmidler og skibe, følger det af afskrivningslovens § 32, at overførsel sker til handelsværdien, når der er tale om ændret anvendelse af aktivet.
Der vil altid være tale om ændret anvendelse, når aktivet overføres til privat benyttelse hos den skattepligtige.
Overførsel af aktiver mellem den skattepligtiges virksomheder sker til bogførte værdier.
Efter stk. 3 sidestilles en øget privat anvendelse af et aktiv, der benyttes både privat og erhvervsmæssigt, med overførsel af værdier fra virksomheden til den skattepligtige.
Efter stk. 4 anses beløb, der overføres fra virksomheden til den skattepligtige til dækning af virksomhedsskat samt særlig indkomstskat i virksomheden, ikke for at være hævet.
Disse beløb indgår således ikke i hæverækkefølgen efter stk. 1.
Til § 6 Efter bestemmelsen opgøres virksomhedens skattepligtige indkomst efter skattelovgivningens almindelige regler.
Ved opgørelsen af virksomhedens skattepligtige indkomst indgår alle skattepligtige indtægter og udgifter, der vil være henholdsvis personlig indkomst eller kapitalindkomst efter personskatteloven.
Efter bestemmelsen i stk. 2 skal der foretages fuld periodisering for såvel renteindtægter som renteudgifter.
Dette er en ændring af reglerne for periodisering af renteudgifter efter ligningslovens § 5, stk. 2, der kun foreskriver periodisering for renteudgifter, der vedrører en længere periode end 6 måneder, og som forfalder mere end 6 måneder før periodens udløb.
Det er nødvendigt med en regel om fuld periodisering, fordi den skattepligtige kan skifte mellem at anvende virksomhedsordningen og de almindelige regler fra det ene år til det andet.
Uden en periodiseringsregel ville man i visse tilfælde kunne flytte renteindtægter og -udgifter til de år, hvor det skattemæssigt er mest fordelagtigt.
Efter stk. 3 kan indkomst, der er skattepligtig både her i landet og i udlandet, ikke medregnes i virksomhedens indkomst.
Bestemmelsen gælder såvel for overskud som for underskud.
Dette skyldes, at en sådan indkomst berettiger til nedslag i den danske skat for de skatter, der er betalt til udlandet.
En korrekt opgørelse forudsætter, at nedslaget sker i en endelig skat og ikke i en foreløbig skat, som virksomhedsskatten.
Til § 7 Bestemmelsen i forslagets § 7 om beregning af kapitalafkast må ses i sammenhæng med det grundlag, afkastet efter § 8, stk. 1, skal beregnes på samt kapitalafkastsatsens størrelse efter § 9.
Efter bestemmelsen udgør kapitalafkastet afkastgrundlaget gange afkastsatsen, idet resultatet nedsættes med årets pristalsregulering af den afskrivningsberettigede saldoværdi for skibe og driftsmidler.
Det beregnede kapitalafkast skal i princippet svare til den forrentning, der alternativt kunne opnås af den kapital, den skattepligtige har investeret i virksomheden.
Afkastsatsen svarer til den efter § 9 beregnede rente, der er udtryk for en gennemsnitlig markedsrente.
Afskrivningssaldoen for de driftsmidler, der efter § 8, stk. 2, indgår i grundlaget for kapitalafkast, pristalsreguleres hvert år.
Da markedsrenten også giver dækning for inflation, vil en forrentning med markedsrente overføre for meget af overskuddet til beskatning som kapitalindkomst.
Derfor fragår årets pristalsregulering ved beregningen af kapitalafkastet.
Der beregnes kun kapitalafkast, når afkastet vil være positivt.
Er afkastgrundlaget negativt, hvilket nogenlunde vil svare til, at egenkapitalen i virksomheden er negativ, beregnes således ikke et negativt kapitalafkast.
Det beregnede kapitalafkast kan ikke overstige årets overskud.
Er der således ingen positiv indtjening i virksomheden, vil der ikke blive beregnet noget kapitalafkast, selv om afkastgrundlaget kunne berettige hertil.
Beregningen af kapitalafkast skal således ses som et led i en fordeling af årets overskud på henholdsvis kapitalindkomst og personlig indkomst.
Er der overskud i virksomheden, skal der, hvis der er grundlag herfor, beregnes et kapitalafkast.
Der er således ikke i denne situation mulighed for at spare hele overskuddet op i virksomheden mod at betale en foreløbig virksomhedsskat på 50 pct.
Når en virksomhed træder ind i ordningen, ophører eller omlægger sin regnskabsperiode, vil denne kunne omfatte et kortere eller længere tidsrum end 12 måneder.
I disse tilfælde beregnes et forholdsmæssigt kapitalafkast for det antal hele måneder, regnskabsperioden omfatter.
Til § 8 Efter stk. 1 i bestemmelsen opgøres virksomhedens afkastgrundlag som virksomhedens aktiver med fradrag af gæld ved indkomstårets begyndelse.
Opgørelsen sker således på grundlag af primobalancen.
Ved opgørelsen fragår beløb, der er afsat efter forslagets bestemmelser i §§ 4 og 10, stk. 1. Det er beløb, der er afsat til hævning enten som kapitalafkast eller som personlig indkomst.
Da opgørelsen af kapitalafkastgrundlaget sker på grundlag af primobalancen, vil den skattepligtige ikke få beregnet kapitalafkast af en forøgelse af egenkapitalen i løbet af året.
Opgørelsestidspunktet skal sikre, at den skattepligtige ikke får beregnet kapitalafkast for hele året af aktiver, der er finansieret ved indskud sidst i indkomståret.
Den skattepligtige kan øge afkastgrundlaget ved at indskyde kontante beløb sidst i et indkomstår og hæve beløbet i starten af det nye indkomstår.
En sådan oppustning af grundlaget for beregning af kapitalafkast vil imidlertid kunne tilsidesættes ligningsmæssigt.
Endvidere vil indskud ikke kunne hæves igen umiddelbart efter, medmindre den skattepligtige først hæver et eventuelt opsparet overskud samt årets overskud.
Dette følger af bestemmelsen i § 5.
Ved opgørelsen af afkastgrundlaget medregnes fast ejendom enten til anskaffelsessummen med tillæg af eventuel ikke medregnet anskaffelsessum for ombygning, forbedringer m.v.
For ejendomme anskaffet før 1. januar 1987 kan den skattepligtige i stedet vælge at anvende værdien ved 18. alm. vurdering med tillæg af eventuel ikke medregnet anskaffelsessum for ombygning, forbedringer m.v.
Øvrige aktiver medregnes til den formueskattepligtige værdi.
For driftsmidlers og skibes vedkommende er det den formueskattepligtige værdi med tillæg af eventuelt nedslag efter ligningslovens § 18A, der skal anvendes.
Aktiver, der ikke er formueskattepligtige, som bl.a. aktiverede forudbetalte omkostninger (forudbetalt husleje, forudbetalt rente, der er fratrukket i indkomsten og ombygningsudgifter i lejede lokaler) indgår i opgørelsen med anskaffelsessummen med fradrag af foretagne afskrivninger.
Efter bestemmelsen i stk. 3 skal erhvervet good-will afskrives med 15 pct. årligt fra anskaffelsestidspunktet.
Afskrivningen sker lineært over 7 år.
Good-will indgår således til den nedskrevne værdi.
Det er uden betydning, om good-will er erhvervet før eller efter 1. juli 1982 og dermed, om den er afskrivningsberettiget efter den tidligere bestemmelse i § 15 i lov om særlig indkomstskat.
Ved opgørelsen fragår virksomhedens gæld med den formueskattepligtige værdi.
Af stk. 3 fremgår, at aktier, anparter i anpartsselskaber, andelsbeviser, beviser for indskud i akkumulerende og udloddende investeringsforeninger og lignende værdipapirer, der omfattes af aktieavancebeskatningslovens § 1, stk. 1, ikke indgår i afkastgrundlaget.
Det samme gælder for indeksobligationer og præmieobligationer.
Aktieavancebeskatningsloven omfatter endvidere aktieretter, dvs. ret til fondsaktier samt tegningsretter, der tildeles aktionærerne ved udvidelse af aktiekapitalen.
Når de nævnte aktiver ikke medregnes, skyldes det, at afkastet ofte fremkommer som skattefrie kursgevinster, der ikke indgår i overskudsopgørelsen.
Hvis der beregnes kapitalafkast med markedsrenten af sådanne aktiver, vil den skattepligtige opnå en ekstra begunstigelse, når det reelle afkast er skattefrit.
Andre værdipapirer som f.eks. pantebreve og obligationer kan således indgå i afkastgrundlaget.
Aktiver, der ikke kan indgå i afkastgrundlaget, kan dog i øvrigt indgå i virksomheden.
Hvis afkastet af et aktiv er skattepligtigt, såvel her i landet som i udlandet, kan indkomsten ikke medregnes til virksomhedens indkomst.
Aktiver, der benyttes både til erhvervsmæssige og til private formål, indgår i opgørelsen af afkastgrundlaget med en andel af værdien efter stk. 2, der svarer til den erhvervsmæssige benyttelse i det forudgående indkomstår.
Nyetablerede virksomheder anvender dog en andel af værdien efter stk. 2, svarende til den erhvervsmæssige benyttelse i det første indkomstår.
Fast ejendom, der anvendes såvel erhvervsmæssigt som privat, og hvor der ikke foretages en vurderingsfordeling, medregnes ikke i afkastgrundlaget.
Det betyder, at en - og tofamiliehuse der tjener til bolig for ejeren, og hvor den erhvervsmæssige benyttelse er mindre end 25 pct., ikke medregnes i afkastgrundlaget.
Til § 9 Kapitalafkastsatsen opgøres en gang årligt.
Satsen beregnes ud fra et simpelt gennemsnit af den effektive rente af fastforrentede kroneobligationer i åbne serier bortset fra indeksobligationer.
Det vil sige, at renten af indeksobligationer, variabelt forrentede obligationer og obligationer i fremmed mønt ikke indgår i beregningsgrundlaget.
Københavns Fondsbørs vil dagligt udregne dette gennemsnit.
Satsen er et simpelt gennemsnit af den dagligt beregnede effektive obligationsrente i de første 6 måneder af det til indkomståret svarende kalenderår nedrundet til nærmeste hele antal procentpoint.
Afkastgrundlaget beregnes på grundlag af egenkapitalen primo indkomståret.
For at undgå, at tilfældige udsving i markedsrenten skal få indflydelse på afkastsatsen, har man valgt perioden på de 6 måneder.
Til § 10 Efter bestemmelsens stk. 1 skal et resterende virksomhedsoverskud, dvs. skattepligtigt overskud med fradrag af kapitalafkast, medregnes i den skattepligtiges personlige indkomst i det indkomstår, hvor det overføres til den skattepligtige.
Den skattepligtige har efter stk. 1 mulighed for at overføre et resterende overskud med virkning for det forudgående indkomstår, hvis det er overført inden udløb af fristen for indgivelse af selvangivelse for det pågældende indkomstår.
Der gælder en tilsvarende hævefrist for kapitalafkast efter § 4. Denne reguleringsmulighed er indsat, fordi man som regel først kender virksomhedens overskud, når der er udarbejdet årsregnskab.
Overførsel af de nævnte beløb kan enten ske ved en faktisk overførsel eller ved, at beløbet afsættes til senere hævning i virksomhedens regnskab.
Efter stk. 2 kan den skattepligtige vælge at lade en del af årets overskud forblive i virksomheden mod en midlertidig virksomhedsskat på 50 pct.
Det overskudsbeløb, som den skattepligtige vælger at opspare, skal ikke medregnes i den skattepligtiges indkomst i indtjeningsåret, men først i det indkomstår, hvor beløbet overføres til den skattepligtige.
Herved får den skattepligtige mulighed for at udjævne beskatningen af progressivt beskattede svingende indkomster.
Det er en forudsætning for denne virksomhedsbeskatning, at overskudsbeløbet forbliver i virksomheden.
Den midlertidige virksomhedsskat kan udredes af overskudsbeløbet, selv om skattebeløbet indbetales af den skattepligtige som forskudsskat i indkomståret, hvor overskuddet konstateres.
Virksomhedsskatten skal imidlertid ikke betragtes som hævet og medregnes ikke i den skattepligtiges indkomst i dette indkomstår.
Det beløb, der opspares af overskuddet med fradrag af virksomhedsskatten, indgår som indestående på virksomhedens konto for opsparet overskud.
Indestående på konto for opsparet overskud er således et nettobeløb.
Når den skattepligtige senere hæver det opsparede overskudsbeløb, skal bruttobeløbet, dvs. både beløbet, der indestår på kontoen og det tilsvarende beløb, der er indbetalt i virksomhedsskat, medregnes til den skattepligtiges personlige indkomst.
I det indkomstår, hvor det opsparede overskudsbeløb hæves og dermed medregnes til den skattepligtiges personlige indkomst, fragår virksomhedsskatten ligesom andre beløb, der er indbetalt som forskudsskat ved beregning af slutskatten.
Den endelige beskatning af det opsparede overskudsbeløb sker således først i det indkomstår, hvor beløbet overføres fra virksomheden til den skattepligtige.
Overstiger virksomhedsskatten årets slutskat, f.eks. fordi den skattepligtiges samlede skatteprocent er lavere end virksomhedsskatteprocenten, udbetales beløbet til den skattepligtige.
Dette gælder dog ikke, hvor der sker modregning af underskud i personlig indkomst, der stammer fra hævning af opsparet overskud efter § 13, stk. 1.
Indestående på konto for opsparet overskud er alene en bogholderimæssig registrering af virksomhedsoverskud med fradrag af virksomhedsskat, der endnu ikke er beskattet endeligt.
Til § 11 Efter bestemmelsen foretages en rentekorrektion mellem virksomheden og den skattepligtige, når saldoen på indskudskontoen opgjort efter § 3 er negativ.
Saldoen opgøres ved udgangen af indkomståret, således at årets reguleringer efter § 3, stk. 7, indgår i opgørelsen.
En negativ saldo på indskudskontoen kan skyldes, at den skattepligtige har hævet beløb eller andre aktiver til en værdi, der overstiger det indskud, der er foretaget i virksomheden.
En negativ saldo er således udtryk for, at den skattepligtige har taget et »privat lån« i virksomheden.
For at hindre, at den skattepligtige får den fulde skatteværdi af private renteudgifter, beregnes en rente af »lånet« for hele det pågældende indkomstår.
Som rentesats anvendes kapitalafkastprocenten.
I virksomhedens indkomst for det pågældende indkomstår indgår herefter et beløb, der svarer til den negative saldo på indskudskontoen ganget med kapitalafkastprocenten.
Et tilsvarende beløb anses for overført til den skattepligtige efter prioriteringsordenen i § 5. Den skattepligtiges kapitalindkomst nedsættes med et tilsvarende beløb.
Herved begrænses skatteværdien af fradraget for rente af et beløb svarende til den negative saldo.
Rentekorrektion foretages kun, hvis der i virksomheden er nettorenteudgifter.
Hvis der f.eks. ikke er faktiske renteudgifter i virksomheden, har den skattepligtige normalt ingen skattemæssig fordel af at have privat gæld i virksomheden.
Ved opgørelsen af nettorenteudgifter medregnes kursgevinster og -tab, der er skattepligtige efter lov om skattemæssig behandling af gevinst og tab på fordringer og gæld.
Bestemmelsen i § 11 omfatter kun den situation, hvor det er den skattepligtige selv, der optager et privat lån i virksomheden.
Virksomheden kan ikke yde »lån« til den skattepligtiges  

 ægtefælle eller til nært beslægtede.
Virksomheden er ikke et selvstændigt retssubjekt.
Et eventuelt lån vil derfor anses for ydet af den skattepligtige.
Hvis den skattepligtige finansierer långivningen ved at hæve beløb i virksomheden, sker hævningen i den sædvanlige prioriteringsorden efter § 5.
Til § 12 De gældende regler om adgang til at overføre en del af virksomhedens overskud til beskatning hos en medarbejdende ægtefælle berøres ikke af lovforslaget.
Efter de gældende regler i kildeskattelovens § 26, stk. 5, beskattes indkomst af aktiv erhvervsmæssig virksomhed hos den af ægtefællerne, der driver en erhvervsvirksomhed uanset de civilretlige ejerforhold.
Deltager begge ægtefæller i væsentlig grad i driften af virksomheden, finder beskatningen sted hos den af ægtefællerne, der i overvejende grad har drevet virksomheden, jfr. kildeskattelovens § 37A.
Overskuddet opgøres efter reglerne for opgørelsen af skattepligtig indkomst, idet man dog bl.a.
 fradrager renteindtægter og tillægger renteudgifter.
Efter bestemmelsen skal overskudsbeløb, der efter kildeskattelovens regler kan overføres til beskatning hos en medarbejdende ægtefælle, beregnes før fradrag af kapitalafkast.
Kapitalafkastet nedsætter således ikke det beløb, der kan beskattes som personlig indkomst hos den medarbejdende ægtefælle.
Skatteberegningsreglen for den medarbejdende ægtefælle kan derimod betyde en nedsættelse af det beregnede kapitalafkast, da dette beløb ikke kan overstige årets overskud med fradrag af det beløb, der beskattes hos den medarbejdende ægtefælle.
Det overskudsbeløb, der efter kildeskattelovens § 37A kan overføres til beskatning hos en medarbejdende ægtefælle, udgør 50 pct. af virksomhedens overskud før renter - dog højst 112.700 kr. (1985).
Ægtefællereglen kan kun anvendes ved beskatning af overskud i indtjeningsåret.
Bestemmelsen kan således ikke benyttes ved beskatning som personlig indkomst af opsparet overskud efter forslagets § 10, stk. 3.
For så vidt angår kapitalafkast, der beskattes som kapitalindkomst, sker beskatning hos virksomhedens indehaver.
Hvis begge ægtefæller ejer virksomheden, vil kapitalafkastet blive beskattet hos ægtefællerne i forhold til deres andele i virksomheden.
Er et beløb, der beskattes som personlig indkomst hos en medarbejdende ægtefælle, ikke udtaget af virksomheden inden selvangivelsesfristens udløb eller afsat til senere hævning i regnskabet, betragtes beløbet som indskudt i virksomheden af den skattepligtige.
Dette følger af bestemmelsen i forslagets § 10, stk. 1.
Til § 13 Efter forslagets § 13 skal et underskud modregnes i indkomst henholdsvis i og uden for virksomheden i denne rækkefølge:
 1. Personlig indkomst, der stammer fra opsparet overskud.
2. Positiv kapitalindkomst - er den skattepligtige gift, da i ægtefællernes samlede positive kapitalindkomst.
3. Personlig indkomst - underskud, der ikke kan rummes i den skattepligtiges egen personlige indkomst, overføres til fradrag i en eventuel ægtefælles personlige indkomst.
4. Resterende underskud fremføres til fradrag i virksomhedsindkomst i de efterfølgende 5 indkomstår.
Underskud kan kun fremføres til et senere indkomstår, hvis det ikke kan rummes i årets virksomhedsindkomst eller indkomst som nævnt under pkt. 2 og 3.
Modregning af underskud i opsparet overskud sker ikke i virksomhedens regnskab, men ved den skattepligtiges opgørelse af personlig indkomst.
Bestemmelsen går ud på, at den skattepligtige skal hæve af opsparet overskud efter reglerne i § 10, stk. 3, således, at der fremkommer en personlig indkomst, hvori underskuddet kan modregnes.
Hvis underskuddet ikke fuldt ud kan modregnes i opsparet overskud, skal det fradrages i kapitalindkomst, før det kan fradrages i personlig indkomst, der ikke stammer fra virksomheden.
 Eksempel:
I indkomståret skal således beskattes en personlig indkomst på 200.000 kr.
Med en skatteprocent på ca. 50 af skattepligtig indkomst vil skatten udgøre ca. 90.000 kr.
I forbindelse med underskudsmodregning kan der højst refunderes en virksomhedsskat, der svarer til årets slutskat for den skattepligtige og en eventuel ægtefælle.
Da den skattepligtiges slutskat er 90.000 kr., vil den resterende del af virksomhedsskatten på ca. 60.000 kr. ikke blive udbetalt.
Disse ca. 60.000 kr. føres frem til modregning i de efterfølgende 5 års slutskat.
Ved denne regel sikres det, at modregning af underskud i opsparet overskud alene kan medføre, at tilbagebetaling af virksomhedsskat sker gennem modregning i årets slutskat, og ikke som udbetaling af et kontant beløb.
Denne bestemmelse hindrer ikke tilbagebetaling af årets overskydende skat som følge af, at der er indbetalt for store beløb i forskudsskat for indkomståret.
Efter den foreslåede bestemmelse i stk. 3, kan underskud, der i indkomståret ikke kan rummes i opsparet overskud, fradrages i den skattepligtiges og en eventuel ægtefælles samlede positive kapitalindkomst i samme indkomstår.
Underskud vil således fragå i positiv kapitalindkomst enten, hvis der ikke er et opsparet overskud i virksomheden eller, hvis underskuddet overstiger det opsparede overskudsbeløb inklusive den dertil svarende virksomhedsskat.
Har den skattepligtige og en eventuel ægtefælle ingen positiv kapitalindkomst, eller overstiger underskudsbeløbet sådan indkomst, skal et ikke udnyttet underskudsbeløb fragå i den skattepligtiges øvrige personlige indkomst.
Er den skattepligtige gift og samlevende med ægtefællen, skal et eventuelt resterende underskud fragå i ægtefællens personlige indkomst.
Efter den foreslåede bestemmelse gælder således det princip, at underskud i virksomheden i videst muligt omfang skal fradrages i anden indkomst i det indkomstår, hvor underskuddet konstateres.
 Princippet gælder dog kun for så vidt angår almindelig indkomst.
Efter lov om særlig indkomstskat § 9, stk. 4, har den skattepligtige mulighed for at fradrage underskuddet i særlig indkomst, men behøver ikke at anvende denne mulighed.
Resterer et underskud efter fradrag i positiv kapitalindkomst og personlig indkomst, føres det frem til fradrag i virksomhedsoverskud i de efterfølgende 5 indkomstår.
Underskuddet kan dog kun fremføres til et senere indkomstår, hvis det ikke kan rummes i et tidligere års almindelige indkomst, dvs. i virksomhedsindkomst, positiv kapitalindkomst og personlig indkomst.
Underskud, der føres frem til fradrag i virksomhedsindkomst, fradrages før beregning af kapitalafkast.
Inden for 5-års perioden gælder bestemmelserne i stk. 2 og 3 tilsvarende.
Det betyder, at fremførte underskud, efter fradrag i et eventuelt overskud, skal fradrages i positiv kapitalindkomst, før fradrag kan ske i personlig indkomst.
Til § 14 Hvis en skattepligtig driver flere virksomheder og ønsker at anvende virksomhedsordningen, skal ordningen efter § 2, stk. 3, anvendes for samtlige virksomheder i indkomståret.
Overfører den skattepligtige aktiver fra en virksomhed til sig selv, sker det i den rækkefølge, der er anført i § 5, stk. 1, for virksomhederne under et.
Der kan således ikke tilbageføres indskudskapital fra en virksomhed, når der kan hæves overskud i en anden virksomhed.
Endvidere beregnes der et kapitalafkastgrundlag for virksomhederne under et, således at et negativt grundlag i en virksomhed nedsætter et positivt beregningsgrundlag i en anden virksomhed.
Kapitalafkastet i den enkelte virksomhed kan hverken overstige nettooverskuddet i virksomhederne eller det kapitalafkast, der beregnes af virksomhedernes samlede afkastgrundlag.
Med hensyn til fremførsel af underskud til fradrag i senere års overskud i virksomheden eller fradrag i anden indkomst, fremgår det af stk. 2, at dette kun kan ske, hvis underskuddet ikke kan rummes i årets overskud eller opsparet overskud fra tidligere år fra de øvrige virksomheder.
For ægtefællers vedkommende gælder disse regler for kapitalafkastberegning og overførsel af beløb fra virksomhederne for begge ægtefællers virksomheder.
Denne bestemmelse og bestemmelsen i § 2, stk. 3, tilsigter, at den skattepligtige ikke kan opnå særlige skattemæssige fordele ved at have sin aktivitet i flere virksomheder fremfor i en enkelt.
Til § 15 Ophører den skattepligtige med at anvende virksomhedsordningen på en virksomhed, skal indestående på konto for opsparet overskud medregnes i den personlige indkomst for det indkomstår, der følger efter indkomståret, hvor ordningen senest har været anvendt.
Ophør kan skyldes både virksomhedsophør, og at den skattepligtige vælger at lade sig beskatte efter personskatteloven.
Efter stk. 2 vil opsparet overskud ikke blive beskattet ved overtagelsen af en anden virksomhed.
Det er dog kun den del af indestående på konto for opsparet overskud, der svarer til forholdet mellem kontant købesum for den nye virksomhed og kontant salgssum for den afhændede virksomhed, der kan overgå til den nye virksomheds konto for opsparet overskud uden beskatning.
Finansielle aktiver fragår i den kontante købesum, medmindre den skattepligtige driver næring med sådanne aktiver i den nye virksomhed, f.eks. som vekselerer.
Det er en betingelse, at virksomheden overtages inden udløbet af indkomståret efter ophørsåret, samt at virksomhedsordningen anvendes på den nye virksomhed.
Hvis den skattepligtige afstår en ideel andel af sin virksomhed, skal en hertil svarende del af indestående på konto for opsparet overskud medregnes i den personlige indkomst efter § 10, stk. 3.
Reglen om afståelse af en ideel andel af virksomheden finder anvendelse, hvad enten der er tale om salg, tvangsafståelse, gave eller arveforskud.
Til § 16 Omdannes en virksomhed til et selskab efter reglerne i lov om skattefri virksomhedsomdannelse, kan beskatning af indestående på konto for opsparet overskud ske ved, at indeståendet fragår ved opgørelsen af den skattemæssige værdi af aktiver og passiver efter § 4 i virksomhedsomdannelsesloven.
Herved vil der ske en nedsættelse af den skattemæssige anskaffelsessum for aktierne i selskabet.
Den endelige beskatning af det opsparede overskud vil herefter først ske som beskatning af aktieavance ved en senere afståelse af selskabets aktier.
Når indestående på konto for opsparet overskud har nedsat den skattemæssige værdi af aktiver og passiver, anses virksomhedsskatten for endelig.
Hvis indeståendet ikke har nedsat den skattemæssige værdi som før nævnt, vil der ske en beskatning af indeståendet efter § 15, stk. 1.
Hvis den skattepligtige kun omdanner en virksomhed, der er udskilt fra en bestående virksomhed til selskab, er det den del af det opsparede overskud, der svarer til forholdet mellem den bogførte værdi af de udskilte aktiver og den bogførte værdi af virksomhedens aktiver på statusdagen for det seneste årsregnskab, der nedsætter den skattemæssige værdi af aktiver og passiver i selskabet.
Nedsættes anskaffelsessummen ikke, medregnes denne del af indestående på konto for opsparet overskud efter § 15, stk. 1, i den skattepligtiges personlige indkomst i det følgende indkomstår.
Til §§ 17-22 Bestemmelserne indeholder de foreslåede regler om dødsboer og beskatning af opsparet overskud i en virksomhed.
Videreførsel af en virksomhed efter en persons død stiller store krav til virksomhedens økonomi.
Dødsboet skal ofte udrede arv til afdødes forskellige arvinger m.fl., og der skal betales arveafgift.
Begge dele belaster såvel likviditeten som virksomhedens indtjening i årene efter generationsskiftet.
Disse forhold har medført, at man ved en persons død undlader at beskatte ellers skattepligtige kapitalgevinster og genvundne afskrivninger.
Det gælder både, når ægtefællen overtager virksomheden som led i et uskiftet bo, og når virksomheden udlægges fra dødsboet til en arving.
Til gengæld indtræder modtageren i afdødes skattemæssige stilling.
Ved realisation af aktiver fra virksomheden regner modtageren således med afdødes anskaffelsessum og anskaffelsestid.
Afskrivninger m.v. fastsættes på afdødes afskrivningsgrundlag.
De anførte regler findes i kildeskatteloven.
I overensstemmelse med de beskrevne almindelige principper foreslås, at den, der overtager virksomheden, også får mulighed for at overtage indestående på konto for opsparet overskud uden beskatning, men på de for afdøde gældende betingelser.
Heri ligger, at ægtefælle og arving m.v. fortsætter virksomhedsregnskabet med de værdier for indestående på konto for opsparet overskud og indskud m.v., som forelå på skæringsdagen for overtagelsen.
Såfremt den, der overtager virksomheden, hæver af indestående, medregnes det hævede beløb og den dertil svarende virksomhedsskat, som afdøde har betalt, i overtagerens personlige indkomst.
Virksomhedsskatten, som afdøde har betalt, modregnes i skatten af overtagerens personlige indkomst efter virksomhedsskattelovens almindelige regler.
Videreføres virksomheden derimod ikke efter dødsfaldet, beskattes indestående på konto for opsparet overskud, jfr. det følgende.
En ægtefælle, der hensidder i uskiftet bo, beskattes selv af alle indtægter efter dødsfaldet uden noget mellemkommende dødsbo.
Ophører virksomheden, medregnes indestående på konto for opsparet overskud m.m. i ægtefællens personlige indkomst efter § 10, stk.
 3, ved overførsel af værdier fra virksomheden.
Skiftes der efter afdøde, indgår virksomheden i et dødsbo.
Ophører virksomheden i dødsboet, beskattes indeståendet ikke ved tillæg til dødsboets indkomst.
Dette skyldes dødsboskattens størrelse.
Efter personskatteloven er dødsboskatten en proportional skat på 50 pct., altså samme beskatningsprocent som den betalte virksomhedsskat.
I stedet foreslås det, at indeståendet på opsparingskonto beskattes med 25 pct., uden at virksomhedsskatten, der svarer til indeståendet, tilbagebetales.
Inden beregningen af skatten på 25 pct. gives der dog et fradrag på 65.000 kr. i indeståendet.
Skatten på 25 pct. betyder, at afdødes indkomst udover virksomhedsskatten på 50 pct. beskattes med op til 12 1/2 pct., idet indeståendet på opsparingskontoen alene svarer til halvdelen af den oprindelige indkomst.
Reglerne om beskatning af indestående over 65.000 kr. er søgt udformet under hensyntagen til princippet i § 4, stk. 2, 3. pkt., i lov om beskatning af fortjeneste ved afståelse af aktier m.v.
§ 17 indeholder reglen om, at den ægtefælle, der hensidder i uskiftet bo, overtager indeståendet på de for afdøde gældende betingelser.
§ 18 bestemmer, at dødsboer ikke betaler virksomhedsskat eller kan spare overskud op i virksomheden.
Dette har boet heller ingen interesse i, idet den almindelige boskat aldrig vil overstige virksomhedsskatten.
§ 19 bestemmer, at en person, der får udlagt en virksomhed fra dødsboet, også kan overtage det opsparede overskud.
Af praktiske grunde er det bestemt, at dette også gælder, selvom virksomheden overstiger modtagerens arvepart.
Det svarer ganske til, hvad der gælder om indtræden i afdødes stilling efter kildeskattelovens regler.
Der foreslås dog en undtagelse for testamentsarvinger og legatarer, der ikke er arveberettigede som følge af deres slægtskabsforhold til afdøde og ikke ville arve, medmindre der forelå et testamente.
De kan alene overtage den del af indeståendet, der svarer til deres arv ifølge testamentet.
Den overskydende del af indeståendet beskattes med 25 pct. efter fradrag af 65.000 kr.
Som eksempel på personer, der ikke er omfattet af reglen, kan nævnes den efterlevende ægtefælle, børn, børnebørn, søskende og søskendebørn.
§ 19, stk. 2, indeholder en regel om passivposter ved beregning af arveafgift for den, der overtager indestående på konto for opsparet overskud.
Overtagelsen medfører en byrde, der består i, at der muligvis, når det opsparede overskud hæves, skal betales en højere skat end den virksomhedsskat, der allerede er betalt af afdøde.
I overensstemmelse med de helt sædvanlige principper på dødsboskattens område foreslås det derfor, at der ved arveafgiftsberegningen skal gives et fradrag i værdien svarende til halvdelen af den 25 pct. skat, der ville være blevet udløst, hvis indeståendet på udlægstidspunktet blev hævet af boet i stedet for at blive overført til udlægsmodtager.
I overensstemmelse med de almindelige principper foreslås endvidere, at nedsættelsen også får virkning for arvedelingen.
§ 20 bestemmer, hvad der sker, hvis en udlægsmodtager ikke overtager kontoen for opsparet overskud fra boet, f.eks. fordi virksomheden ikke fortsættes.
Som anført foran medfører dette, at der skal betales 25 pct. i skat af indestående efter fradrag af 65.000 kr.
§ 21 beskriver nogle særlige problemer, der opstår, når udlægsmodtager skal overtage et overskud.
I tidsrummet fra dødsfaldet indtil udlægget indgår virksomheden i dødsboet, og dødsboet kan disponere over den.
Det kan være, at boet bliver nødt til at hæve af det opsparede overskud for at kunne opfylde sine forpligtelser overfor andre arvinger.
Sådanne hævninger medfører, at der skal betales 25 pct. skat.
Som følge af, at der ved beregningen altid gives et bundfradrag på 65.000 kr., skal boet dog altid kunne hæve 65.000 kr. uden 25 pct. skat.
Udlægsmodtageren, der indtræder i afdødes stilling vedrørende opsparet overskud, overtager kontoen for opsparet overskud med fradrag af boets hævninger.
§ 22 indeholder en regel om afdødes sidste indkomstår, når der skiftes.
Indgivelse af selvangivelse for den sidste indkomstperiode inden dødsfaldet sker efter kildeskattelovens almindelige regler kun, når det begæres af enten boet eller skattemyndighederne indenfor visse frister.
Som følge af, at kontoen for opsparet overskud kan tømmes uden betaling af skat, medmindre der foretages en indkomstansættelse, foreslås det i § 22 at gøre afsluttende ansættelse obligatorisk i alle tilfælde, hvor kontoen overstiger det skattefri beløb på 65.000 kr.
Til § 23 Efter bestemmelsen skal et virksomhedsunderskud, der er konstateret i et indkomstår, hvor virksomhedsordningen har været anvendt, fremføres efter reglerne i § 13, stk. 2-4, uanset den skattepligtige ikke anvender ordningen i hele eller en del af 5 års-perioden.
Reglen i § 13, stk. 4, 1. pkt., om fremførsel af underskud til fradrag i virksomhedsoverskud før beregning af kapitalafkast, finder dog kun anvendelse for indkomstår, hvor virksomhedsordningen anvendes.
Underskud, der er opstået i indkomstår, hvor den skattepligtige ikke har anvendt forslagets regler, men alene er beskattet efter personskatteloven, behandles efter § 13 i personskatteloven.
Underskud, der er opstået før indkomståret 1987, behandles efter personskattelovens § 26, stk. 4, hvorefter fradraget sker i den skattepligtige indkomst.
Til §§ 24-26 Virksomhedsskatten opkræves hos den skattepligtige efter reglerne i kildeskatteloven om opkrævning af indkomstskat og formueskat m.v.
Virksomhedsskatten anses for betalt forud for andre skatter og afgifter.
Til § 27 Virksomhedsordningen træder i kraft fra og med indkomståret 1987.
Skattepligtige, der har forud forskudt indkomstår, kan anvende reglerne før 1. januar 1987, dog tidligst fra 1. april 1986.
