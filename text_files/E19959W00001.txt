A.
Involverede myndigheder A.1 Indledning A.2 Stempelmyndighederne A.3 De anholdelsespligtige myndigheder A.4 Told- og skatteregioner A.5 Told- og Skattestyrelsen B.
Stempelpligtige dokumenter B.1 Subjektive krav /personrelationer (§ 3) B.2 Objektive krav (§ 1) C.
Stempellovens territoriale virkeområde C.1 Stempelpligt (§ 3) C.2 Udvidelser af stempelpligten (§ 4) D.
Stempelpligtens indtræden D.1 Hovedregel: Dokumentets oprettelsestidspunkt (§ 2, 1.  

 pkt.) D.2 Modifikationer til hovedreglen E.
Beregning af det stempelpligtige beløb E.1 Fire generelle beregningsregler E.2 Vederlagsreglen (§ 15, stk. 1) E.3 Skønsmæssig værdiansættelse (§ 16, stk. 1) E.4 Periodiske ydelser E.5 Naturalydelser (§ 17) E.6 Supplerende beregningsregler F.
Stempelafgiftens berigtigelse F.1 Parterne skal sørge for afgiftens berigtigelse (§ 20,  

 stk. 3) F.2 Stempelfrist F.3 Afgiften kan berigtiges på forskellige måder G.
Særlige regler ved identiske dokumenter mv.
G.1 Indledende om identitet (§ 10) G.2 Betingelser for fritagelse G.3 Samme parter G.4 Samme genstand G.5 Dokumenternes tidsmæssige relationer H.
Godtgørelse af stempelafgift H.1 Generelt om godtgørelse H.2 Ombytning mv. af stempelmærker (§ 27) H.3 Godtgørelse (§ 28) H.4 Godtgørelse (§ 29) H.5 Praktiske forhold H.6 Klageprocedurer ved godtgørelsessager (§ 30) H.7 Forældelse i forbindelse med godtgørelse I.
Fritagelse for stempelpligt I.1 Enkeltstående fritagelsesbestemmelser I.2 Fritagelsesbestemmelser i lovens afsnit III (kap. 16) J.
Hæftelse, kontrol og straf J.1 Parterne hæfter for afgiftens betaling (§ 31, stk. 1) J.2 Fritagelse for hæftelse (§ 31, stk. 2) J.3 Inddrivelse af stempelkravet (§ 31, stk. 3) J.4 Kontrolbestemmelser (§ 32 og § 33) J.5 Straffebestemmelser (§ 88 og § 89) A.
Involverede myndigheder A.1 Indledning Dokumenter, der helt eller delvis er stempelpligtige efter stempelloven,  

 skal stemples efter reglerne i denne lov.
Denne vejledning beskriver bl.a.,  

 hvilke dokumenter der er stempelpligtige, stempelpligtens indtræden,  

 stemplets beregning, betaling og eventuelle godtgørelse mv.
 Foregår stemplingen under medvirken af en stempelmyndighed, sker  

 indbetaling (og eventuel udbetaling) af stempelbeløb ikke til (eller fra) den  

 samme stempelmyndighed, men derimod til/fra en anden myndighed (en told- og  

 skatteregion). Diverse klagemuligheder medfører eventuelt yderligere  

 inddragelse af myndigheder mv.
 I dette afsnit beskrives kort de enkelte myndigheders opgaver og funktion  

 vedrørende stempling af dokumenter.
A.2 Stempelmyndighederne Stempelmyndigheden her i landet er de 14 statsamter og Københavns  

 Overpræsidium, der henhører under Indenrigsministeriets ressort.
Det følger  

 af § 23, stk. 1. Københavns Overpræsidium er stempelmyndighed for Københavns  

 Kommune.
Københavns Statsamt er stempelmyndighed for Københavns Amt og  

 Frederiksberg Kommune.
De øvrige 13 statsamter er stempelmyndighed for hver  

 deres lokale amt.
Bilag 1 til Skatteministeriets bekendtgørelse nr. 539 af  

 30. juni 1993 indeholder bl.a. en fortegnelse over de forskellige  

 stempelmyndigheder.
Stempelmyndighedens opgaver Stempelmyndigheden har forskellige opgaver ved stempling af dokumenter.
A.2.1 Generel vejledning Stempling af dokumenter kan ske dels med og dels uden medvirken af en  

 stempelmyndighed.
Stempelmyndigheden giver generel vejledning i  

 stempelspørgsmål.
Der er ikke særlige formkrav til vejledningen.
F.eks. gives  

 der vejledning, selv om der ikke foreligger et egentligt dokument.  

 Vejledning, der ikke er udtryk for en afgørelse i henhold til lovens §§ 23 -  

 25, kan ikke indbringes for anden administrativ myndighed efter § 26.
A.2.2 Fastsætter afgift (§ 23, stk. 2) Stempelmyndigheden kan medvirke til at fastsætte stempelafgiften.
- efter anmodning Stempelmyndigheden fastsætter stempelafgiften for dokumenter, som  

 indsendes med anmodning om afgiftsfastsættelse.
Det følger § 23, stk. 2, nr.  

 1.
- bekendt med ustemplet eller for lavt stemplet dokument Stempelmyndigheden fastsætter stempelafgiften for et dokument, hvis  

 myndigheden bliver bekendt med, at et stempelpligtigt dokument ikke er  

 stemplet efter stempelfristens udløb eller stemplet er for lavt.
Det følger  

 af § 23, stk. 2, nr. 2.
 Stempelmyndigheden kan selv blive opmærksom på eksistensen af et sådant  

 dokument, eller blive gjort bekendt med det fra en anholdelsespligtig  

 myndighed, der indsender dokumentet til stempelmyndigheden.
En beskrivelse af de anholdelsespligtige myndigheder følger nedenfor af  

 pkt.
A.3, jf. endvidere afsnit J.4. Der er tale om en kategori af  

 myndigheder, der bl.a. udøver en kontrolfunktion, herunder muligheden for at  

 anholde stempelpligtige dokumenter og sende disse til stempelfastsættelse hos  

 stempelmyndigheden.
Som udgangspunkt anholdes dokumenter, der efter  

 stempelfristens udløb enten er ustemplede, for lavt stemplede, stemplet for  

 sent eller stemplet fejlagtigt efter reglerne i § 21 (dvs. uden  

 stempelmyndighedens medvirken), når de kommer de anholdelsespligtige  

 myndigheder i hænde.
 Stempelmyndigheden kan også foranledige, at strafansvar gøres gældende,  

 jf. § 88 og § 89.
 Afsnit F.3 beskriver nærmere stempelmyndighedens arbejde.
A.2.3 Kan pålægge parterne at komme med fornøden dokumentation (§ 24) Stempelmyndigheden kan pålægge parterne/andre interessenter inden en  

 nærmere angiven frist at fremkomme med de oplysninger og dokumenter, der er  

 nødvendige for stempelberegningen.
Overskrides fristen, kan der pålægges den  

 pågældende daglige bøder.
Det følger bl.a. af § 24. Der henvises endvidere  

 til afsnit F.3.1.1.
 A.2.4 Udfærdigelse af stempelresolution/ordre mv.
Når stempelmyndigheden har fastsat afgiften for et dokument, udfærdiger  

 stempelmyndigheden en stempelresolution, dvs. en afgørelse i medfør af §§ 23  

 - 25 efter forvaltningslovens regler, der meddeles den relevante part.
Told-  

 og skatteregionen udleverer dokumentet mod betaling af afgiften, ligesom  

 eventuelt overskydende stempel tilbagebetales herfra.
Der henvises endvidere  

 til afsnit F.3.1.2. Told- og skatteregionens funktioner beskrives i pkt.
A.4.
A.2.5 Forlængelse af stempelfristen Stempelfristen er 4 uger og regnes fra stempelpligtens indtræden.
For  

 dokumenter, der ikke er oprettet i Danmark, er stempelfristen dog 8 uger.
Det  

 følger af § 20, stk. 5. Stempelmyndigheden kan forlænge fristen, når der  

 foreligger omstændigheder, der taler for dette, jf. afsnit F.2.
A.2.6 Revurdering af afgørelse Fremkommer der nye oplysninger, der medfører, at en truffen afgørelse er  

 forkert, skal stempelmyndigheden ændre afgiftsberegningen, når en given  

 ændring er til fordel for de afgiftspligtige, jf. § 25.
Hvis der bliver klaget rettidigt til en stempelmyndighed over dennes  

 afgørelse truffet i henhold til lovens §§ 23 - 25, revurderer  

 stempelmyndigheden sagen, inden klagen ved hel eller delvis fastholdelse af  

 afgørelsen, videregives til Told- og Skattestyrelsen til 2.  

 instansbehandling, jf. § 26, stk. 1. Told- og Skattestyrelsens funktioner  

 fremgår af pkt.
A.5.
 I afsnit F.3.1 beskrives stempelmyndighedens arbejde.
A.2.7 Sager hvor der begæres henholdsvis ansøges om godtgørelse Stempelmyndighederne godtgør på begæring stempel, der er anvendt til et  

 dokument, der ikke er stempelpligtigt, og det samme gælder beløb, hvormed det  

 stempel, der er anvendt til et dokument, overstiger den fastsatte  

 stempelafgift.
Adgangen til godtgørelse følger af § 28, jf. endvidere afsnit  

 H.3. Det er en forudsætning for godtgørelse, at kravet ikke er forældet, og  

 at stempelmyndigheden ikke har medvirket til stempling af dokumentet.
Er det  

 sidstnævnte tilfældet, behandles en anmodning om godtgørelse som en klage  

 over den pågældende stempelmyndigheds afgørelse, jf. ovenfor.
Stempelmyndigheden godtgør efter begæring stempel til et skøde udstedt af  

 pant- eller udlægshaver i fast ejendom, herunder en håndpanthaver i et  

 pantebrev i ejendommen, når den er erhvervet ved tvangsauktion, og hvor den  

 pant- eller udlægssikrede fordring er delvis dækket ved budsummen.
Det er  

 betinget af, at ejendommen er videreoverdraget inden 4 år fra auktionsdagen.  

 Der henvises til § 36 og endvidere afsnit K.1.3.2.2.2.
 Stempelmyndigheden kan bestemme i tilfælde af, at det retsforhold, som et  

 dokument vedrører, ikke kommer til eksistens, eller aftalen annulleres, at  

 det anvendte stempel skal godtgøres, jf. § 29 og endvidere afsnit H.4.
Godtgørelse sker normalt kun, hvis det pågældende dokument indsendes til  

 stempelmyndigheden.
Ved godtgørelse efter § 29 udleveres dokumentet ikke,  

 hvorimod dokumentet, ved godtgørelse efter § 28 og § 36, forsynes med en  

 dateret og underskrevet påtegning, der oplyser, hvor meget af det anvendte  

 stempel der er godtgjort.
Dokumentet sendes til ansøgeren sammen med  

 afgørelsen, og stempelmyndigheden anviser godtgørelsesbeløbet til udbetaling  

 fra den respektive told- og skatteregion.
 Når der klages rettidigt til en stempelmyndighed over dennes afgørelse  

 truffet i henhold til §§ 28, 29 eller 36, vurderer stempelmyndigheden på ny  

 sagen, inden klagen ved hel eller delvis fastholdelse af afgørelsen,  

 videregives til Told- og Skattestyrelsen til 2. instansbehandling, jf. § 26,  

 stk. 1.
A.3 De anholdelsespligtige myndigheder De såkaldte anholdelsespligtige myndigheder udøver en kontrolfunktion for  

 at sikre, at de stempelpligtige dokumenter stemples rigtigt, og foretager i  

 begrænset omfang stempling af dokumenter.
Dokumenter, der anholdes (§ 33) Som udgangspunkt anholdes dokumenter, der efter stempelfristens udløb  

 kommer de anholdelsespligtige myndigheder i hænde som enten ustemplede, for  

 lavt stemplede, for sent stemplede, med mindre stemplingen er foretaget af en  

 anholdelsespligtig myndighed, eller fejlagtigt stemplet efter reglerne i § 21  

 (dvs. uden stempelmyndighedens medvirken). Det følger af § 33, stk. 1.
Fortegnelse over myndighederne (§ 32) De anholdelsespligtige myndigheder fremgår udtømmende af § 32, stk. 1.  

 Myndighederne er ministerierne, justitssekretærerne ved Højesteret,  

 landsretterne, Sø- og Handelsretten med hensyn til de dokumenter, der  

 fremlægges for retten, dommerne ved byretterne, kuratorer og eksekutorer,  

 politi- og anklagemyndighed, Landsskatteretten og Told- og Skattestyrelsen,  

 chefen for Skibsregistret samt cheferne for distriktskontorerne, for så vidt  

 angår dokumenter, der ikke skal indsendes til Skibsregistret, overregistrator  

 ved Erhvervs- og Selskabsstyrelsen som chef for dette register og som  

 tilforordnet ved Finanstilsynet og direktøren for Patentdirektoratet.
 Told- og skatteregionerne er endvidere anholdelsespligtige myndigheder,  

 jf. bemyndigelsesreglen i § 32, stk. 2 og § 18 i Skatteministeriets  

 bekendtgørelse nr. 539 af 30. juni 1993.
Opgaver Myndighedernes primære opgave er at udøve en kontrolfunktion til sikring  

 af statskassens interesser.
Beregning og berigtigelse påhviler parterne i det  

 retsforhold, hvor der er oprettet et stempelpligtigt dokument.
Anholdte  

 dokumenter sendes som udgangspunkt til den relevante stempelmyndighed til  

 stempelfastsættelse og et eventuelt strafansvar, jf. § 88 og § 89.
 De anholdelsespligtige myndigheders kontroludøvelse omtales nærmere i  

 afsnit J.4.
De anholdelsespligtige myndigheder kan i et begrænset omfang foretage  

 stempling af dokumenter.
Det følger af § 21, stk. 1, og endvidere af kap. 5 i  

 Skatteministeriets bekendtgørelse nr. 539 af 30. juni 1993. De  

 anholdelsespligtige myndigheders adgang til at stemple dokumenter er  

 beskrevet i afsnit F.3.2 og J.4.3.
A.4 Told- og skatteregioner Told- og skatteregioner er geografisk placeret over hele landet og  

 varetager to funktioner vedrørende stempling af dokumenter.
A.4.1 Anholdelsespligtig myndighed Hver enkelt told- og skatteregion er en anholdelsespligtig myndighed, jf.  

 § 32, stk. 2 og § 18 i Skatteministeriets bekendtgørelse nr. 539 af 30. juni  

 1993. Regionerne varetager de opgaver, der henhører under de  

 anholdelsespligtige myndigheder, jf. pkt.
A.3.
A.4.2 Administration af stempelresolutioner Visse regioner administrerer endvidere de stempelresolutioner, som træffes  

 af stempelmyndigheder i medfør af § 23, stk. 2. Af bilag 1 til  

 Skatteministeriets bekendtgørelse nr. 539 af 30. juni 1993 følger en oversigt  

 over hvilken told- og skatteregion, der administrerer den enkelte  

 stempelmyndigheds stempelresolutioner, jf. endvidere bekendtgørelsens § 1,  

 stk. 3.
De administrerende told- og skatteregioner modtager fra stempelmyndigheden  

 dokumentet med en påtegning om den fastsatte afgift.
Ved told- og  

 skatteregionen indløses dokumentet mod betaling af stempelafgiften, ligesom  

 eventuelt overskydende afgift tilbagebetales.
Indbetaling af afgift sker således til told- og skatteregionen med  

 oplysning om resolutionsnummer eller ved fremsendelse af resolutionen.  

 Betales afgiften ikke, underretter den pågældende region stempelmyndigheden,  

 der herefter kan rejse krav over for andre parter i retsforholdet.
Når  

 afgiften er betalt, udleverer told- og skatteregionen det stemplede dokument  

 til den afgiftspligtige eller til den anholdelsespligtige myndighed, der har  

 anholdt dokumentet.
A.4.3 Told- og Skatteregion Høje-Taastrup A.4.3.1 Første instans afgørelser Som udgangspunkt træffes stempelafgørelser i 1. instans af  

 stempelmyndigheden, jf. §§ 23 - 25. Vedrørende fem af lovens  

 fritagelsesbestemmelser er Told- og Skatteregion Høje-Taastrup imidlertid  

 bemyndiget til at træffe afgørelser i 1. instans.
Det gælder afgørelser i  

 henhold til § 62, stk. 5, 3. pkt. og stk. 6, 2. pkt., jf. afsnit I.1.6, § 77,  

 stk. 2, 2. pkt., jf. afsnit P.4.2.1, § 79, stk. 2, jf. afsnit I.2.5 og § 84,  

 stk. 2, jf. afsnit I.2.12. Bemyndigelsen er sket i henhold til § 2, stk. 1 og  

 3 i bekendtgørelse nr. 514 af 16. juni 1994.
 Disse afgørelser kan indbringes for Told- og Skattestyrelsen på linie med  

 afgørelser truffet af stempelmyndigheden, jf. § 11 i ovennævnte  

 bekendtgørelse fra 1994.
A.4.3.2 Tilladelser - Forhandling af stempelmærker mv.
Stempelmærker og stempelpapir kan købes på tinglysningskontorerne,  

 Skibsregistret og hos særlige stempelmærkeforhandlere, jf. § 22, stk. 1.  

 Stempelmærker mv. kan købes hos følgende forhandlere; Søfartsstyrelsen, told-  

 og skatteregionerne, samt hos visse boghandlere mv.
Boghandlere autoriseres  

 af Told- og Skatteregion Høje-Taastrup til at udøve stempelmærkeforhandling,  

 jf. § 9, stk. 1 i Skatteministeriets bekendtgørelse nr. 539 af 30. juni 1993.  

 Regler for forvaltningen af stempelmærker og stempelmærkeforhandleres  

 virksomhed er beskrevet i Told- og Skattestyrelsens pjece "Vejledning om  

 salg mv. af stempelmærker og stempelpapir (private  

 stempelmærkeforhandlere)" udgivet i 1995. Se i øvrigt afsnit F.3.2.2.
 Told- og Skatteregion Høje-Taastrup kan endvidere autorisere  

 stempelmærkeforhandlere til at stemple maskinelt med en frankeringsmaskine,  

 der er godkendt til formålet mod kontant betaling, jf. § 9, stk. 2 i  

 ovennævnte bekendtgørelse fra 1993. Regionen orienterer nærmere om vilkår og  

 regler for afregning af stempelafgift.
 Opkrævning og kontrol vedrørende regionernes, Søfartsstyrelsens og  

 boghandleres indbetaling af stempelafgift varetages også af Told- og  

 Skatteregion Høje-Taastrup.
- Finansielle institutter Forsikringsselskaber, pengeinstitutter og lignende finansielle institutter  

 (herunder realkreditinstitutter), der er undergivet offentligt tilsyn, kan  

 fra Told- og Skatteregion Høje-Taastrup få tilladelse til selv at stemple  

 visse dokumenter med en frankeringsmaskine, der er godkendt til formålet.  

 Tilladelsen kan vedrøre forsikringsdokumenter, gældsbreve, lånekontrakter og  

 sikkerhedsdokumenter, som oprettes i forholdet mellem det enkelte finansielle  

 institut og dets kunder.
Det følger af § 21, stk. 3, jf. endvidere § 10 i  

 ovennævnte bekendtgørelse fra 1993. Regionen orienterer nærmere om vilkår og  

 regler for afregning af stempelafgift.
- Afregningsregler for forsikringsselskaber Told- og Skatteregion Høje-Taastrup kan give forsikringsselskaber mv.  

 tilladelse til, at stempelafgiften berigtiges for samtlige tegnede  

 forsikringer - eller visse arter heraf - inden for et regnskabsår ved  

 indbetaling af samlede beløb uden stempling af det enkelte  

 forsikringsdokument, jf. § 70 og § 11 i ovennævnte bekendtgørelse fra 1993.
Tilladelsen kan gives, så stempelafgiften beregnes på sædvanlig måde af de  

 enkelte forsikringer, eller så stempelafgiften beregnes under ét af  

 summen af forsikringssummerne eller præmiebeløbene.
Forsikringsdokumenter  

 forsynes med påtegningen: "Stempelafgiften berigtiges efter  

 stempellovens § 70". Tilladelsen kan betinges af, at der indbetales  

 acontobeløb og gives adgang til fornøden tilsyn og kontrol.
Tilladelsen kan  

 tilbagekaldes med 3 måneders varsel til et regnskabsårs udløb, jf. § 70, stk.  

 2. Regionen orienterer nærmere om vilkår og regler for afregning af  

 stempelafgift.
Udenlandske forsikringsselskaber, der ikke er etableret i Danmark, og som  

 ønsker at yde tjenesteydelsesvirksomhed på forsikringsområdet, skal overfor  

 Told- og Skatteregion Høje-Taastrup udpege en herboende fiskal repræsentant,  

 jf. § 70 A.
Bestemmelserne i § 70 finder herefter anvendelse overfor  

 repræsentanten.
- Anden stempling efter tilladelse Told- og Skatteregion Høje-Taastrup kan endvidere tillade, at dokumenter  

 stemples på anden måde end ved hjælp af stempelmærker/stempelpapir eller ved  

 medvirken af en stempelmyndighed.
Bemyndigelsen hertil følger af § 21, stk.  

 4, jf. endvidere § 12 i ovennævnte bekendtgørelse fra 1993. Dokumenter, der  

 omfattes af tilladelsen, skal forsynes med den påtegning, hvis indhold  

 angives i bekendtgørelsens § 12, stk. 2. Regionen orienterer nærmere om  

 vilkår og regler for afregning af stempelafgift.
- Klageadgang Told- og Skatteregion Høje-Taastrups afgørelser efter bekendtgørelsens §§  

 9 - 12 kan påklages til Told- og Skattestyrelsen, jf. bekendtgørelsens § 19.
A.4.3.3 Udbetaling af godtgørelse (§ 27, stk. 2) Den pålydende værdi af stempelmærker, som er anvendt til dokumenter, der  

 ikke er underskrevet og ubenyttede stempelmærker eller stempelpapir, kan  

 godtgøres af Told- og Skatteregion Høje-Taastrup, jf. § 27, stk. 2 og § 14 i  

 ovennævnte bekendtgørelse fra 1993. Mærkerne, papiret eller de maskinelt  

 fremstillede udaterede stempelmærker indsendes til regionen med anmodning om  

 godtgørelse.
Vedrørende godtgørelse henvises endvidere til afsnit H.2.
A.5 Told- og Skattestyrelsen A.5.1 Anholdelsespligtig myndighed Told- og Skattestyrelsen varetager to funktioner vedrørende stempling af  

 dokumenter.
Told- og Skattestyrelsen er en anholdelsespligtig myndighed, jf. § 32,  

 stk. 1, nr. 5. Told- og Skattestyrelsen varetager de opgaver, der henhører  

 under de anholdelsespligtige myndigheder, jf. pkt.
A.3.
A.5.2 Rekursmyndighed Told- og Skattestyrelsen er endvidere rekursmyndighed og er bemyndiget til  

 at træffe en endelig administrativ afgørelse, jf. §§ 26, stk. 1 og 30, samt  

 endvidere § 19 i Skatteministeriets bekendtgørelse nr. 539 af 30. juni 1993.
A.5.2.1 Afgørelser (efter §§ 23 - 25) Der kan klages over stempelmyndighedens afgørelser efter §§ 23 - 25 til  

 Told- og Skattestyrelsen, jf. § 26, stk. 1. Hvis der ikke er klaget inden  

 klagefristens udløb, er afgørelsen bindende.
Klagen stiles til Told- og  

 Skattestyrelsen, men sendes til den stempelmyndighed, der har truffet  

 afgørelsen. Ændrer stempelmyndigheden ikke afgørelsen, sendes klagen videre  

 af stempelmyndigheden til Told- og Skattestyrelsen bilagt relevante sagsakter  

 og kopier.
Told- og Skattestyrelsen kan enten stadfæste eller ændre en tidligere  

 afgørelse. Ændringen kan være til fordel eller skade for den pågældende.
Det  

 følger af § 26, stk. 3.
Klagefristen er 4 uger fra det tidspunkt, den pågældende får kundskab om  

 afgørelsen.
Efter omstændighederne kan der bortses fra fristens oversiddelse.
Afgørelser truffet af Told- og Skatteregion Høje-Taastrup i 1. instans kan  

 tillige indbringes for Told- og Skattestyrelsen, jf. pkt.
A.4.3.1 og § 11 i  

 Skatteministeriets bekendtgørelse nr. 514 af 16. juni 1994.
Indbringelse for domstolene Afgørelser, der er truffet af Told- og Skattestyrelsen i medfør af § 26,  

 stk. 1, kan inden 4 uger fra kundskabstidspunktet indbringes for domstolene,  

 jf. § 26, stk. 2. Indbringelse for domstolene forudsætter, at den  

 administrative rekurs er udnyttet.
Told- og Skattestyrelsens afgørelse er en  

 endelig administrativ afgørelse, der er bindende, når den ikke indbringes for  

 domstolene.
Indbringelse for domstolene har suspensiv virkning for betaling  

 af stempelbeløb.
Afgørelsen kan af skatteministeren indbringes for domstolene.
Afgørelser,  

 der på denne måde begæres indbragt for domstolene, fremsendes til Told- og  

 Skattestyrelsen, der herefter foretager det videre fornødne.
Det forhold, at  

 en retssag anlægges af Skatteministeriet, medfører ikke, at der gælder  

 særlige regler for sagsomkostninger eller fordelingen af disse.
A.5.2.2 Afgørelser i godtgørelsessager (§ 28 og § 29) Der kan klages over stempelmyndighedens afgørelser efter § 28 og § 29 til  

 Told- og Skattestyrelsen, jf. § 30, 1. pkt.
Told- og Skattestyrelsen er  

 rekursmyndighed også i afgørelser vedrørende godtgørelse.
Told- og  

 Skattestyrelsens funktioner som rekursmyndighed fremgår af pkt.
A.5.2  

 ovenfor.
Indbringelse for domstolene Afgørelser, der er truffet af Told- og Skattestyrelsen i medfør af § 28,  

 kan inden 4 uger efter reglen i § 26, stk. 2 indbringes for domstolene, jf. §  

 30, 2. pkt.
Når der er tale om afgørelser i henhold til § 28, hvor der er et  

 retskrav på godtgørelse, finder reglerne i § 26, stk. 2 tilsvarende  

 anvendelse.
Således kan Told- og Skattestyrelsens afgørelse indbringes eller  

 begæres indbragt for domstolene.
For afgørelser, der er truffet af Told- og Skattestyrelsen efter den  

 bevillingsmæssige adgang til godtgørelse, jf. § 29, er der ikke i  

 stempelloven hjemlet adgang til domstolsprøvelse, jf. § 30, 3. pkt.  

 modsætningsvis.
Domstolsadgangen i disse tilfælde, og i de tilfælde, der ikke  

 omfattes af § 26 og § 30, følger af almindelige processuelle regler.
B.
Stempelpligtige dokumenter Dokumentegenskaber mv. (kap. 1) I lovens kapitel 1 findes de almindelige bestemmelser om stempelpligtens  

 omfang, det vil sige hvilke egenskaber dokumentet generelt skal have for at  

 være stempelpligtigt.
 Har dokumentet ikke de egenskaber, der er nævnt i de almindelige  

 bestemmelser i lovens kapitel 1, er dokumentet ikke omfattet af loven, og  

 dermed ikke stempelpligtigt.
B.1 Subjektive krav /personrelationer (§ 3) For at dokumentet er stempelpligtigt gælder som udgangspunkt, at én  

 af parterne er hjemmehørende i Danmark, og at dokumentet tillige er  

 underskrevet her i landet af en af parterne (lige meget af hvem), jf. § 3, se  

 nærmere afsnit C.1.
 Hvis begge parter er hjemmehørende her i landet, er det uden betydning i  

 hvilket land, dokumentet er underskrevet.
 Uden for lovens område falder dispositioner, som ikke er retsstiftende,  

 eksempelvis dokumenter, hvor en umyndig forpligter sig i strid med  

 myndighedsloven.
B.2 Objektive krav (§ 1) Stempelafgift svares af dokumenter, jf. § 1.
 Loven nævner i afsnit 2 udtømmende de dokumenter, der er stempelpligtige.  

 Også dokumenter, som indholdsmæssigt kan sidestilles med disse, er  

 stempelpligtige.
Krav om skriftlig tilkendegivelse Ingen formkrav Loven definerer ikke begrebet "dokument". Ved dokument i  

 stempellovens forstand forstås en skriftlig tilkendegivelse, dvs. en eller  

 anden form for skrifttegn.
Såvel bogstaver og/eller tal (eventuelt  

 indeholdende billeder), frembragt ad manuel eller mekanisk vej er omfattet.  

 Dokumentet skal som hovedregel være underskrevet, men ikke nødvendigvis af  

 udstederen.
Et dokument anses for oprettet, uanset at det underskrives i  

 strid med f.eks. et selskabs tegningsregler, jf. § 2 (VLD af 29. marts 1995,  

 jf.
TfS 1995,297). Der stilles ingen krav til dokumentets form, men der skal  

 foreligge et stykke papir, der kan gøres til genstand for stempling.
 Eksempel:
Et pantebrev forsynes, i forbindelse med salget af en fast ejendom til en  

 bank, med sælgerens underskrift, således at der over underskriften var plads  

 til en senere transportpåtegning.
Allerede ved sælgerens underskrift blev  

 pantebrevet betragtet som et dokument, selv om transportpåtegningen over  

 underskriften først fandt sted på et senere tidspunkt, jf.
UfR 1988.371 H.
Hvis et dokument er retsstiftende uden at være underskrevet, kan  

 dokumentet alligevel være stempelpligtigt.
Dette er tilfældet for nogle  

 lotterisedler, jf. § 71.
Telex (§ 7, stk. 3) Rent konstaterende dokumenter såsom lægeerklæringer, attester mv. er  

 stempelfri.
Telex er særskilt omtalt i loven, jf. § 7, stk. 3, som en meddelelse, der  

 ikke er stempelpligtig.
Der er ikke tale om et dokument i stempellovens  

 forstand.
I en offentliggjort afgørelse var Skatteministeriet enig i, at en  

 telexgaranti er stempelfri i henhold til § 7, stk. 3, jf.
M.f.Skd. 1980, nr.  

 49. Stempelfriheden gælder både ved aftaledokumenter og ensidige dokumenter.
Telefax Hvis telexmeddelelsen underskrives med håndskrift, opstår der et  

 stempelpligtigt dokument.
For telefax opstår der ikke et stempelpligtigt dokument ved selve  

 overførslen af meddelelse via telefax.
Telefax er i realiteten en  

 fjernkopiering, og det afgørende er derfor, om det materiale, der gøres til  

 genstand for telefax, er underkastet stempelpligt.
 Eksempel:
 En telefax, hvori en af parterne bekræfter en låneaftale, er ikke i sig  

 selv stempelpligtig.
Indeholder telefaxen imidlertid kopi af en af parternes underskrift,  

 eksisterer der som grundlag en underskrevet bekræftelse.
Denne er  

 stempelpligtig, forudsat at dokumentets indhold medfører stempelpligt, jf.  

 TfS 1992,554. En telefax, der indeholder en underskrift eller en allerede  

 indlæst underskrift, bliver efter sit indhold stempelpligtig.
Overførsel af meddelelser via elektroniske medier, hvorved der ikke  

 fremkommer noget egentligt dokument, er stempelfri.
Finder udprintning sted,  

 og er der i øvrigt tale om dokument i stempellovens forstand, er dette  

 stempelpligt.
Aftaler (§ 7) Om aftaler gælder, at tilbud ikke er omfattet af loven.
Det følger af § 7,  

 at alene accepterede tilbud er omfattet.
 Loven giver ingen klare definitioner af, hvad der skal forstås ved  

 "tilbud" og "accept". Der må således henvises til den  

 gængse juridiske betydning af begreberne.
Tilbud kan godt være fremsat mundtligt, men accepten skal være skriftlig  

 for at falde ind under lovens anvendelsesområde.
Mundtlige aftaler og  

 skriftlige tilbud, der accepteres mundtligt, samt såvel skriftlige som  

 mundtlige tilbud, der ikke opnår accept, falder således uden for lovens  

 område.
Som det fremgår af ovenstående, og som det anføres i § 2, er det  

 hovedreglen, at stempelpligten indtræder ved et dokuments oprettelse.
Afsnit  

 D.1 behandler nærmere dette udgangspunkt i loven.
Betingede aftaler (§ 8) Det præciseres særskilt i § 8, at betingede aftaler er omfattet allerede  

 med virkning fra udstedelsestidspunktet.
Det gælder, selv om betingelsen ikke  

 er opfyldt.
Det skyldes, at det er selve oprettelsen af dokumentet, der  

 udløser stempelpligten, og ikke om dokumentets aftale bliver til noget eller  

 ej.
Det gælder også, hvis betingelsen er suspensiv, det vil sige, at  

 retserhvervelsen er udskudt indtil betingelsen er opfyldt.
Stempelpligten  

 indtræder allerede ved dokumentets udstedelse og ikke først, når betingelsen  

 er opfyldt.
 Helt specielle og konkret begrundede forhold kan medføre, at stempelafgift  

 på trods af ovenstående ikke udløses.
Dette er tilfældet, dersom overdragelse mv. f.eks. ved skøde, er foretaget  

 under forventning om en offentlig myndigheds godkendelse, og det fremgår af  

 skødet.
Imødekommes godkendelsen ikke, betales der ikke stempel af et heraf  

 afledet tilbageoverdragelsesdokument.
Det følger af en administrativ  

 afgørelse truffet af Skatteministeriet (jf.
Skat 1990.1.56).
 Afgørelsen bliver tillige omhandlet i afsnittene H.4.4.2 og H.4.4.4  

 vedrørende godtgørelse af betalt stempel.
Selve retsforholdet er afgørende for stempelpligten (§ 9) Der gælder ingen formkrav til dokumentet.
Aftalen kan være indeholdt såvel  

 i en protokol som i et brev.
Det fremgår af § 9, at afgørende for  

 stempelpligten er det retsforhold, dokumentet indeholder.
Undtagelse er gjort  

 for veksler, jf. § 63, stk. 3. En veksel med betegnelsen "en  

 veksel", behandles som en veksel og ikke som et gældsbrev.
Se nærmere  

 herom i afsnit R.1.6.
Protokoller (§ 6) Om protokoller er det særskilt nævnt i § 6, at stempelpligten indtræder  

 ved aftalens eller aftalernes tilførsel til protokollen.
Normalt indeholder  

 generalforsamlings- og bestyrelsesprotokoller alene vedkommende selskabs  

 eller forenings interne beslutninger, som ikke bliver stempelpligtige, selv  

 om de nedskrives.
Undertiden indgås der imidlertid aftale med tredjemand (for  

 eksempel når en entreprenør forhandler en entreprisekontrakt med en  

 bestyrelse). I sådanne tilfælde betragtes den skriftlige fiksering af aftalen  

 i protokollen som et stempelpligt dokument.
 Se i afsnit F.3.2.2 hvordan stempelmærkerne anbringes.
 Stempelpligten indtræder, selv om parterne ikke har underskrevet  

 protokollen.
Et dokument med flere aftaler Dokumenter kan indeholde flere forskellige aftaler, der hver især er  

 stempelpligtige.
 Aftaler, der udgør selvstændige retsforhold, skal hver især stemples, som  

 om de var enkelte aftaler.
 Eksempel:
I en sag vedrørende et selskabs overdragelse af fast ejendom inkl.  

 inventar til en bank beroede stemplet dels på stempel i henhold til  

 dokumenter om overdragelse af fast ejendom, dels på stempel i henhold til  

 dokumenter om overdragelse af løsøre.
Skødet indeholdt flere forskellige  

 stempelpligtige aftaler, idet der var tale om to selvstændige retsforhold.
 Er der derimod tale om et bipunkt til en hovedaftale, er dette  

 stempelfrit.
 Eksempel:
I et tilfælde, hvor sælgeren af en fast ejendom giver køberen pant i den  

 solgte ejendom til sikkerhed for køberens betalte kontante købesum, kan der  

 ikke kræves særskilt stempel, jf.
M. f.
Skd. 1978 nr. 117.
Påtegninger (§ 5) Det fremgår særskilt af loven, at også påtegninger er stempelpligtige, jf.  

 § 5. Det samme gælder allonger til dokumentet.
Det må dog kræves, at  

 påtegningen eller allongen i øvrigt opfylder betingelserne for at være et  

 dokument.
 Er der alene tale om en præcisering og uddybning af en hidtidig aftale,  

 eller den blotte kvittering for behørig opfyldelse af en retshandel, udløses  

 der ikke stempelafgift.
C.
Stempellovens territoriale virkeområde Territorialt virkeområde For at et dokument er stempelpligtigt i Danmark, skal dokumentet ikke  

 alene besidde de egenskaber, der blev redegjort for i afsnit B, men tillige  

 være undergivet stempellovens territoriale virkeområde.
 I lovens § 3 og § 4 beskrives den tilknytning dokumenterne skal have til  

 Danmark for, at de er stempelpligtige.
En negativ afgrænsning fremgår direkte af lovens § 92, hvor det anføres,  

 at loven ikke gælder for Færøerne og Grønland.
Ved landstingslov nr. 8 af 31.  

 oktober 1987 har Grønland vedtaget deres egen landstingslov om stempelafgift.
 Den positive afgrænsning foretages som hovedregel ud fra to kriterier, der  

 angives i lovens § 3; parternes hjemhørsforhold og dokumentets  

 underskriftssted/oprettelsessted.
 For specielle dokumenter, der er omfattet af lovens § 4, forekommer  

 modifikationer til hovedreglen og dermed en udvidelse af lovens virkeområde.  

 Uanset om dokumentet omfattes af § 3, er de i § 4 angivne dokumenter ved  

 deres brug og eksistens af en sådan beskaffenhed, at de er stempelpligtige i  

 Danmark.
C.1 Stempelpligt (§ 3) Efter § 3 forekommer to situationer, der hver især kan begrunde, at den  

 danske stempellov finder anvendelse.
Parterne hjemmehørende her i landet Efter den første situation skal parterne være hjemmehørende her i landet,  

 for at der kan statueres stempelpligt.
Med hjemmehørende antages det som udgangspunkt, at parterne har bopæl her  

 i landet, eller, for selskaber, at der er sket en registrering i Erhvervs- og  

 Selskabsstyrelsen.
En aktivitet fra en virksomhed her i landet, der er  

 ensbetydende med et fastere tilhørsforhold til Danmark, medfører tillige, at  

 parten er hjemmehørende her.
 Hvis parterne (to eller flere), er hjemmehørende her i landet er  

 dokumentet stempelpligtigt, uanset hvilket land det er oprettet i og  

 eventuelt befinder sig i.
Ved part forstås den, der retligt forpligtes og ikke en befuldmægtiget.  

 Ved afgørelsen heraf, lægges der vægt på de civilretlige regler.
En  

 kommissionær, der handler for egen regning og risiko, vil således blive  

 betragtet som part, se dog afsnit G.3.
 Eksempel:
I en sag om stempelpligt for dokumenter oprettet af danske  

 pengeinstitutters Cayman Islandsfilialer mv. (jf.
Skat 1989.12.965) var  

 spørgsmålet om danske pengeinstitutters Cayman Islandsfilialer kunne anses  

 for hjemmehørende i udlandet i relation til lovens § 3. Ministeriet svarede,  

 at filialer, som danske pengeinstitutter etablerer i udlandet, kun kan anses  

 for selvstændige parter og dermed hjemmehørende i udlandet, såfremt de  

 opfylder følgende betingelser; - at der er tale om en filial, som driver virksomhed i udlandet fra et  

 fast driftssted, at der på driftsstedet er ansat personer, som kan disponere  

 på virksomhedens vegne og, at de dokumenter, som stempelspørgsmålet vedrører,  

 udfærdiges som led i filialens virksomhed på det faste driftssted.
 Filialer, der ikke opfylder disse betingelser, anses som hjemmehørende her  

 i landet.
Én af parterne er hjemmehørende her og dokumentet er underskrevet  

 her En anden situation, der kan begrunde stempelpligt er, at én af  

 parterne er hjemmehørende her i landet, og dokumentet er underskrevet her af  

 en af parterne.
I det tilfælde stilles der altså yderligere det krav, at dokumentet skal  

 være underskrevet af én af parterne her i landet for at være  

 stempelpligtigt.
Dokumentet er stempelpligtigt, uanset hvem der underskriver.
 Eksempel:
 Gældsbreve anses for stempelpligtige, hvis de udstedes af en person, som  

 ikke er hjemmehørende her i landet, til en her i landet hjemmehørende  

 bankafdeling og de er underskrevet her i landet.
 Underskrives dokumentet her i landet af en fuldmægtig for en person, der  

 er hjemmehørende i udlandet, er dokumentet i stempelmæssig henseende  

 underskrevet her.
C.2 Udvidelser af stempelpligten (§ 4) Dokumenter, der er omfattet af lovens § 4, er imidlertidig  

 stempelpligtige, uanset om de omfattes af § 3. Der foreligger en udvidelse af  

 stempelpligten efter § 3, jf. § 4, stk. 1, nr. 1 - 4.
C.2.1 Overdragelser af fast ejendom her i landet og her registrerede skibe Der indtræder stempelpligt, når der sker overdragelse af ejendomsretten  

 til en fast ejendom her i landet eller af et skib, der er registreret her i  

 landet.
Det er en betingelse, at én af parterne er hjemmehørende her i  

 landet.
Der er tale om en udvidelse af hovedreglen efter § 3 som oven for  

 beskrevet.
For stempelpligten kræves alene, at én af parterne er  

 hjemmehørende her i landet men ikke tillige, at dokumentet er underskrevet  

 her af en af parterne.
Stempelpligten indtræder ikke alene for dokumenter om  

 overdragelse af ejendomsretten, men også for dokumenter om stiftelse eller  

 overdragelse af begrænsede rettigheder over fast ejendom eller skibe.
 Eksempel:
Som et eksempel, hvor der ikke indtræder stempelpligt efter § 4 vedrørende  

 fast ejendom, kan nævnes en håndpantsætningserklæring oprettet mellem to  

 parter, hvoraf kun den ene er hjemmehørende her i landet.
Dokumentet  

 underskrives i udlandet alene af den forpligtede part, som er hjemmehørende  

 her i landet.
Håndpantsætningserklæringen angår håndpantsætning af et  

 stemplet ejerpantebrev med tinglyst panteret i en ejendom beliggende her i  

 landet.
Håndpantsætningserklæringen afvises fra tinglysning med den  

 begrundelse, at der ikke er tale om stiftelse af en rettighed over en fast  

 ejendom.
Ved håndpantsætningserklæringens oprettelse skabes alene en  

 rettighed over en rettighed.
En sådan rettighed er ikke omfattet af lovens §  

 4.
 En transportpåtegning på et pantebrev til en udlænding, som bliver  

 underskrevet af et dansk selskab i udlandet, er i medfør af § 4, stk. 1, nr.  

 1, undergivet dansk stempelpligt.
 Eksempel:
Et dansk aktieselskab havde i udlandet underskrevet en påtegning om  

 transport på et pantebrev til en udlænding.
Transportpåtegningen var i medfør  

 af stempellovens § 4 , stk. 1, nr. 1, undergivet dansk stempelpligt, idet  

 bestemmelsen finder anvendelse på dokumenter om overdragelse af  

 panterettigheder over faste ejendomme i Danmark.
Transportpåtegningen var  

 derfor stempelpligtig efter § 72, jf. § 57.
§ 4, stk. 1, nr. 1 er ikke anvendelig vedrørende en transportpåtegning på  

 et pantebrev mellem to udlændinge.
I disse tilfælde indtræder der kun  

 stempelpligt, hvis transportpåtegningen tinglyses, jf. § 4, stk. 1, nr. 4  

 (jf.
M.f.Skd. 1985, nr. 117).
Der kan endvidere indtræde stempelpligt, når der sker transport af et  

 pantebrev, der er udstedt i udlandet.
Stempelpligten er betinget af, at den  

 pantsatte ejendom er beliggende her i landet og at én af parterne har  

 bopæl her i landet på oprettelsestidspunktet.
 Har ingen af parterne bopæl her i landet, er transportpåtegningen  

 stempelfri, medmindre den tinglyses, jf. § 3, nr. 1 og eksemplet nedenfor.  

 Tinglyses transporten, er påtegningen stempelpligtig i medfør af § 4, stk. 1,  

 nr. 4.
 Eksempel:
I en sag udtalte Skatteministeriet, at utinglyste påtegninger på nogle  

 pantebreve, hvorved en i udlandet hjemmehørende person overdrog pantebrevene  

 til en anden person, ligeledes hjemmehørende i udlandet, ikke var  

 stempelpligtige.
Dette gjaldt, selv om der blev tinglyst påtegninger om, at  

 meddelelser i henhold til retsplejelovens § 563 og § 564 samt andre  

 meddelelser, der ifølge loven skal tilgå pantekreditor, ønskedes tilstillet  

 et pengeinstitut her i landet (jf.
M.f.Skd. 1981, nr. 96).
C.2.2 Veksler På linie med, hvad der gælder for overdragelse af fast ejendom og skibe,  

 kræves der ikke for veksler så vidtgående tilknytningsforhold her til landet,  

 som tilfældet er efter hovedreglen i § 3. For veksler kræves kun, at  

 acceptanten af vekslen er hjemmehørende her i landet, og at vekslen er  

 betalbar her.
Efter vekselloven gælder der særlige formkrav til veksler.
Et  

 af disse formkrav er, at det klart skal fremgå af vekslen, hvor betaling skal  

 ske.
Er vekslen derfor efter sit indhold ikke betalbar her i landet, er den  

 ikke stempelpligtig.
Der henvises endvidere til § 63 og afsnit R.1.6  

 vedrørende veksler.
C.2.3 Tinglysning Visse dispositioner kan have et sådant tilhørsforhold her til landet, at  

 det medfører stempelpligt, uanset at ingen af parterne er hjemmehørende her.
Det gælder tinglysning af dokumenter her i landet, og indførsel i  

 offentlige registre her i landet.
Er der i udlandet meddelt transport på et  

 pantebrev, der er tinglyst i Danmark med pant i en dansk ejendom, er  

 transporten stempelpligtig, såfremt den tinglyses, jf. § 4, stk. 1, nr. 4.
Offentlige registre Registrering i Skibsregisteret, Dansk internationalt skibsregister,  

 rettighedsregistret over luftfartøjer og Erhvervs- og Selskabsstyrelsen samt  

 bilbogen i Århus kan betyde, at der indtræder stempelpligt.
Et overdragelsesdokument underskrevet i udlandet og hvorved en herboende  

 person overdrager et luftfartøj til en ikke herboende person, er ikke  

 stempelpligtigt, selv om luftfartøjet skal slettes af registret.
Udslettelse  

 af skibsregistret anses ikke for at være en indførsel i et offentligt  

 register, der er omfattet af stempellovens § 4, stk. 1, nr. 4, uanset om  

 udslettelsen sker på grundlag af et salgsdokument (jf.
M.f.Skd. 1977, nr.  

 95).
C.2.4 Forsikringsdokumenter Forsikringsdokumenter er blandt de dokumenter, der er direkte nævnt i  

 forbindelse med stempellovens territoriale virkeområde.  

 Forsikringsdokumenters særlige forhold skyldes dels, den særlige tilknytning  

 til det land hvori forsikringspræmier skal oppebæres, dels den EU-retlige  

 interesse forsikringsvirksomhed er underlagt.
Generel tiltilknytningsregel (principielt lande uden for EØS) Den generelle tilknytningsregel for forsikringsdokumenter fremgår af § 4,  

 stk. 1, nr. 2.
Forsikringsdokumenter er efter bestemmelsen stempelpligtige, når de angår  

 formuegoder her i landet, eller personer der er hjemmehørende her i landet.  

 Forsikringsdokumenter er dog undtaget for stempelpligt, såfremt ingen del af  

 præmien skal betales her i Danmark, jf. dog § 3 A og § 3 B.
Dette betyder, at  

 der ikke indtræder stempelpligt i de tilfælde, hvor et forsikringsdokument er  

 fritaget for stempelafgift efter § 3 A og § 3 B.
 Der er med § 4 tale om en udvidelse af omfanget af stempelpligten efter §  

 3, eftersom stempelpligten statueres uden hensyntagen til dokumentets  

 oprettelses- og underskriftssted.
Regler for EØS-lande (§ 3 A og § 3 B) Som følge af EU's liberalisering af forsikringsområdet er der specielle  

 regler for stater, der er medlemmer af Det Europæiske Økonomiske  

 Samarbejdsområde, jf. § 3 A og § 3 B.
Bestemmelserne omhandler to typer forsikringsdokumenter.
Dels dokumenter  

 vedrørende direkte skadesforsikring, for hvilke risikoen er placeret her i  

 landet, dels dokumenter vedrørende direkte livsforsikring, for hvilke  

 forpligtelsen består her i landet.
Dokumenterne er stempelpligtige, uanset  

 hvor de oprettes, og uanset om præmien skal betales her.
Det fremgår  

 endvidere, at § 3 ikke finder anvendelse, såfremt risikoen er  

 placeret/forpligtelsen består i en anden EØS-stat.
Bestemmelserne indeholder både en udvidelse og en begrænsning af lovens  

 territoriale område.
Udvidelsen følger af, at der skal betales stempelafgift  

 for samtlige forsikringsdokumenter vedrørende forsikringer, hvor risikoen er  

 her i landet/forpligtelsen består her i landet.
Dette gælder uanset hvor de  

 oprettes.
Begrænsningen følger af, at der ikke længere skal betales  

 stempelafgift, når risikoen/forpligtelsen for et forsikringsdokument,  

 vedrørende en forsikring, der underskrives her i landet, ligger i et andet  

 EØS-land.
 § 3 A og § 3 B følger af bestemmelser i skades- og  

 livsforsikringsdirektiverne, hvori det fastslås, at der kun må opkræves  

 indirekte skatter og lignende afgifter i det EF-land, hvor risikoen er  

 placeret/forpligtelsen består.
Direkte forsikring § 3 A og § 3 B omfatter i modsætning til direktiverne al form for direkte  

 skades- og livsforsikring (genforsikring er omfattet af stempelloven i  

 øvrigt, jf. lovens § 68 og afsnit O.9. Bestemmelserne er især relevante ved  

 grænseoverskridende forsikringsvirksomhed (tjenesteydelsesvirksomhed), hvor  

 et EØS-forsikringsselskab udbyder forsikringer i et andet land, end hvor det  

 er etableret (det indre marked for forsikring).
Risikoens placering Det fremgår af direktiverne hvad der skal forstås ved "risikoen er  

 placeret her i landet" (ved skadesforsikring). For juridiske personer  

 betyder udtrykket som hovedregel, at den forsikrede virksomhed er beliggende  

 her i landet, og for fysiske personer, at forsikringstageren har sin faste  

 bopæl her i landet.
Endvidere er risikoen for fast ejendom placeret her i  

 landet, når den faste ejendom er beliggende her.
For transportmidler er  

 risikoen placeret her, når de er registreret her i landet.
For  

 rejseforsikringer er risikoen placeret her i landet, når forsikringstageren  

 har indgået aftalen her.
Forpligtelsens beståen Betydningen af vendingen "forpligtelsen består her i landet"  

 (ved livsforsikring) fremgår endvidere af direktiverne.
For fysiske personer  

 består forpligtelsen her i landet, når forsikringstageren har fast bopæl her.  

 Ved juridiske personer forstås dog den virksomhed, som forsikringsaftalen  

 vedrører.
En livsforsikringsaftale kan indgås enten af en enkelt  

 forsikringstager, af en gruppe af personer eller af en arbejdsgiver med  

 henblik på dækning af en gruppe arbejdstagere.
Stempelretten tilkommer det  

 land, hvor virksomheden er beliggende.
 Eksempel:
En dansk virksomhed tegner som arbejdsgiver en livsforsikring for sine  

 arbejdstagere - både arbejdere i Danmark og udstationerede arbejdere i  

 Frankrig.
Stempelretten tilkommer Danmark for alle arbejderne, dvs. også for  

 de udstationerede arbejdere i Frankrig.
 Dersom risikoen er placeret/forpligtelsen består i en anden stat, der er  

 medlem af EØS, er dokumentet ikke stempelpligtigt efter reglerne i lovens § 3  

 eller § 4, idet stempelretten tilkommer den pågældende medlemsstat, jf. stk.  

 2 i § 3 A og § 3 B.
 Eksempel:
 Hvis en privatkunde med bopæl i England tegner en livsforsikring i et  

 dansk forsikringsselskab, skal der betales stempelafgift efter engelsk  

 lovgivning, eftersom forpligtelsen består i England.
D.
Stempelpligtens indtræden Stempelpligtens indtræden har betydning for fastlæggelsen af det  

 tidspunkt, stemplingen senest skal finde sted.
Fristen for stempelafgiftens  

 betaling omtales nedenfor i afsnit F.2.
D.1 Hovedregel: Dokumentets oprettelsestidspunkt (§ 2, 1. pkt.) Udgangspunktet er, at det er tidspunktet for dokumentets oprettelse, der  

 er afgørende for stempelpligtens indtræden.
Det fremgår af lovens § 2, 1.  

 pkt.
Der henvises til vejledningens afsnit B.2 om de objektive krav, der  

 stilles til, at der ved oprettelsen kan siges at foreligge et dokument.
Som oftest underskrives et dokument af udstederen i forbindelse med  

 dokumentets oprettelse.
Stempelpligten indtræder da på datoen for  

 underskrivelsen.
Underskrives af flere parter Hvis dokumentet ved oprettelsen underskrives af flere parter og på  

 forskellige datoer, anses stempelpligten for indtrådt på tidspunktet for den  

 første underskrift.
Det gælder ikke, hvis dokumentet fremstår som et tilbud,  

 hvilket bl.a. almindeligvis er tilfældet med standardslutsedler.
I så fald  

 betragtes dokumentet ikke for oprettet ved den første underskrift, men først  

 når acceptanten efterfølgende underskriver tilbudet.
Der henvises i øvrigt  

 til afsnit B.2 vedrørende accepterede tilbud.
Ingen underskrift Er det stempelpligtige dokument efter sin art af en sådan beskaffenhed, at  

 det ikke kan skrives under, betragtes dokumentet som oprettet og dermed  

 stempelpligtigt, når det er færdigt.
Det forudsætter, at udfærdigelsen  

 opfylder de generelle kriterier for et dokument.
Sikringsakter principielt uden betydning Eventuelle sikringsakter (registrering, tinglysning mv.) er som  

 udgangspunkt uden betydning for stempelpligtens indtræden.
For dokumenter, der er omfattet af lovens § 3, indtræder stempelpligten  

 ved oprettelsen, dvs. underskriften.
Dette gælder også selv om  

 parterne/parten senere vælger at tinglyse dokumentet.
D.2 Modifikationer til hovedreglen Der eksisterer imidlertid en række modifikationer til reglen om  

 stempelpligtens indtræden ved dokumentets oprettelse.
Flere af  

 modifikationerne lader i stedet sikringsakterne være afgørende for  

 stempelpligten.
D.2.1 Sikringsakt medfører stempelpligt (§ 4, stk. 2) For et dokument, der ikke er omfattet af hovedreglen i § 3, eksempelvis  

 fordi parterne ikke har den fornødne tilknytning her til landet, men som  

 alligevel tinglyses her i landet, indtræder stempelpligten ved tinglysningen,  

 jf. bl.a. § 4, stk. 2. Dokumentet bliver først stempelpligtigt ved  

 sikringsaktens udførelse, hvorfor stempelpligten ikke indtræder på  

 oprettelsestidspunktet.
D.2.2 Aftaler indført i protokoller (§ 6) Er der derimod tale om aftaler, der er indført i protokoller fremskyndes  

 tidspunktet for stempelpligtens indtræden.
Stempelpligten indtræder ved  

 protokoltilførslen uden afventen af en eventuel underskrift, jf. lovens § 6,  

 2. pkt.
Det skyldes som nævnt under afsnit B.2, at dokumentet anses for  

 oprettet allerede ved indførelse i protokol.
D.2.3 Salg af fast ejendom på tvangsauktion (§ 34, stk. 5) I tilfælde af salg af fast ejendom på tvangsauktion indtræder  

 stempelpligten ved auktionens afslutning, jf. § 34, stk. 5.
 Har en pant- eller udlægshaver erhvervet ejendommen, uden at pantet eller  

 den udlægsikrede fordring er blevet dækket af budsummen, indtræder  

 stempelpligten først ved udstedelsen af auktionsskødet, se nærmere herom i  

 afsnittet om fast ejendom (jf. afsnit K.1.3.2.2).
D.2.4 Tinglysning af udskrift (§ 34, stk. 6) Tinglyses en udskrift fra et offentligt register (eksempelvis Erhvervs- og  

 Selskabsstyrelsen), stemples dokumentet som overdragelse af fast ejendom.  

 Stempelpligten indtræder da ved tinglysningen, jf. § 34, stk. 6.
 Bestemmelsen fandt oprindeligt anvendelse på fusioner af selskaber, men  

 har ikke længere den store betydning, eftersom sammenslutninger/fusioner af  

 selskaber ved reglen i § 53, stk. 5 er gjort stempelfri.
 Se i øvrigt afsnit Q.8.4 om selskabsforhold.
D.2.5 Skibssalg, auktion (§ 39, stk. 2) For skibe gælder nogenlunde tilsvarende regler som for fast ejendom.
 Sælges skibet på auktion, indtræder stempelpligten ved hammerslaget, jf. §  

 39, stk. 2. Ved registrering af ejerskifte af et skib i et offentligt  

 register på grundlag af en udskrift, indtræder stempelpligten ved  

 registreringen.
D.2.6 Bilbreve (§ 40, stk. 1) Ved bilbreve forstås bygningsattest fra det værft, der har bygget skibet.  

 I bilbreve angives, hvor, når, af hvem og for hvis regning skibet er bygget.  

 For bilbreve, hvorved den første endelige registrering af et skib i Danmark  

 finder sted, indtræder stempelpligten ved dokumentets registrering, jf. § 40,  

 stk. 1.
D.2.7 Opdeling i ejerlejligheder (§ 45 A, stk. 4) For dokumenter om anmeldelse af opdeling i ejerlejligheder indtræder  

 stempelpligten ved dokumentets indlevering til tinglysningsdommeren, jf.  

 lovens § 45 A, stk. 4. Herved forstås indførelsen i dagbogen.
Det  

 forudsættes, at dokumentet ikke senere afvises.
Se afsnit H om eventuel  

 godtgørelse af stempelbeløbet via de administrerende told- og skatteregioner.
D.2.8 Skøde, delvis kontant betaling (§ 58) Er det i et skøde bestemt, at en del af købesummen først skal betales  

 kontant efter sælger har meddelt køber endelig adkomst, betragtes køberens  

 kontante betalingsforpligtelse som et gældsbrev eller pantehæftelse.
Reglen  

 medfører, at stempelpligten for denne del af skødet indtræder ved skødets  

 tinglysning som endelig adkomst, jf. § 58. Betales det kontante beløb inden  

 skødets tinglysning, finder den specielle regel ikke anvendelse.
D.2.9 Lodsedler (§ 71, stk. 3) En helt særlig regel gælder for stempling af lodsedler.
Her skal alene  

 betales stempelafgift for afsatte lodsedler, hvorfor stempelpligten følgelig  

 først indtræder ved lodsedlernes salg, jf. § 71, stk. 3.
E.
Beregning af det stempelpligtige beløb Det stempelpligtige beløbs betydning Det stempelpligtige beløb skal udledes eller beregnes for de  

 stempelpligtige dokumenter, før stempelbeløbet kan udregnes.
Som  

 altovervejende hovedregel fremkommer stempelafgiften ved at sammenholde det  

 enkelte dokuments stempelsats med dokumentets stempelpligtige beløb  

 (stempelberegningsgrundlaget). En undtagelse hertil følger for forsikringer,  

 da stempelafgiften bl.a. her kan beregnes forholdsmæssigt i forhold til  

 forsikringssum.
E.1 Fire generelle beregningsregler I stempellovens kap. 2 er omtalt fire generelle beregningsregler.
Det  

 drejer sig om vederlagsreglen (§ 15), skønsmæssig værdiansættelse (§ 16),  

 periodiske ydelser (§ 18 og § 19) og naturalydelser (§ 17). Af specielle  

 beregningsregler kan navnlig nævnes regler vedrørende forsikringsdokumenter,  

 jf. lovens kap. 12 og vejledningens afsnit O.
Hvis værdien af de ydelser, hvoraf afgiften skal beregnes, ikke fremgår  

 umiddelbart af dokumentet, skal parterne angive værdien efter bedste skøn.  

 For de beløb, der baserer sig på et skøn, er der i § 16 angivet en bestemt  

 fremgangsmåde ved opgørelsen af grundlaget.
Såfremt der er tale om uafhængige  

 parter, vil det oftest være sådan, at der er tale om modstående interesser,  

 hvilket medfører en praktisk formodning for, at værdiangivelsen afspejler  

 ydelsen.
Endvidere kan der være tale om engangsbeløb eller periodiske ydelser.
For  

 periodiske ydelser er det nødvendigt at omregne beløbet til en nutidsværdi  

 efter nogle bestemte faktorer, jf. § 18 og § 19.
Beregningsgrundlaget kan vedrøre både pengebeløb og naturalydelser.
For så  

 vidt angår naturalydelser, er der i § 17 regler om, hvorledes disse skal  

 omregnes til et kapitalgrundlag, der kan beregnes afgift af.
E.2 Vederlagsreglen (§ 15, stk. 1) Lovens § 15, stk. 1 indeholder en beregningsregel for det tilfælde, at  

 stempelafgiften skal beregnes af vederlaget/betalingen for en ydelse.
Det  

 fremgår af bestemmelsen, at når stempelafgiften skal beregnes af vederlaget,  

 medregnes ikke blot betalingen til den pågældende part, men også hvad der  

 skal betales til en tredjepart.
§ 15 vedrører vederlag for en ydelse.
Her må forstås, at der er tale om  

 vederlag for et hvilket som helst aktiv, det være sig en fysisk genstand, en  

 immateriel rettighed eller en tjenesteydelse.
 Ved vederlag er der tale om et pengebeløb, som kan opgøres til en  

 nutidsværdi uden anvendelse af kapitaliseringsfaktorer modsat periodiske  

 ydelser som nævnt i § 18 og § 19.
Reglen har karakter af en bruttoafgift af umiddelbart konstaterbare beløb.  

 Det modsatte er tilfældet, når beløbet skal skønnes efter § 16. Af  

 bruttobetragtningen kan udledes, at der ved salg af en virksomhed skal  

 stemples af (nogle) aktivers fastsatte værdi uden fradrag af gæld.
Afgiften  

 skal separat beregnes af de enkelte arter af aktiver og passiver i henhold  

 til lovens specialbestemmelser herom.
Primært overdragelse af fast ejendom Vederlagsreglen finder anvendelse for en mængde dokumenter, men mest  

 typisk ved dokumenter om overdragelse af fast ejendom, hvor udgangspunktet  

 for stempelberegningen er købesummen, jf. § 34, stk. 1.
Ved overdragelse af fast ejendom skal ikke blot vederlaget til vedkommende  

 part medregnes i beregningen af vederlaget, men også overtagen gæld, der  

 fremover skal svares til tredjemand.
Det betyder, at der udover det kontante  

 beløb skal medregnes pantebreve udstedt til sælger eller tredjemand til  

 pålydende værdi, samt endvidere den overtagne restgæld.
Meddebitors udtræden uden betydning Er erhververen i forvejen meddebitor på et ejerpantebrev, vil hans  

 overtagelse af enehæftelsen for dette ikke skulle medregnes til det  

 stempelpligtige vederlag, da der blot er tale om, at een eller flere  

 meddebitorer udtræder af et solidarisk skyldforhold, jf. § 73, stk. 2, 3.  

 pkt.
 Eksempel:
En fast ejendom ejet i lige sameje af to personer overdrages til den ene  

 part, således at denne bliver eneejer.
Overdragelsen udløser ikke  

 stempelpligt for et ejerpantebrev uden personligt gældsansvar, der er  

 tinglyst i ejendommen med begge ejere som solidariske meddebitorer.
Det er  

 dog en betingelse for stempelfriheden, at ejerpantebrevet efter overdragelsen  

 alene har eneejeren som debitor, og at kreditorrettighederne er  

 medoverdraget.
Stempelfriheden følger af, at en meddebitor udtræder af et  

 solidarisk skyldforhold.
Ved opgørelse af vederlaget skal halvdelen af  

 ejerpantebrevets værdi ikke medregnes.
E.2.1 Betaling til tredjemand Betalinger til tredjemand skal medregnes ved beregningen af købesummen for  

 den pågældende ydelse.
Således skal medregnes overtagelse af gæld mv., og  

 dette gælder, uanset om der er tale om gæld med pant i den pågældende ejendom  

 eller ej.
Det fremgår præciserende af § 15.
Pantehæftelser uden gældsforhold uden betydning Visse pantehæftelser er uden betydning for beregning af stempelafgift af  

 et skøde.
Det drejer sig eksempelvis om pantehæftelser, der ikke dækker over  

 egentlige gældsforhold, der overtages som led i ejendomshandlen, eksempelvis  

 ejerpantebreve eller pantebreve vedrørende ikke optagne lån mv.
Der er herved  

 ikke taget stilling til pantebreve/ejerpantebreves selvstændige stempelpligt.
Den pålydende værdi Det følger af § 14, at kursværdien er uden betydning for opgørelsen af det  

 stempelpligtige beløb.
Der anvendes den pålydende værdi.
Berigtiges en del af  

 købesummen ved udstedelse af et sælgerpantebrev, skal dette ved  

 stempelberegningen altid medtages til pålydende værdi.
Det gælder uanset om  

 det mellem køber og sælger måtte være aftalt, at sælger skal modtage  

 pantebrevet til en lavere kurs end pålydende (jf.
M.f.Skd. 1973, nr. 38).
Fremskaffes derimod købesummen delvis på foranledning af sælger ved  

 optagelse af offentlige lån, i købers navn og for købers regning, skal  

 obligationerne, ved opgørelsen af det stempelpligtige vederlag, medregnes til  

 kursværdien.
Der er i sidstnævnte tilfælde tale om en undtagelse til reglen  

 om kursværdiens manglende betydning, begrundet i købers konkrete  

 obligationssalg.
Sælgers provenu ved handlen, udgør eksempelvis 100.000 kr.  

 Hvad køberen skal optage af lån for at kunne udbetale sælger provenuet, er  

 sælger uvedkommende, jf. tillige meddelelsen fra 1973.
Auktionsskøder Reglen finder også anvendelse på auktionsskøder.
Stempelafgiften efter en  

 tvangsauktion skal beregnes af budsummen med tillæg af, hvad erhververen skal  

 udrede udover budsummen.
Omkostninger der er påløbet inden auktionens  

 afholdelses, og som ikke skal afholdes af auktionskøber tillægges købesummen.  

 Efter praksis kan der dog ved beregningen bortses fra omkostninger ved selve  

 auktionen, som det ifølge retsplejelovens § 543 påhviler auktionskøberen at  

 udrede, jf.
M.f.Skd. 1976, nr. 117.
E.2.2 Ydelser der kan udeholdes (§ 15, stk. 2) Det er imidlertid vanskeligt at bibeholde bruttovederlagsprincippet i alle  

 situationer.
Bestemmelsens stk. 2 indeholder derfor en række forhold, som der  

 skal ses bort fra ved opgørelsen af det stempelpligtige beløb efter  

 vederlagsreglen.
Stk. 2 udtømmende De nævnte forhold har det til fælles, at der er tale om forskellige byrder  

 og forpligtelser, som det er pålagt erhververen/køberen at udrede, og som i  

 et ikke uvæsentligt omfang er underlagt en skønsmæssig værdiansættelse.
Det  

 betyder en lettelse af afgiftsberegningen.
Bestemmelsen skal forstås udtømmende.
Ydelser, der ikke er nævnt, skal  

 medgå i beregningen af stempelafgiften.
 Spørgsmålet om byrdernes og forpligtelsernes selvstændige stempelpligt,  

 afgøres af de enkelte paragraffer herom, jf. vejledningens specielle del.
 For fast ejendom gælder det særlige, at dersom undtagelserne medfører, at  

 det opgjorte vederlag bliver mindre end ejendomsværdien, skal skødestemplet  

 beregnes af ejendomsværdien, jf. § 34 og afsnit K.1.2.1.
- Skatter og afgifter (stk. 2, nr. 1) Ved opgørelsen af det stempelpligtige beløb ses der bort fra skatter og  

 andre afgifter, som det ifølge lovgivningen påhviler erhververen at udrede  

 til det offentlige, jf. § 15, stk. 2, nr. 1. Det er en betingelse for  

 udeholdelsen, at betalingsforpligtelsen skyldes lovgivningen og, at det er  

 erhververens forpligtelse.
Erhververens overtagelse af restancer af skatter  

 og afgifter kan ikke udeholdes fra beregningen, jf. § 15, stk. 4.
Ad. merværdiafgift (moms) Ved beregning af stempelafgiften, skal moms medregnes, da det efter  

 merværdiafgiftsloven i almindelighed påhviler overdrageren at udrede afgiften  

 til det offentlige.
Skal momsen betales af erhververen kan der bortses fra  

 den ved beregning af stempelafgiften (f.eks. tilfældet i importsituationer).
Ad. registreringsafgift Uanset hvem af parterne, der hæfter for afgift efter lov om  

 registreringsafgift af motorkøretøjer mv., kan denne udeholdes af opgørelsen.
- Bankhæftelser (stk. 2, nr. 2) Eventuelle tilbageværende bankhæftelser fra 1813 kan tillige udeholdes.  

 Det følger af § 15, stk. 2, nr. 2.
- Stedsevarende byrder (stk. 2, nr. 3) Stedsevarende byrder af privat eller offentlig karakter medregnes ikke til  

 afgiftsgrundlaget, jf. bestemmelsens stk. 2, nr. 3.
- Servitutter (stk. 2, nr. 4) Servitutter af enhver art skal heller ikke medregnes, jf. § 15, stk. 2,  

 nr. 4. Dokumentet er selvstændigt stempelpligtigt, hvis det lyses  

 pantstiftende, jf. afsnit K.1.2.6.
- Brugsrettigheder og naturalydelser (stk. 2, nr. 5 og 6) Brugsrettigheder, herunder aftægtsrettigheder, skal heller ikke medregnes.  

 Aftægtsrettigheder vil typisk være en fribolig måske tilknyttet en  

 forsørgelsespligt (naturalydelse som erhververen skal udrede, når ydelserne  

 er led i en aftægt). Udeholdelsen fra vederlagsberegningen følger af  

 bestemmelsens stk. 2, nr. 5 og 6.
Det betyder, at den ret, som sælgeren forbeholder sig i forbindelse med  

 overdragelsen, og som i kapitaliseret form indgår i købesummen, ikke skal  

 medregnes ved opgørelse af stempelbeløbet.
Det gælder dog ikke, hvis den kan  

 forlanges afløst af en pengeydelse af en af parterne.
I så fald er det denne  

 objektive konstaterbare pengeydelse, der skal medregnes i afgiftsgrundlaget.
 Eksempel:
En advokat påklagede en stempelresolution, hvorefter et skøde var antaget  

 til yderligere stempling, idet han til støtte for klagen henviste til  

 stempellovens § 15, stk. 2, nr. 5 og 6 samt stk. 3 og anførte, at der ikke  

 skal ske stempelberigtigelse af den del af købesummen, der ligger ud over  

 ejendomsværdien, idet en i forbindelse med overtagelsen oprettet bopælsret  

 ikke kunne forlanges afløst.
Klagen blev taget til følge, jf.
M.f.Skd. 1979,  

 nr. 131.
 Aftægtsrettigheder fra tidligere ejere er ikke omfattet af fritagelsen.  

 Udeholdelsen omfatter kun forpligtelser i forbindelse med overdragelsen.
Dokumenter om aftægtsrettigheder mv., der lyses pantstiftende, er  

 stempelfri som selvstændige dokumenter.
Det gælder også, når  

 aftægtsrettigheden kan forlanges afløst af en pengeydelse, eller der er tale  

 om rene pengeydelser (jf.
M.f.Skd. 1976, nr. 82). Der henvises endvidere til  

 afsnit K.2.5 samt § 62, stk. 1, nr. 2.
- Anlægsbidrag (stk. 2, nr. 7) Anlægsbidrag til vej-, kloak-, gas-, vand-, elektricitet-, fjernvarme-,  

 dige- og pumpeanlæg og lignende, indgår ikke i afgiftsgrundlaget, jf.  

 bestemmelsens stk. 2, nr. 7. Der skal være tale om egentlige anlægsudgifter  

 og ikke bidrag til den løbende forsyning af ejendommen.
 Skatteministeriet har i en meddelelse udtalt, at hvis grundsælgeren har  

 afholdt alle udgifterne til byggemodning, herunder tilslutningsafgifter, kan  

 disse udgifter ikke betragtes som "anlægsbidrag" i § 15, stk. 2,  

 nr. 7's forstand heller ikke i tilfælde, hvor sælgeren er en kommune.
 Hvis anlægsarbejderne er udført ved skødets oprettelse, således at  

 udgifterne, herunder tilslutningsudgifterne, skal betales af grundkøber, skal  

 det særlige vederlag til el-, gas, vand- og fjernvarmeselskaberne også  

 medregnes til det afgiftspligtige vederlag, idet dette vederlag skal betales  

 til tredjemand, jf. § 15, stk. 1.
Er de anlægsarbejder, der ved skødets udstedelse er pålagt grunden endnu  

 ikke udført, men påhviler det efter skødet køberen at afholde udgifterne til  

 sin tid, så skal disse udgifter og afgifter ikke medregnes til det  

 stempelpligtige vederlag, jf. § 15, stk. 2, nr. 7 (jf.
M.f.Skd. 1981, nr.  

 99).
- Medlemsforpligtelser (stk. 2, nr. 8) I forbindelse med overdragelse af en fast ejendom kan det forekomme, at  

 der til ejendommen er knyttet en forpligtelse til at være medlem af en  

 bestemt forening, eksempelvis af et andelsslagteri eller en  

 grundejerforening.
Sådanne forpligtelser indgår ikke i stempelgrundlaget, jf.  

 § 15, stk. 2, nr. 8, medmindre der er knyttet gæld med til medlemskabet, der  

 overtages fra sælgeren.
 Er der ikke tale om en forpligtelse, men en rettighed til at levere et  

 bestemt produkt til en forening, falder dette uden for bestemmelsen og skal  

 dermed indgå i grundlaget for stempelberegningen.
 Eksempel:
Det er tilfældet, når der ved overdragelse af en fast ejendom tillige  

 overdrages en ret til at levere kartofler til en kartoffelmelsfabrik.
Det  

 samme kan gøre sig gældende for mælkekvoter.
- Omkostninger (stk. 2, nr. 9) Omkostninger ved handlen skal heller ikke skal medregnes, jf.  

 bestemmelsens stk. 2, nr. 9. Det betyder, at både gebyrer til det offentlige  

 og andre gebyrer og salærer fra banker, advokater og revisorer ikke skal  

 medregnes.
Ad. bilkøb Ved bilkøb gælder, at leveringsomkostninger (forhandlerens gebyr for  

 indregistrering og klargøring) og omkostninger ved forhandlerens udfærdigelse  

 af købekontrakt og panthaverdeklaration ikke indgår i det stempelpligtige  

 beløb, jf.
M.f.Skd. 1981, nr. 118. Endvidere kan eventuelle  

 kreditomkostninger udeholdes.
E.3 Skønsmæssig værdiansættelse (§ 16, stk. 1) I de tilfælde hvor det ikke umiddelbart er muligt at opgøre værdien af  

 ydelserne, opgøres værdien af parterne efter et skøn.
Reglen får særlig  

 betydning, når § 15 ikke finder anvendelse.
Lovens § 16 angiver regler for,  

 hvordan ydelserne da værdiangives.
Ved tvivl om værdiansættelse Bestemmelsen finder anvendelse på de forskellige forhold, hvor værdien af  

 ydelserne ikke fremgår umiddelbart af dokumentet.
Eksempelvis ved  

 værdiangivelse af pantsatte effekter.
En bestemmelse om pristalsregulering er ikke ensbetydende med, at  

 dokumentet er omfattet af skønsreglen.
Værdien af de stempelpligtige ydelser  

 fremgår af dokumentet, jf. § 15. I afsnit G.4.10 behandles stempling af  

 indeksregulerede pantebreve.
Skønnet skal angives på dokumentet Det skønsmæssige beløb skal angives på dokumentet og kunne aflæses af  

 dokumentet.
Det betyder, at det som minimum må fremgå, at det netop er det  

 beløb, der danner grundlag for stemplingen.
Krav om enighed Der hersker ingen formkrav til værdiangivelsen.
Det er tilstrækkeligt, at  

 én af parterne har angivet værdien af ydelserne, forudsat at den anden  

 part ikke er uenig.
Den sædvanlige procedure ved manglende værdiangivelse  

 beskrives nedenfor i pkt.
E.3.1.
 Parternes pligt til at skønne fastholdes, selv om det i nogle forhold kan  

 være særdeles vanskeligt at afgive et skøn.
Uafhængige parter Såfremt der er tale om uafhængige parter vil der være en formodning for,  

 at den skønnede værdi afspejler ydelsen, da parterne normalt har modstående  

 interesser.
Værdiangivelsestidspunktet Tidspunktet for værdiangivelsen omtales ikke i loven, men parterne skal  

 skønne værdien på det tidspunkt, hvor dokumentet oprettes.
I henhold til  

 praksis har parterne mulighed for at korrigere det foretagne skøn i tiden  

 efter dokumentets oprettelse og frem til udløbet af stempelfristen.
Som  

 hovedregel en fire-ugers korrektionsperiode, jf. afsnit F.2 om stempelfrister  

 mv.
E.3.1 Mangelfuld/ufuldstændig værdiansættelse (§ 16, stk. 2) Fremgangsmåden ved manglende eller ufuldstændig værdiansættelsen fremgår  

 af § 16, stk. 2. Der kan efter omstændighederne blive tale om at udmelde  

 vurderingsmænd af retten.
Ingen værdiangivelse Er der ingen værdiangivelse, må stempelmyndigheden rette henvendelse til  

 parterne, eventuelt en af parterne, for at få en erklæring om værdien.  

 Resultatet kan så anføres af stempelmyndigheden ved påtegning på dokumentet.  

 Der eksisterer ikke en fire ugers korrektionsperiode ved oprettelsen af nye  

 realkreditpantebreve mv., der oprettes til afløsning af tidligere.
Det  

 afgørende tidspunkt for påtegningen (med en opgørelse af det stempelpligtige  

 beløb) er tidspunktet for dokumentets indlevering til tinglysning, jf. § 62,  

 stk. 7.
Ufuldstændig værdiangivelse Ved ufuldstændig eller mangelfuld værdiangivelse gives parterne normalt  

 mulighed for at udtale sig yderligere om skønnet (kontradiktion). Parternes  

 kontradiktionsmulighed understreges af, at stempelmyndighedens inddragelse af  

 vurderingsmænd udmeldt af retten kun sker "om fornødent".
Vurderingsmænd udmeldt af retten Udmeldelse af vurderingsmænd kan komme på tale, når parterne enten ikke  

 har afgivet den skønnede værdiangivelse efter stk. 1, er uenige i form af  

 parternes angivelse af forskellige beløb, eller, stempelmyndigheden skønner,  

 at den afgivne værdiangivelse er for lav.
Fastsættelsen foretages af de  

 vurderingsmænd, som anvendes af domstolene, og som ifølge retsplejeloven også  

 kan anvendes udenretligt.
Initiativet tages af de pågældende  

 stempelmyndigheder.
Omkostningsfordeling Omkostningerne ved vurderingen betales af parterne, der hæfter solidarisk.  

 Dersom baggrunden for vurderingen alene beror på stempelmyndighedens skøn  

 bæres omkostningerne af statskassen, hvis vurderingen ligger mindre end 10  

 pct. over parternes skøn.
 Omkostningsfordelingen kan tages til udtryk for, at stempelmyndighederne  

 accepterer en skønsmargin på 10 pct.
E.3.2 Reglens anvendelse i specialtilfælde Reglen om skønsmæssig værdiangivelse inddrages tillige i lovens afsnit II  

 ved behandlingen af nogle af de stempelpligtige dokumenter.
- § 34, stk. 3 Fremgangsmåden i § 16, stk. 2, anvendes for uvurderede ejendomme, jf. §  

 34, stk. 3, jf. nærmere afsnit K.1.2.4.
- § 53, stk. 3 Endvidere finder § 16 anvendelse i tilfælde af udlodning af en fast  

 ejendom, jf. § 53, stk. 3. Se nærmere afsnit Q.4.1.
- § 57, stk. 4 Reglerne i § 16, stk. 2 anvendes bl.a. også ved værdiansættelsen af det  

 pantsatte ved underpant i fast ejendom, når beløbet er angivet for lavt eller  

 parterne er uenige.
Se nærmere herom i afsnit K.2.4.1.1.
E.4 Periodiske ydelser Loven indeholder to regelsæt for beregning af dels ydelser på ubestemt tid  

 og dels ydelser på bestemt tid.
E.4.1 Periodiske ydelser på ubestemt tid (§ 18) I visse tilfælde er det ikke muligt at beregne ydelsernes værdi til en  

 nutidsværdi, fordi der er tale om periodiske ydelser på ubestemt tid, jf. §  

 18. Her skal der anvendes nogle bestemte kapitaliseringsfaktorer alt efter  

 hvilken af tre situationer, der er tale om.
Person ikke født på oprettelsestidspunkt (§ 18 stk. 1, nr. 1) Er der tale om ydelser givet for bestandigt eller for levetiden, for  

 én eller flere personer der ikke er født ved dokumentets oprettelse,  

 skal ydelserne kapitaliseres til det 25-dobbelte af et års ydelse, jf. § 18,  

 stk. 1, nr. 1.
Det kan forekomme, at det er vanskeligt at afgøre, om en ydelse er ydet  

 for bestandigt eller tidsbestemt.
Det kan skyldes, at det der skal ydes efter  

 nogle år, rent faktisk ikke kan ydes.
Hvor intet andet fremgår er der en  

 formodning for, at der er tale om tidsubestemte ydelser.
Person der lever på oprettelsestidspunkt (§ 18, stk. 1, nr. 2) Er ydelserne tilsagt for levetiden for flere personer, der lever ved  

 dokumentets oprettelse, beregnes værdien til det 15-dobbelte af et års  

 ydelse, jf. § 18, stk. 1, nr. 1.
 Eksempel:
 Såfremt en ydelse på 3.000 kr. årligt er givet to personer for begges  

 livstid, men med et mindre beløb på 2.000 kr. årligt efter den enes død, skal  

 kapitalværdien beregnes med 15 gange 3.000 kr. efter § 18, stk. 1, nr. 2 (der  

 vedrører 2 liv), medens de 2.000 kr. skal ganges med 10, da de 2.000 kr. kun  

 er på et liv, jf. § 18, stk. 1, nr. 3 nedenfor.
Andre tilfælde (§ 18, stk. 1, nr. 3) Reglen i § 18, stk. 1, nr. 3 opsamler alle andre tilfælde end dem, der er  

 nævnt i nr. 1 og 2, med den virkning, at værdien fastsættes til det 10  

 dobbelte af et års ydelser.
 For alle tre beregningsregler gælder, at reglerne om beregningen af  

 værdien af ydelser, der er tilsagt for livstid - det være sig på et eller  

 flere liv - anvendes både, hvor det er yderens, og hvor det er nyderens  

 livstid, som er afgørende for periodens længde.
Det kan forekomme, at ydelserne ikke er lige store hvert år.
I så fald  

 regnes der med et gennemsnit.
Alternativ regel (§ 18, stk. 3) Som alternativ til ovennævnte regler kan der, når ydelserne er tilsagt for  

 en eller flere personers levetid, jf. § 18, stk. 3, ganges med en beregnet  

 kapitaliseringsfaktor.
Den fastsættes i bekendtgørelser om tabeller til  

 brugs- eller indtægtsnydelser ved beregning af arve og gaveafgift.
Værdiberegning mv. skal fremgå (§ 18, stk. 4) Værdiberegningen skal fremgå af dokumentet, og anvendes kapitalfaktoren,  

 skal såvel kapitalværdien som den pågældendes alder fremgå af dokumentet.
Det  

 sidste er en konsekvens af, at tabellens indhold er delt op, efter hvilken  

 alder den pågældende har.
 For så vidt angår livsforsikringer, hvor forsikringssummen udbetales i  

 rater, gælder reglen i § 65, stk. 3. Der henvises til afsnit O.2.3.
E.4.2 Periodiske tidsbestemte ydelser (§ 19) Er der derimod tale om periodiske ydelser af tidsbestemt art, beregnes  

 stempelafgiften af ydelsernes samlede beløb.
 Er ydelsen på over 25 år, vil der være tale om en højere afgift end den  

 tidsubestemte ydelse, der er nævnt ovenfor under § 18, stk. 1, nr. 1.
 Den stempelpligtige kan vælge at anvende reglerne om periodiske ydelser af  

 tidsubestemt karakter, såfremt den er mest gunstig, hvis ydelsernes varighed  

 udover den tidsbestemte periode også er afhængig af en tidsubestemt  

 begivenheds indtræden.
E.5 Naturalydelser (§ 17) Regler for måden naturalydelser skal omregnes på er beskrevet i § 17.
Efter § 17, stk. 1, skal afgiften af naturalydelser beregnes af ydelsernes  

 salgsværdi.
Ved salgsværdi forstås den markedsmæssige pris, ydelsen kan  

 indbringe på det relevante marked på tidspunktet for dokumentets oprettelse.
Bestemmelsens stk. 2, er en særregel for de naturalydelser, for hvilke der  

 fastsættes en særlig kapitelstakst, dvs. en normgivende prisfastsættelse af  

 visse ydelser.
Særreglen finder typisk anvendelse ved forpagtningsafgifter,  

 ved landbrugsejendomme, men har ikke væsentlig relevans længere.
For disse ydelser baseres omregningen ikke på salgsværdien men i henhold  

 til den kapitelstakst, der er den senest fastsatte forud for dokumentets  

 oprettelse.
For et dokument om fast ejendom, er ejendommens beliggenhed  

 afgørende for, hvilken kapitelstakst der finder anvendelse.
Der skal også  

 regnes med den kapitelstakst, der er fastsat på det sted, hvor den part bor,  

 der erlægger ydelsen.
E.6 Supplerende beregningsregler Lovens kap. 2 indeholder endvidere tre bestemmelser, der alle indeholder  

 supplerende regler til brug for stempelafgiftens beregning.
E.6.1 Afrunding af beløb (§ 12) Det fremgår af § 12, at ørebeløb, der fremkommer ved beregningen af  

 afgiften, skal afrundes nedad til hele kroner.
Omfatter et dokument flere selvstændige retsforhold, skal taksten beregnes  

 for hvert retsforhold.
Beregningen sker med ører. Ørebeløbet bortkastes  

 først, når den endelige stempeltakst for hele dokumentet er fastsat.
Det præciseres i bestemmelsen, at afrunding ikke finder sted ved stempling  

 af forsikringsdokumenter og lodsedler.
Her gælder de almindelige  

 afrundingsregler.
 Dokumenter, bortset fra veksler, lodsedler og forsikringsdokumenter, er  

 stempelfri, hvis beregningen medfører et stempelbeløb lavere end 50 kr., jf.  

 § 20, stk. 1 og 2, og afsnit F.3.3.
E.6.2 Beløb angivet i udenlandsk valuta (§ 13) Når det stempelpligtige beløb er angivet i en udenlandsk valuta, skal  

 beløbet omregnes til danske kroner, uanset hvor dokumentet måtte være  

 oprettet.
Det følger af § 13. Ved beregningen af stempelafgift, skal benyttes  

 den pågældende valutas middelkurs, der er gældende på tidspunktet for  

 stempelpligtens indtræden.
Den officielle middelkurs fastsættes dagligt af  

 Danmarks Nationalbank.
Bestemmelsens henvisning til Københavns børs har  

 derfor mistet sin betydning.
E.6.3 Beregning der medfører den højeste afgift (§ 14) Når der for ét retsforhold er udformet ét dokument, der  

 medfører flere muligheder for at beregne stempelafgiften, skal afgiften  

 beregnes ud fra den beregningsform, der medfører den højeste stempelafgift.
Naturalydelse ctr. pengebeløb Reglen finder eksempelvis anvendelse, når vederlaget i dokumentet er  

 fastsat til enten en naturalydelse eller et pengebeløb.
Naturalydelsens  

 salgsværdi skal da sammenlignes med pengebeløbet, og stemplet skal beregnes  

 af det højeste beløb, jf. ovenfor vedrørende § 17.
Fast ejendom Reglen anvendes også ved overdragelse af fast ejendom, hvor køberen har  

 valget mellem at udstede sælgerpantebreve eller at indfri til en bestemt kurs  

 inden for en given frist.
Her skal stemplet beregnes af den højeste købesum.
Forskellige satser Hvis dokumentet kan henføres til to forskellige stempelsatser, skal  

 stemplet beregnes med den største sats, uanset hvad parterne måtte kalde  

 dokumentet, jf. afsnit B.2.
Undtagelser Reglen om at anvende den højeste afgiftssats gælder ikke i forhold til de  

 bestemmelser i loven, der giver parterne valgmulighed ved stempelberegningen.  

 Det gælder for stempling af forsikringsdokumenter, jf. § 66, stk. 1, 1. pkt.,  

 og ved værdiansættelse af periodiske ydelser, jf. § 18, stk. 3, og § 19, stk.  

 2.
F.
Stempelafgiftens berigtigelse F.1 Parterne skal sørge for afgiftens berigtigelse (§ 20, stk. 3) Det påhviler retsforholdets parter at sørge for, at dokumentets  

 stempelafgift berigtiges i tide.
Det betyder, at parterne, jf. § 20, stk. 3,  

 i et retsforhold, hvor der er oprettet et stempelpligtigt dokument, skal  

 sørge for, at dokumentet inden stempelfristens udløb enten stemples behørigt  

 uden medvirken af en stempelmyndighed (§ 21), eller inden fristens udløb  

 indleveres til stempelmyndigheden til afgørelse af stempelspørgsmålet.
Enhver  

 part i retsforholdet hæfter for afgiftens betaling, jf. § 31 og afsnit J.1.
F.2 Stempelfrist Stempelfristen er den periode, der går fra stempelpligtens indtræden til  

 betaling af stempelafgift senest skal ske.
4 ugers frist for dokumenter oprettet her i landet (§ 20, stk. 5) Stempelfristen er 4 uger, såfremt dokumentet er oprettet her i landet, jf.  

 § 20, stk. 5. Tidspunktet, for hvornår stempelpligten indtræder, er nærmere  

 beskrevet i afsnit D.
Fristen udløber på selve 4 ugers dagen.
Fristen  

 forlænges ikke selv om det er en søndag eller en helligdag.
Dokumentet skal  

 også stemples, selv om dokumentets retsforhold opfyldes inden fristens udløb  

 og således ikke længere består.
8 ugers frist for dokumenter oprettet i udlandet (§ 20, stk. 5) Er det stempelpligtige dokument ikke oprettet her i landet, er  

 stempelfristen 8 uger, jf. § 20, stk. 5, regnet fra stempelpligtens  

 indtræden.
Forlængelse af stempelfristen (§ 20, stk. 5, 2. pkt.) Stempelmyndigheden kan forlænge fristen, hvis særlige omstændigheder taler  

 derfor, men praksis er restriktiv.
For at imødekomme en anmodning om  

 fristforlængelse skal anmodningen som hovedregel indgives inden  

 stempelfristens udløb.
Dokumentet eller en bekræftet genpart skal medfølge.  

 Hvis anmodningen imødekommes forsynes dokumentet med en påtegning, der  

 angiver den dato fristen er forlænget til, jf. § 29, stk. 3 og 4 i  

 Skatteministeriets cirkulære nr. 159 af 31. juli 1969.
Der er en særlig praksis for fristforlængelse i forbindelse med  

 overdragelse og vurdering af fast ejendom.
Det følger af § 2, stk. 2 i  

 Skatteministeriets cirkulære nr. 90 af 13. februar 1986, at hvis der skal ske  

 værdiansættelse ved udmeldelse af skønsmænd, jf. § 16, stk. 2, kan  

 stempelmyndigheden bestemme, at en vurdering i henhold til vurderingsloven  

 træder i stedet for § 16, stk. 2-vurderingen.
Dette indebærer, at der gives  

 den nødvendige forlængelse af stemplingsfristen.
Forlængelse gives, når en  

 almindelig vurdering eller årsomvurdering er foretaget, men endnu ikke  

 meddelt ejeren på tidspunktet for dokumentets oprettelse.
Endvidere gives  

 forlængelse når en vurdering skal foretages inden 1 måned efter dokumentets  

 oprettelse.
Fristen forlænges desuden når parterne begærer vurdering efter  

 vurderingslovens § 2, stk. 2, nr. 10 eller § 4, og stemplet skal beregnes af  

 denne vurderede værdi.
Se afsnit K.1.2.5. Der henvises til § 2, stk. 2 og §  

 3, stk. 1 i ovennævnte cirkulære fra 1986. Ved fristforlængelse forsynes  

 dokumentet med en påtegning, der angiver den nye dato, jf. § 4 i ovennævnte  

 cirkulære fra 1986.
Når den forlængede frist udløber, skal dokumentet stemples af  

 stempelmyndigheden, jf. bl.a.
M.f.Skd. 1974, nr. 59.
Parterne ansvarlig for rettidig stempling Parterne i et retsforhold er som udgangspunkt ansvarlig for, at dokumentet  

 stemples rettidigt.
Dokumenter, der ikke er stemplet inden stempelfristens  

 udløb, kan anholdes af de anholdelsespligtige myndigheder, jf. § 32 og § 33,  

 og herunder anvendelsen af straffebestemmelserne i § 88 og § 89. Se endvidere  

 afsnit J.5.
Undtagelser Parterne er dog ikke ansvarlig, hvis dokumentet er indleveret rettidigt  

 til en anholdelsespligtig myndighed og dokumentet stemples efter § 21 efter  

 stempelfristens udløb.
Det følger af § 20, stk. 4. Om denne stempling  

 henvises der nærmere til § 17, stk. 1 i Skatteministeriets bekendtgørelse nr.  

 539 af 30. juni 1993 og pkt.
F.3.2.2.1.
Endvidere kan fristens overskridelse påregnes at være ansvarsfri i de  

 tilfælde hvor tinglysningsdommere og chefen for Søfartsstyrelsen efter reglen  

 i § 33, stk. 6 kan stemple efter stempelfristens udløb, jf. § 17, stk. 2 i  

 ovennævnte bekendtgørelse fra 1993 og pkt.
F.3.2.2.1.
 Derudover kan en part, der ikke er i besiddelse af dokumentet eller en  

 genpart af det, frigøre sig fra sit ansvar ved at give stempelmyndigheden  

 meddelelse om dokumentets oprettelse, jf. § 20, stk. 3, 3. pkt.
F.3 Afgiften kan berigtiges på forskellige måder Reglerne om stempelafgiftens berigtigelse findes i lovens kap. 3.  

 Berigtigelsen foregår ved, at den, der efter loven er berettiget til at  

 stemple, forsyner dokumentet med den fornødne stempelafgift.
Berigtigelse af stempelafgiften kan ske både med og uden  

 stempelmyndighedens medvirken.
Medvirken af en stempelmyndighed behandles i  

 §§ 23 -25, jf. pkt.
F.3.1 nedenfor.
Berigtigelse uden medvirken af en  

 stempelmyndighed beskrives i § 21 og § 22, jf. pkt.
F.3.2 nedenfor.
F.3.1 Berigtigelse med medvirken af en stempelmyndighed Stempelmyndigheden fastsætter som første instans stempelafgiften for  

 dokumenter, som indsendes af dokumentets parter med anmodning om  

 afgiftsfastsættelse.
Det samme gælder, når stempelmyndigheden bliver bekendt  

 med, at et stempelpligtigt dokument ikke er stemplet eller er stemplet for  

 lavt efter stempelfristens udløb.
Det følger af § 23, stk. 2.
F.3.1.1 Stempelmyndighedens frembringelse af afgørelse (§ 24) For at stempelmyndigheden kan træffe en afgørelse, kan den pålægge  

 parterne at fremkomme med fornødne oplysninger og dokumenter inden en nærmere  

 angiven frist.
Det følger af § 24 og tillige § 19 og § 20 i  

 Skatteministeriets cirkulære nr. 159 af 31. juli 1969.
Originaldokument som udgangspunkt grundlag for afgørelse Det er som udgangspunkt det originale dokument, der danner grundlag for  

 stemplingen.
Det følger af § 19, stk. 2 i ovennævnte cirkulære fra 1969.
I lovens § 11, stk. 2 findes en regel om bekræftede genparter.
Bekræftede  

 genparter skal have en påtegning om det stempel, der er anvendt til  

 dokumentet.
Indsendes et sådant bekræftet dokument eksempelvis af en  

 anholdelsespligtig myndighed, eller har en stempelpligtig indsendt en genpart  

 af dokumentet til stempelmyndigheden eller givet myndigheden oplysning om  

 dokumentets oprettelse, skal stempelmyndigheden indkræve originaleksemplaret  

 hos den, der er i besiddelse af det.
Stempelmyndigheden fastsætter herefter  

 afgiften af dokumentet.
Det fremgår af § 24, stk. 2 og 3 og af § 19, stk. 2 i  

 cirkulæret fra 1969.
Hvis det af fremgår af genparten, at originaleksemplaret er tilstrækkeligt  

 stemplet, skal stempelmyndigheden kun indhente originaleksemplaret, hvis der  

 er grund til at betvivle oplysningens rigtighed.
Det følger af § 19, stk. 5 i  

 cirkulæret fra 1969.
Dokumentet slutter sig til andet dokument Har stempelmyndigheden fået et dokument i hænde, som ikke er stemplet  

 eller er nedsat stemplet, fordi det slutter sig til et andet dokument,  

 indkræver stempelmyndigheden det andet dokument hos den, der er i besiddelse  

 af det, og fastsætter om fornødent afgiften.
Det følger af § 24, stk. 2 og §  

 19, stk. 4 i ovennævnte cirkulære fra 1969. Det kan eksempelvis forekomme i  

 forbindelse med stempling af et sikkerhedsdokument (en bankgaranti) der  

 knytter sig til en allerede stemplet entreprisekontrakt, jf. bl.a. reglen i §  

 57, stk. 5 samt afsnit K.5.3.1.
 Hvis det imidlertid tilstrækkeligt tydeligt fremgår af det dokument, som  

 stempelmyndigheden er i besiddelse af, at det andet dokument er behørigt  

 stemplet, behøves det andet dokument ikke indkrævet, jf. § 19, stk. 5 i  

 cirkulæret fra 1969.
 Modtager stempelmyndigheden ikke de ønskede dokumenter inden en fastsat  

 frist, kan den pålægge den pågældende daglige bøder, indtil dokumentet  

 fremkommer, jf. lovens § 24, stk. 4.
Oplysningspligt (§ 24, stk. 1) Det påhviler parterne at fremkomme med de oplysninger, der er nødvendige  

 for stempelmyndighedens beregning.
Det følger af § 24, stk. 1 samt § 20, stk.  

 1 i cirkulæret fra 1969. Det er alle oplysninger, som er nødvendige for  

 stempelmyndighedens beregning af afgiften, der kan kræves.
Fremkommer oplysningerne ikke inden stempelmyndighedens fastsatte frist,  

 kan myndigheden pålægge den pågældende daglige bøder, jf. § 24, stk. 4 og §  

 19, stk. 7 i cirkulæret fra 1969. Bøder vil kunne anvendes, når dokumentet  

 ikke indeholder oplysningerne efter § 18, stk. 4 om hvorledes  

 værdiberegningen for periodiske ydelser på ubestemt tid er beregnet.  

 Endvidere vil manglende oplysninger, om hvorledes anpartsforholdet er fordelt  

 efter § 45, kunne afstedkomme bøder.
Der pålægges ikke bøder, såfremt der er  

 tale om skønsmæssige værdiberegninger efter § 16 eller § 34, stk. 2  

 (ejendomsværdien).
F.3.1.2 Betaling og udlevering af dokument Når afgiften er fastsat, forsyner stempelmyndigheden dokumentet med en  

 påtegning, jf. § 1, stk. 3 i Skatteministeriets bekendtgørelse nr. 539 af 30.  

 juni 1993. Påtegningen skal være underskrevet og forsynet med en dato.  

 Dokumentet sendes derefter til den told- og skatteregion, der administrerer  

 den enkelte stempelmyndigheds stempelresolutioner, jf. bilag 1 til ovennævnte  

 bekendtgørelse fra 1993, med anmodning om at told- og skatteregionen skal  

 modtage og om fornødent inddrive det fastsatte afgiftsbeløb.
Samtidig  

 underrettes den part skriftligt, der har indsendt dokumentet.
Underretningen  

 indeholder en kort beskrivelse af dokumentet og afgiftsberegningen, og  

 modtageren pålægges at betale afgiften inden 4 uger til told- og  

 skatteregionen.
Når afgiften er betalt udleveres dokumentet fra regionen.
Er  

 dokumentet anholdt, tilbagesendes det til den pågældende  

 anholdelsesmyndighed.
Endelig gøres den pågældende bekendt med klageadgangen,  

 jf. afsnit A.5.2.
Stempelmyndigheden kan ikke modtage afgiftsbeløb eller afgive dokumentet  

 til parterne.
Denne kompetence henhører under de respektive told- og  

 skatteregioner.
Dokumentet kan dog udlånes til en part eller dennes  

 fuldmægtig for en nærmere bestemt kortere tid, når særlige omstændigheder  

 taler derfor.
Afgiften må dog endnu ikke være fastsat.
Manglende betaling Hvis den part, der har indsendt dokumentet, ikke betaler, giver told- og  

 skatteregionen stempelmyndigheden underretning herom.
En eventuel anden part,  

 jf. afsnit J.1 (§ 31, stk. 1), kan herefter få meddelelse og afgiftspålæg på  

 tilsvarende vis som tilfældet er for den part der har indsendt dokumentet,  

 jf. ovenfor.
Korrektion af afgiftsberegning (§ 25) Hvis stempelmyndigheden bliver opmærksom på fejl ved en hidtidig fastsat  

 beregning, skal fejlen rettes, hvis det er til gunst for den afgiftspligtige.  

 Der er dog ikke pligt til at rette fejl, der er af åbenbart underordnet  

 betydning, eller hvis afgørelsen er mere end 5 år gammel.
Det følger af § 25  

 samt § 22, stk. 4 i Skatteministeriets cirkulære nr. 159 af 31. juli 1969.
 Det fremgår endvidere, at stempelmyndigheden normalt ikke kan ændre sine  

 afgørelser til skade for de afgiftspligtige. Ændring af beregningen til skade  

 for parterne kan kun ske, hvis beregningen hviler på urigtige, ufuldstændige  

 eller på anden måde vildledende oplysninger fra parterne eller deres  

 befuldmægtigede (jf. § 25, 2. pkt.).
 Eksempel:
I et tilfælde, hvor der i forbindelse med en persons udtræden af et K/S,  

 som besad fast ejendom, var der ikke beregnet særlig afgift i henhold til lov  

 om en særlig afgift ved overdragelse af fast ejendom (nu ophævet). Højesteret  

 fandt, at § 25, 1. pkt. ikke var til hinder for at pålægge en afgift efter  

 lov om særlig afgift, da der ikke var skabt en berettiget forventning om, at  

 der ved resolutionen også var taget stilling til spørgsmålet om særlig  

 afgift.
Se Højesteretsdom af 10. april 1984 (UfR 1984.476 H).
F.3.2 Berigtigelse uden medvirken af en stempelmyndighed (§ 21, stk. 1) Stempling uden medvirken af en stempelmyndighed kan foretages af  

 tinglysningskontorerne, Skibsregistret og af forskellige  

 stempelmærkeforhandlere, herunder Søfartsstyrelsen, told- og skatteregionerne  

 og forskellige boghandlere, der er autoriseret hertil, jf. bilag.
Endvidere  

 kan de anholdelsespligtige myndigheder foretage stempling.
I alle tilfælde  

 påhviler beregningen parterne.
Det følger af § 21, stk. 1.
Parterne selv (§ 21, stk. 2) Parterne eller deres fuldmægtige kan selv i et begrænset omfang foretage  

 stemplingen, jf. § 21, stk. 2.
F.3.2.1 Særlig tilladelse til finansielle institutter (§ 21, stk. 3) Finansielle institutter (forsikringsselskaber, pengeinstitutter mv.) kan  

 efter tilladelse fra Told- og Skatteregion Høje-Taastrup stemple visse  

 dokumenttyper, der oprettes i forholdet mellem dem og deres kunder, jf. § 21,  

 stk. 3. Der henvises til afsnit A.4.3.2.
F.3.2.2 Stempelmærker eller stempelpapir Stempling kan ske ved benyttelse af stempelmærker eller stempelpapir, jf.  

 § 21, stk. 4. Stempelmærkerne mv. kan købes på tinglysningskontorerne,  

 Skibsregistret, samt hos de nævnte stempelmærkeforhandlere mod kontant  

 betaling, eventuelt først efter forudgående bestilling, jf. § 9 i  

 Skatteministeriets bekendtgørelse nr. 539 af 30. juni 1993. Mærkerne mv. kan  

 således ikke købes hos de myndigheder, der alene er anholdelsespligtige.
 Stempelmærker udfærdiges til de værdier, der følger af bekendtgørelsens §  

 8, stk. 1. Værdierne for stempelpapiret følger af bekendtgørelsens § 8, stk.  

 2.
Dokumenterne stempelberigtiges ved hjælp af stempelmærker eller  

 stempelpapir på én af de måder, der følger af § 7, stk. 1 i ovennævnte  

 bekendtgørelse fra 1993. Dokumentet skal enten forsynes med de stempelmærker,  

 som svarer til stempelafgiften, eller, skrives på stempelpapir, eller  

 sammenhæftes med et eller flere ark stempelpapir, der eventuelt forsynes med  

 stempelmærker.
Den samlede værdi af mærker og papir skal svare til den  

 pligtige afgift, jf. bekendtgørelsens § 7, stk. 2. Stempelmærkerne anbringes  

 så vidt muligt øverst på det nye dokuments første tekstside, jf.  

 bekendtgørelsens § 7, stk. 3.
 Aftaler, der optages i protokol, er stempelpligtige, jf. afsnit B.2.  

 Stemplingen foregår ved, at stempelmærkerne anbringes enten ved det afsnit,  

 der indeholder aftalen, eller på en udskrift af protokollen mv., jf.  

 bekendtgørelsens § 7, stk. 4.
Ud over at forhandle almindelige stempelmærker kan tinglysningskontorerne  

 fremstille såvel daterede som udaterede særlige stempelmærker til den værdi,  

 der ønskes.
Tinglysningskontorerne sælger kun daterede stempelmærker, når der  

 foreligger et dokument, hvorpå mærkerne samtidig påklæbes, jf.  

 bekendtgørelsens § 8, stk. 3.
F.3.2.2.1 Kassation Stemplingen foregår ved, at parterne sørger for at dokumentet forsynes med  

 stempelmærker mv., der svarer til den pligtige afgift, og at stempelmærkerne  

 eller stempelpapiret kasseres.
Denne kassation udføres som udgangspunkt af  

 stempelmærkeforhandlere eller af anholdelsespligtige myndigheder, men kan  

 undtagelsesvis foretages af parterne selv (primært når afgiften udgør et  

 lavere beløb). Det følger af § 16 i ovennævnte bekendtgørelse fra 1993.
Kassationen må ikke foretages efter stempelfristens udløb, jf. § 20, stk.  

 5. Er dokumentet imidlertid tilgået en anholdelsespligtig myndighed inden  

 udløbet af stempelfristen, kan myndigheden dog kassere efter stempelfristens  

 udløb.
Endvidere kan tinglysningsdommere og chefen for Søfartsstyrelsen  

 stemple, som nævnt i lovens § 33, stk. 6, efter stempelfristens udløb, når  

 det manglende stempel pr. dokument ikke overstiger 10.000 kr. og  

 overtrædelsen er undskyldelig.
Undtagelserne til tidspunktet for kassationen  

 følger af § 17, stk. 1 og 2 i ovennævnte bekendtgørelse fra 1993.
Kassation af stempelmærker Når stemplingen foregår med stempelmærker eller med de maskinelt  

 fremstillede udaterede stempelmærker, skal hvert enkelt mærke kasseres, dvs.  

 forsynes med en påtegning, der angiver datoen for stemplingen.
Der henvises  

 til § 15, stk. 1 i ovennævnte bekendtgørelse fra 1993.
Kassation af stempelpapir Ved stempling med stempelpapir, hvor papirets værdi helt eller delvist  

 svarer til den pligtige afgift, skal forsiden af hvert enkelt ark forsynes  

 med en påtegning, der angiver stemplingsdatoen og navnet på den, der  

 foretager stemplingen, jf. bekendtgørelsens § 15, stk. 2.
 Kassation efter bekendtgørelsens § 15, stk. 1 og 2 skal udføres på den  

 måde, der anvises i bekendtgørelsens § 15, stk. 3.
Parternes egen stempling (foretage kassation) For dokumenter, hvor den pligtige afgift er under 1.000 kr. kan parterne,  

 inden stempelfristens udløb, selv kassere stempelmærkerne.
Hver af parterne i  

 dokumentets retsforhold kan foretage kassationen.
Parterne kan endvidere selv  

 kassere stempelmærker på veksler uanset beløbets størrelse.
Det følger af §  

 16, stk. 2 og 3 i ovennævnte bekendtgørelse fra 1993.
F.3.2.3 Anden stempling Stempling uden medvirken af en stempelmyndighed, og uden at afgiften  

 berigtiges ved særlig tilladelse efter § 21, stk. 3 eller ved benyttelse af  

 stempelmærker, kan finde sted, når dokumenter stemples maskinelt.
I henhold  

 til bemyndigelsesreglen i § 21, stk. 4 kan stempelmærkeforhandlere af Told-  

 og Skatteregion Høje-Taastrup autoriseres til at stemple dokumenter maskinelt  

 med en dertil godkendt frankeringsmaskine mod kontant betaling, jf. § 9, stk.  

 2 i ovennævnte bekendtgørelse fra 1993. Henvendelse rettes til regionen, der  

 orienterer nærmere om vilkår og regler for afregning af stempelafgift.
Endvidere kan Told- og Skatteregion Høje-Taastrup i særlige tilfælde  

 tillade, at stempling foregår på en anden måde.
Der henvises til § 12 i  

 ovennævnte bekendtgørelse, samt til Told- og Skatteregion Høje-Taastrup i  

 øvrigt.
F.3.3 Mindstegrænse for berigtigelse (§ 20, stk. 1) Stempelafgiften skal ikke berigtiges, såfremt det beregnede beløb for det  

 stempelpligtige dokument er under 50 kr., jf. § 20, stk. 1, 1. pkt.
Hvis et dokument vedrører flere selvstændige retsforhold, der hver for sig  

 medfører stempelpligt, beregnes stempelafgiften for hvert enkelt retsforhold  

 for sig.
Afgiften berigtiges når det samlede beløb overstiger mindstegrænsen  

 på 50 kr.
Det er en forudsætning, at stempelpligten for de enkelte  

 retsforhold indtræder samtidig.
Det er eksempelvis tilfældet ved en samtidig  

 overdragelse af løsøre og fast ejendom.
 Indtræder stempelpligten for dokumentets retsforhold på forskellige  

 tidspunkter, er hvert beløb, der relaterer til det enkelte retsforhold  

 afgørende for, om stempelafgiften skal berigtiges.
Hvis der senere oprettes et nyt dokument vedrørende samme retsforhold,  

 hvoraf der ikke tidligere er betalt stempelafgift, idet afgiften var under 50  

 kr., skal den samlede afgift for dokumenterne berigtiges, hvis den udgør 50  

 kr. eller derover.
Er der betalt stempelafgift af det første dokument,  

 afhænger betaling af stempelafgift for det nye dokument af, om den beregnede  

 afgift selvstændigt overstiger mindstegrænsen.
F.3.4 Forældelse Krav om stempelafgift forældes efter 1908-loven (lov nr. 274 af 22.  

 december 1908), dvs. der gælder en 5-årig forældelse.
Forældelsen regnes fra  

 det tidspunkt, dokumentet første gang passerer en anholdelsespligtig- eller  

 stempelmyndighed.
G.
Særlige regler ved identiske dokumenter mv.
G.1 Indledende om identitet (§ 10) Lovens § 10 indeholder lempelige regler ved beregning af stempelafgift.  

 Reglerne fritager dokumenter helt eller delvist for stempelafgift, når de  

 opfylder lovens betingelser om identitet/tilknytning til et eller flere  

 øvrige dokumenter.
Også påtegninger er dokumenter, jf. afsnit B.2.
 Reglerne om identitet kan ud fra en generel betragtning opfattes således,  

 at hvis ikke dispositionen har selvstændig virkning mellem parterne og/eller  

 i relation til kreditorer/aftaleerhververe, er der som oftest ikke  

 tilstrækkelig begrundelse for at pålægge stempelafgift.
 Reglerne om dokumenter, der kan medføre stempelfritagelse, er optaget i  

 lovens § 10, stk. 1 - 3. Fælles for reglerne er betingelserne om, at  

 dokumenterne skal angå både de samme parter og det samme retsforhold (dvs.  

 dokumenterne skal vedrøre den samme genstand). Hvis disse betingelser ikke  

 begge er til stede, kan dokumenterne aldrig være hverken helt eller delvis  

 identiske, dvs. overlappende, og reglerne i § 10 om stempelfrihed finder ikke  

 anvendelse.
Hel, delvis eller ingen identitet Der kan forekomme hel eller delvis identitet.
Dokumentet er så  

 stempelfrit, hvis det er omfattet af enten § 10, stk. 2 eller stk. 3. Hel  

 identitet kan endvidere forekomme ved den samtidige oprettelse af flere  

 dokumenter, idet disse stemples som om samtlige bestemmelser havde været  

 optaget i ét dokument, jf. § 10, stk. 1.
 Er der tale om delvis identitet, dvs. at kun en del af retsforholdet  

 vedrører samme parter/samme genstand, skal der forskelsstemples for den del,  

 der ikke er omfattet af identiteten, jf. § 10, stk. 2, 2. pkt.
 Foreligger der ingen identitet mellem dokumenterne, skal dokumenterne  

 stemples fuldt ud, jf. stempling af forskellige retsforhold i lovens § 9.
§ 10, stk. 1 Reglen i § 10, stk. 1 vedrører det forhold, at parterne i et retsforhold,  

 samtidig opretter flere dokumenter vedrørende dette retsforhold.
Alene  

 ét af dokumenterne skal stemples, idet afgiften beregnes efter samme  

 regler, som hvis samtlige bestemmelser havde været optaget i ét  

 dokument.
§ 10, stk. 2 Reglen i § 10, stk. 2 vedrører det forhold, at parterne i et retsforhold  

 senere opretter et nyt dokument vedrørende det samme retsforhold.
Det nye  

 dokument er stempelfrit, hvis bestemmelserne heri kunne have været indeholdt  

 i det stempelpligtige oprindelige dokument uden, at det havde medført højere  

 stempel.
Det gælder f.eks. når en tinglyst slutseddel afløses af skødet på  

 ejendommen.
§ 10, stk. 3 I § 10, stk. 3 anføres den regel, at når parterne i et retsforhold, hvor  

 de har oprettet et dokument, senere opretter et nyt dokument vedrørende  

 dette, og dokumentet oprettes forud for betaling af stempel på det første (og  

 inden udløbet af dets stempelfrist), skal der alene betales stempel af det  

 nye dokument.
Der skal dog minimum betales det beløb, der skulle have været  

 betalt for det første dokument, hvis dette var blevet stemplet.
Stempelfristen for det stempelpligtige nye dokument skal regnes fra dette  

 dokuments oprettelsesdato.
Skatteministeriet har i et konkret tilfælde  

 meddelt, at stempelfristen for et skøde, vedrørende fast ejendom, skulle  

 regnes fra datoen for udstedelsen af skødet, idet dette var udfærdiget inden  

 udløbet af stempelfristen for en tidligere oprettet slutseddel (jf.
M. f.  

 Skd. 1973, nr. 66).
Reglen i stk. 3 er en særregel til den situation, som stk. 2 handler om,  

 hvor parterne opretter ét eller flere efterfølgende dokumenter.
Hvor  

 det nye dokument kan være stempelfrit efter stk. 2, medfører reglen i stk. 3,  

 at alene det nye dokument, der er oprettet forud for stemplingen af det  

 eksisterende dokument, skal stemples.
Reglen i stk. 3 finder anvendelse, når  

 der foreligger en snæver tidsmæssig sammenhæng mellem dokumenterne, dvs.  

 indenfor det gamle dokuments stempelfrist.
I modsat fald kan reglen i stk. 2  

 finde anvendelse, eftersom der allerede er sket en stempling af det gamle  

 dokument, således at det nye dokument kan fritages.
Stempelfristen efter stk.  

 3 knyttes til det (nye) stempelpligtige dokument.
Parterne får hermed den  

 videst mulige udskydelse af stempelbetalingen.
Anvendelsesområde Reglerne har et bredt anvendelsesområde.
Praksis har dog i de senere år  

 været koncentreret om stempelspørgsmål i forbindelse med fast ejendom.  

 Identitetsspørgsmål kan imidlertid ikke behandles isoleret, men skal ses i  

 sammenhæng med lovens specialregler, f.eks. reglerne om pantebreve.
G.2 Betingelser for fritagelse Der er tre betingelser for reglernes anvendelse.
Der skal være tale om  

 samme parter (oftest betegnet som kravet om retsforholdets subjektive  

 identitet), jf. pkt.
G.3. Endvidere skal der være tale om det samme  

 retsforhold (oftest betegnet som kravet om den objektive identitet), jf. pkt.  

 G.4, samt, i relation til reglerne i stk. 2 og stk. 3, skal det nye dokument  

 være oprettet inden det oprindelige dokument er ophørt/retsforholdet udtømt,  

 (kravet om dokumenternes tidsmæssige relationer), jf. pkt.
G.5.
G.3 Samme parter Det er en forudsætning for anvendelse af bestemmelserne i § 10, at  

 dokumenterne angår samme parter.
 Vejledningen har i afsnit C.1 generelt defineret, hvad der i stempelmæssig  

 henseende er "part". Lovens angivelse af "parterne" såvel  

 i stk. 1 som i stk. 2 er ensbetydende med, at der skal være tale om  

 fuldstændig partsidentitet, for at et dokument kan passere stempelfrit.
Tidspunktet for det nye dokuments oprettelse er afgørende for om  

 partsidentiteten i henhold til stk. 2 er opfyldt.
Er der på dette tidspunkt  

 tale om identiske parter, vil første betingelse for stempelfrihed være  

 opfyldt.
 Der foreligger ikke partsidentitet i det tilfælde, hvor parterne i et  

 skøde er forskellige fra parterne i slutsedlen.
Skrivefejl Der kan stempelfrit korrigeres for skrive- og/eller stavefejl, der  

 betyder, at dokumenterne fremstår som indeholdende forskellige parter.
Det  

 forudsætter dog, at alle øvrige omstændigheder taler for partsidentitet.
Koncernrelaterede parter Det er ikke tilstrækkeligt, at parterne eksempelvis er koncernforbundne.
 Eksempel:
Det fremgår af en meddelelse fra Skatteministeriet, at § 10, stk. 2 ikke  

 kunne finde anvendelse, fordi slutseddelkøberen ikke var identisk med  

 skødemodtageren.
Såvel slutseddel som skøde var stemplet, og der blev meddelt  

 afslag på godtgørelse af anvendt stempel til slutsedlen.
Ifølge slutsedlen  

 var køber NN A/S eller et af NN A/S 100 pct. ejet datterselskab, og ifølge  

 skødet var køber et anpartsselskab, som NN A/S havde erhvervet efter  

 slutsedlens oprettelse.
Da slutseddelkøberen ikke var identisk med  

 skødemodtageren, og det heller ikke fandtes godtgjort, at der allerede ved  

 slutsedlens underskrift var etableret et fuldmagts- eller kommissionsforhold  

 mellem slutseddelkøberen og skødemodtageren, fandt Skatteministeriet, at der  

 forelå to overdragelser (jf.
M.f.Skd. 1985, nr. 67).
Etablering af fuldmagts- eller kommissionsforhold Af ovennævnte meddelelse fra 1985 fremgår endvidere, at det ikke er  

 tilstrækkeligt for opnåelse af stempelfrihed, at der foreligger en formodning  

 om et fuldmagts- eller kommissionsforhold.
Parterne er ikke identiske,  

 hvorfor der eksisterer selvstændige stempelpligtige dokumenter.
 Foreligger der derimod en fuldmagt til at købe den konkrete ejendom er  

 kravet om partsidentitet opfyldt, jf. bl.a. en dom fra Højesteret afsagt den  

 13. november 1986 (UfR 1987.12 H). I den nævnte dom ansås en generalfuldmagt  

 fra slutseddelkøberen til en af skødemodtagerne ikke for tilstrækkeligt til  

 at statuere fuldstændig partsidentitet.
Er det derimod sådan, at slutseddelkøberen ved slutsedlens underskrift har  

 en konkret fuldmagt til at handle på vegne af køberen i henhold til skødet,  

 idet slutseddelkøberen angives som "xx eller ordre", vil der i  

 stempelretlig henseende være identitet mellem slutseddelkøberen og  

 skødemodtageren.
Der vil dermed ikke foreligge to overdragelser.
For at slutseddelkøberen "xx" kan handle som fuldmægtig for  

 skødemodtageren, er det endvidere en forudsætning, at "xx" på  

 tidspunktet for oprettelsen af slutsedlen, konkret har mulighed for at handle  

 på skødemodtagerens vegne.
Er skødemodtageren et selskab, skal dette være  

 stiftet (eller under stiftelse) på tidspunktet for slutsedlens oprettelse,  

 ligesom et fuldmagtsforhold skal være muligt i relation til selskabernes  

 ejerforhold.
Der henvises til Østre Landsrets dom af 25. november 1987 (jf.  

 UfR 1988.253 ØLD), hvor slutseddelkøberen (et selskab) på tidspunktet for  

 slutsedlens oprettelse endnu ikke havde erhvervet et andet selskab (A).  

 Skødet med selskab (A) som skødemodtager skulle ligesom slutsedlen stemples,  

 da slutseddelkøberen ikke handlede på vegne af selskab (A).
G.3.1 Ejerpantebreve G.3.1.1 Ikke muligt stempelfrit at omdanne ejerpantebrev til  

 sælgerpantebrev I forbindelse med berigtigelse af købesummen ved overdragelse af fast  

 ejendom er det ikke muligt at omdanne ejerpantebreve til almindelige  

 pantebreve eller sælgerpantebreve.
Der er ikke mulighed for at opnå hel eller  

 delvis fritagelse for at betale stempelafgift til et almindeligt pantebrev  

 (herunder sælgerpantebrev) under henvisning til, at der samtidig sker en  

 nedlysning/aflysning af et ejerpantebrev i ejendommen, eftersom parterne ikke  

 er identiske (jf.
M.f.Skd. 1975, nr. 25). Der er tale om forskellige  

 kreditorer.
Der henvises endvidere til pkt. 2 i Skatteministeriets cirkulære  

 nr. 94 af 8. juli 1983.
Der er ikke noget til hinder for, at et pantebrev stempelfrit kan omdannes  

 til et ejerpantebrev.
Der henvises til den situation, at debitor på et  

 pantebrev afvikler hele sin gæld, og at pantebrevet, forud for dets  

 kvittering til aflysning, transporteres til debitor (transporten fra kreditor  

 til debitor er stempelfri efter § 72, stk. 6, nr. 1). Herved opstår et  

 ejerpantebrev for så vidt angår restgælden, der kan danne grundlag for  

 stempelfri udstedelse af et nyt ejerpantebrev (jf.
M.f.Skd. 1979, nr. 46).  

 Retsforholdets objektive identitet er bevaret, jf. i øvrigt herom nedenfor  

 pkt.
G.4.
G.3.1.2 Inddragelse af (ny) ejendom under panterettigheden Det er muligt stempelfrit at inddrage en ny ejendom under panterettigheden  

 i henhold til et ejerpantebrev forudsat, at såvel kreditor(er) som  

 debitor(er) er identiske.
 Der vil være stempelfrihed, når en pantsat ejendom udskiftes uden, at  

 medejeren af den nypantsatte ejendom indtræder som debitor i ejerpantebrevet  

 oprettet af den anden medejer.
 Eksempel:
I et tilfælde hvor udstederen af et ejerpantebrev lod den pantsatte  

 ejendom udskifte med en anden ejendom, som han var medejer af, uden at den  

 anden ejer indtrådte som debitor på ejerpantebrevet, krævedes der ikke nyt  

 stempel.
Udstederen havde medejendomsret til den pantsatte ejendom (jf.  

 M.f.Skd. 1978, nr. 120), hvorfor kravet om partsidentitet var opretholdt.
G.3.1.3 Skift af både ejendom og debitor i ejerpantebrev Der skal derimod betales stempel, hvis ejerpantebrevet - ved en lignende  

 disposition - har fået en (ny) debitor.
Hvor der er tale om både skift af  

 ejendom og skift af debitor i ejerpantebrev, statueres der stempelpligt, da  

 en ny part (pantsætter) er indtrådt i retsforholdet.
 Eksempel:
Der blev statueret stempelpligt i et tilfælde, hvor et ejerpantebrev blev  

 afløst af et nyt ejerpantebrev, og hvor en tredjemands ejendom samtidig blev  

 inddraget under pantet, idet tredjemanden tillige indtrådte som debitor ved  

 siden af den oprindelige skyldner.
Stempelpligten for det nye ejerpantebrev  

 var til stede, da de to dokumenter ikke var oprettet af samme parter, hvorfor  

 § 10, stk. 2 ikke fandtes anvendelig.
 Eksempel:
Det samme gjaldt i en situation, hvor udstederen af et ejerpantebrev uden  

 personligt gældsansvar lod den pantsatte ejendom relaksere, samtidig med at  

 ejeren af en anden ejendom, ved påtegning på dokumentet, tiltrådte, at hans  

 ejendom fremtidigt skulle hæfte for pantesummen.
Skatteministeriet fandt ikke  

 grundlag for at lade § 10, stk. 2 finde anvendelse, idet man måtte anse  

 påtegningen som udtryk for, at en ny pantsætter var indtrådt i retsforholdet  

 (jf.
M.f.Skd. 1977, nr. 121).
 En påtegning på et ejerpantebrev om inddragelse af en ejendom, hvorpå  

 udstederen af ejerpantebrevet alene har betinget adkomst, og hvor ejendommens  

 ejer (endelig adkomsthaver) giver samtykke til pantsætningen, anses for  

 stempelpligtig, jf. ØLD af 26. august 1986 (Skat 1986.9.534). Ved en sådan  

 påtegning bliver den endelige skødehaver reelt pantsætter.
G.3.1.4 Delejerpantebreve Hvis parter, der har ejet en ejendom i lige sameje og med et  

 ejerpantebrev, der er udstedt på ejendommen, senere ønsker ejendommen opdelt  

 i flere ideelle anparter, kan ejerpantebrevet ikke opdeles i  

 delejerpantebreve uden stempelmæssige konsekvenser.
Af en meddelelse fra Skatteministeriet fremgår det, at et ejerpantebrev  

 ikke i forbindelse med et samejes opløsning stempelfrit kunne opdeles i tre  

 delejerpantebreve.
Ejerpantebrevet var udstedt af tre boligforeninger, der  

 tidligere havde ejet hovedejendommen i sameje.
Efter hovedejendommens  

 opdeling ejede hver boligforening en anpart.
Hvert delejerpantebrev skulle  

 stemples af 2/3 af pålydende (jf.
M.f.Skd. 1985, nr. 9), hvis der alene var  

 identitet mellem 1/3 af hvert delejerpantebrev og det oprindelige  

 ejerpantebrev.
G.3.1.5 Almennyttige boligselskaber Ved Østre Landsrets dom af 6. maj 1986 (Skat 1986.6.364), blev det  

 fastslået, at et almennyttigt boligselskab er berettiget til stempelfrit at  

 overføre et ejerpantebrev fra en af selskabets afdelinger til en anden.
I  

 henhold til boligbyggeloven skal hver enkelt afdeling, som selvstændig  

 juridisk retssubjekt, have skøde på ejendommen.
Under hensyn til, at det i  

 almennyttige boligselskaber er samme organ (boligselskabets bestyrelse) der  

 er bemyndiget til at oprette et ejerpantebrev i de enkelte afdelingers  

 ejendomme, fandt retten ikke, at den omstændighed, at der for hver afdeling  

 er oprettet et skøde, kan medføre, at en boligforening bliver afskåret fra at  

 benytte den mulighed, som lovens § 10 giver en bygherre for ved successiv  

 bebyggelse at benytte samme ejerpantebrev som sikkerhed for byggelån.
Således kan et ejerpantebrev, der er udstedt af en afdeling og tinglyst  

 med pant i den faste ejendom, som afdelingen har skøde på, tinglyses med pant  

 i en anden fast ejendom, som en anden afdeling har skøde på, uden betaling af  

 nyt stempel.
Det forudsætter, at ejerpantebrevet ikke forhøjes, og at værdien  

 af den anden ejendom ikke medfører en forhøjelse af den allerede betalte  

 afgift.
G.3.2 Undtagelser Loven indeholder udtrykkelig to undtagelser til kravet i § 10 om  

 partsidentitet.
Forhøjelse af lejeafgift mv. (§ 48, stk. 1) En undtagelse til identitetskravet findes i lovens § 48, stk. 1, der  

 vedrører stempling af dokumenter om forhøjelse af leje eller  

 forpagtningsafgifter.
Selv om aftalen om forhøjelse indgås med en anden end  

 den oprindelige udlejer eller bortforpagter - eksempelvis ejendommens nye  

 ejer - finder bestemmelserne i § 10 anvendelse.
 Det fremgår af lovens § 73, stk. 3, nr. 3, at en ny ejer stempelfrit kan  

 indtræde i en eksisterende lejekontrakt (jf. "stempelfri er dokumenter  

 om ny ejers indtræden i de i § 46 nævnte retsforhold"). § 48, stk. 1 er  

 udtrykkeligt anført i lovens kap. 7, selv om retsstillingen følger af § 10 og  

 § 73.
Låneoverførsel (§ 62, stk. 1, nr. 3) Reglen i bestemmelsen § 62, stk. 1, nr. 3 er endvidere en undtagelse til  

 kravet om partsidentitet for at opnå hel eller delvis stempelfrihed.  

 Overførelse af lån i realkreditinstitutter, Dansk Landbrugs Realkreditfond,  

 samt lån i pengeinstitutter, der optages til indfrielse af tilsvarende lån er  

 stempelfri når lånet opfylder de fastsatte betingelser i bestemmelsen.  

 Endvidere er overdragelse af sådanne pantebreve til en af de ovennævnte  

 kreditorer stempelfri.
Andre fravigelser Dele af lovens fritagelsesbestemmelser er udtryk for fravigelser af  

 identitetskravet, jf. bl.a. afsnit I og de særlige regler i lovens kap. 14.
G.4 Samme genstand Udover kravet om identitet mellem parterne skal dokumentet eller  

 dokumenterne vedrøre samme retsforhold.
Dvs., at retsforholdets identitet  

 også skal bevares i relation til dets objektive indhold/genstand.
Pantebreve kan ofte have bestemmelser om bl.a. rykningsklausuler, rente-  

 og opsigelsesvilkår. Ændringer af disse klausuler og vilkår har ofte den  

 virkning, at andre aftaleerhververe eller kreditorer, der har tinglyst en ret  

 over ejendommen, bliver berørt heraf.
Det fremgår af § 14, stk. 1 i  

 Skatteministeriets cirkulære nr. 159 af 31. juli 1969, at påtegninger om  

 sådanne ændringer ikke medfører nogen ændring af identiteten, og derfor ikke  

 skal stemples, jf. tillige M.f.Skd. 1970, nr. 61 (om værdierklærede  

 pantebreve).
G.4.1 Pantebreve - værdierklæring ctr. pålydende værdi Særligt i relation til ejerpantebreve kan der sker ændringer af pantet.  

 Det kan være tilfældet både, når ejerpantebrevet har en værdiangivelse om  

 pantets værdi, jf. § 57, stk. 4 - dvs. en erklæring om, at pantets værdi  

 udgør et lavere beløb end ejerpantebrevets pålydende - og når ejerpantebrevet  

 er stemplet efter den pålydende værdi.
Hovedreglen er, at der stemples af det pantesikrede beløb, dvs.  

 pantebrevets pålydende værdi.
Det betyder, at der ved manglende  

 værdierklæring stemples af pantebrevets pålydende.
 Udgør pantets værdi et lavere beløb, og fremgår dette af en  

 værdierklæring, skal der alene stemples heraf, når der i øvrigt ikke er  

 knyttet en personlig gældsforpligtelse til ejerpantebrevet.
 Er et pantebrev eller et ejerpantebrev med personlig hæftelse  

 værdistemplet, stemples der med 1,5 pct. af pantets værdi og 3 promille af  

 restbeløbet op til hovedstolen, idet restbeløbet betragtes som gældsbrev, se  

 i øvrigt herom afsnit K.3.1.
Værdierklæring En værdierklæring på et ejerpantebrev har den virkning, at en påtegning om  

 en forhøjelse af ejerpantebrevets pålydende, der er stemplet i henhold til en  

 værdierklæring, fortsat vil være stempelfri.
G.4.1.1 Formindskelse af pant ved værdistemplet pantebrev I de tilfælde, hvor det ved påtegning på et ejerpantebrev fremgår, at  

 pantets omfang formindskes på et værdistemplet pantebrev, medfører det ikke,  

 at der indtræder stempelpligt.
En sådan påtegning om, at en del af pantet  

 ikke længere er omfattet af pantsætningen, kunne være optaget i det  

 oprindelige dokument uden, at det medførte yderligere stempling, jf.
M.f.Skd.  

 1977, nr. 122, samt § 14, stk. 1 i Skatteministeriets cirkulære nr. 159 af  

 31. juli 1969.
G.4.1.2 Udvidelse af pant ved værdistemplet pantebrev I de tilfælde, hvor der sker en udvidelse af pantet, ved inddragelse af  

 yderligere pant under et værdistemplet pantebrev, sker der ikke ændring i  

 panteforholdets identitet, men der skal dog forskelsstemples, hvis den  

 samlede værdi er højere.
Påtegningen om at inddrage en yderligere ejendom  

 under pantsætningen kunne lige så vel være optaget i det oprindelige  

 dokument, uden at det havde medført yderligere stempling af det oprindelige  

 overdragelsesdokument, jf. § 14, stk. 1 i ovennævnte cirkulære fra 1969. I  

 forbindelse med udvidelsen af pantet må der dog afgives erklæring om værdien  

 af det nye pant, der er inddraget.
Der skal stemples af den nye  

 værdierklæring, såfremt de to værdierklæringer er lavere end pålydendet.
Er  

 de to værdierklæringer højere end pålydendet, skal der alene stemples af  

 pålydendet.
Afgives der ikke værdierklæring for det nye ejendomspant, skal  

 der ske stempling af pantebrevets pålydende værdi.
 Eksempel:
 Ejerpantebrev med pålydende værdi1.000.000 kr.
 Værdierklæret oprindeligt pant (stemplet)350.000 kr.
 Nyt yderligere pant (værdierklæret)300.000 kr.
 Kun det nye ejendomspant på 300.000 kr. skal stemples, men det betyder  

 ikke, at der skal afgives ny værdierklæring for så vidt angår det gamle  

 ejendomspant (350.000 kr.).
G.4.2 Begrænset pant Når der stilles et begrænset pant, dvs. debitor har begrænset sin  

 pantehæftelse til kun at dække en del af pantets værdi, lægges det begrænsede  

 beløb til grund for stempelberegningen.
En eventuel værdierklæring om pantets  

 højere værdi er uden betydning.
 Eksempel:
 Ejerpantebrev pålydende500.000 kr.
 Pant i C ejendom (værdierklæring)100.000 kr.
 Pant i D ejendom (værdierklæring)300.000 kr.
Pantet (D) er begrænset til 200.000 kr.
Det vil sige, den begrænsede  

 panteværdi lægges til grund for stemplingen i stedet for værdierklæring for  

 pantet.
Hertil lægges værdierklærede ejendom C 100.000 kr., eftersom der  

 foreligger solidarisk pantehæftelse mellem C og D.
Der skal samlet betales  

 stempel af 300.000 kr.
Er det derfor kun den ene ejendom, der er begrænset  

 pant for, har begrænsningen kun virkning for dette pant.
 Eksempel:
En påtegning på et ejerpantebrev med pant i en ejerlejlighed A blev  

 antaget til stempling med 1,5 pct. af 199.050 kr.
Ved påtegning blev  

 ejendommen B inddraget under pantet og samtidig blev ejerpantebrevet forhøjet  

 fra 235.000 kr. til 1 mio. kr.
Der blev afgivet erklæring om, at værdien af  

 den inddragne ejendom B ikke oversteg 199.050 kr. og, at A kun var pantsat  

 for 235.000 kr. (begrænsning i pantehæftelsen). Skatteministeriet udtalte, at  

 det pantsikrede beløb udgjorde dels 235.000 kr., dels 199.050 kr., ialt  

 434.050 kr., jf.
M.f.Skd. 1985, nr. 69.
G.4.3 Ombytning af pant ved værdistemplet pantebrev Sker der ombytning af pantet i henhold til et værdistemplet pantebrev, vil  

 det ikke medføre stempelpligt forudsat, at der afgives erklæring om, at  

 værdien af den nye ejendom ikke er større end den oprindelige ejendom.
 Hvis det nye pant har en større værdi, skal der foretages yderligere  

 stempling (forskelsstempling). Afgives der ingen værdierklæring om det nye  

 pant, skal der stemples af pålydendet forudsat, at denne er højere end den  

 gamle værdierklæring.
G.4.4 Forhøjelse af pålydendet på et værdistemplet pantebrev En forhøjelsespåtegning om pålydendet på et værdistemplet pantebrev  

 medfører ikke stempelpligt.
Denne påtegning kunne have været optaget i det  

 oprindelige dokument uden, at dette havde udløst nogen stempelpligt.
 Dette gælder også, selv om pantets værdi rent faktisk er steget undervejs.
 Det er værdien ved dokumentets oprettelse, der er afgørende for  

 identiteten, og ikke hvad værdien senere hen bliver.
Forhøjelse af pålydendet på et pantebrev og samtidig inddragelse af ny  

 ejendom I de tilfælde, hvor der sker påtegning om, at pålydendet på et pantebrev  

 forhøjes, og der samtidig sker inddragelse af yderligere pant, må der udover  

 en værdierklæring om, at værdien af det nye pant ikke overstiger det  

 forhøjede pålydende beløb på pantebrevet tillige afgives værdierklæring om  

 det gamle pant.
 Hvis dette ikke sker, vil værdien i mangel af værdierklæring på det gamle  

 pant anses at svare til pålydende.
 Eksempel:
Et ejerpantebrev stemplet af pålydende 165.000 kr. fik tillige pant i en  

 anden ejendom,idet pantegælden samtidig forhøjedes for så vidt angik den  

 sidste ejendom med 35.000 kr. til 200.000 kr.
Påtegningen indeholdt erklæring  

 om, at værdien af den sidst tilkomne ejendom ikke oversteg 113.000 kr.
Da der ikke forelå værdierklæring vedrørende den første ejendom, måtte  

 denne ejendom ved beregningen af den stempelpligtige værdi anses for at give  

 fuld sikkerhed for den oprindelige pantegæld på 165.000 kr.
Påtegningen blev  

 derfor anset for stempelpligtig af forhøjelsen af pålydendet eller af 35.000  

 kr., jf.
M.f.Skd 1977, nr. 53.
 Tilsvarende gælder hvis det nye pant ikke er værdipåtegnet.
 Eksempel:
Et ejerpantebrev uden personligt gældsansvar med pant oprindelig alene i  

 ejendom A for 146.500 kr. får ved påtegning hovedstolen forhøjet til 400.000 kr. i forbindelse med en erklæring om, at værdien af (det gamle  

 pant) A ikke oversteg 146.500 kr.
Ved påtegningen bliver der tillige givet yderligere pant for 146.500 kr.  

 for ejendom B.
Der foreligger ikke værdierklæring vedrørende B (det nye  

 pant). Da værdien af ejendom B må antages at være mindst 146.500 kr. svarende  

 til pantets pålydende, skal der betales stempel af hele det pantsikrede  

 beløb, 293.000 kr., med fradrag af det tidligere betalte stempel (1,5 pct. af  

 146.500 kr.).
G.4.5 Overtagelsespantebreve Det kan forekomme, at der i forbindelse med en ejendoms udstykning i  

 ejerlejligheder bliver optaget et forhåndslån i et kreditinstitut, som senere  

 bliver aflyst og erstattet af et antal overtagelsespantebreve, der  

 antalsmæssigt svarer til det antal lejligheder, der er udstykket og med pant  

 i de udstykkede lejligheder.
 En sådan overførsel af et stort forhåndslån til et antal mindre  

 overtagelsespantebreve medfører normalt ikke stempelpligt ved udstykning af  

 ejerlejligheder.
 "Ved udstedelsen af nogle overtagelsespantebreve i udstykkede  

 ejerlejligheder fandtes der ikke at være sket noget identitetsbrud, jf. § 10,  

 stk. 2, hvorfor der ikke af den grund kunne kræves ny værdierklæring.
 Et værdistemplet kreditforeningspantebrev (forhåndslån) blev aflyst og 15  

 overtagelsespantebreve blev udstedt med pant i de udstykkede ejerlejligheder.
 Der blev ikke afgivet værdierklæring vedrørende overtagelsespantebrevene.  

 Det statueredes, at der ikke ved udstedelsen af overtagelsespantebrevene var  

 sket noget identitetsbrud, jf. § 10, stk. 2, og at der derfor ikke af den  

 grund kunne kræves ny værdierklæring.
 Der skulle ikke i forbindelse med opdelingen afgives ny værdierklæring, og  

 overtagelsespantebrevene kunne derfor ikke kræves yderligere stemplet  

 forudsat, at de enkelte overtagelsespantebreve blev forsynet med følgende  

 påtegning:
"Stempelfri, da pantebrevet afløser andet pantebrev, jf. § 10, stk.  

 2. Oprindeligt pantebrev stemplet med kr..... i henhold til stempellovens §  

 57, stk. 4, hvoraf forholdsmæssigt henføres til dette pantebrev  

 kr....",", jf.
M.f.Skd. 1985, nr. 114.
I en dom afsagt af Terndrup ret den 5. marts 1981 (M.f.Skd. 1981, s. 309)  

 var forholdet det, at den stempelpligtige havde kvitteret 5 "gamle"  

 ejerpantebreve og udstedt 2 nye til erstatning for disse.
Samtidig hermed  

 skete der en ombytning af pantet.
Det var ubestridt, at ændringer i de nye  

 pantebreves indhold var ændringer, der kunne ske stempelfrit.
Kvitteringen  

 var betinget af, at afløsningspantebrevene tinglystes på den nye ejendom.  

 Retten fandt, at afløsningen af pantebrevene samtidig med en ombytning af  

 pantet kunne ske stempelfrit, når tinglysning og aflysning finder sted  

 samtidig.
G.4.6 Udenretligt frivilligt forlig (identitet) Oprettes der i forbindelse med misligholdelse af et gældsbrev et  

 udenretligt frivilligt forlig, anses der at foreligge samme retsforhold.
Der  

 kan tages hensyn til gældsbrevets anvendte stempel, jf.
M. f.
Skd. 1971, nr  

 137.
I det tilfælde, hvor der indgås udenretligt frivilligt forlig mellem en  

 tidligere debitor på et realkreditpantebrev og kreditinstituttet, foreligger  

 der identitet, når debitor har haft en personlig hæftelse på minimum samme  

 beløb som anført i forliget.
Der tages således hensyn til pantebrevsstemplet,  

 selv om pantesikkerheden i gældsforholdet under det frivillige forlig ikke  

 foreligger.
G.4.7 Transport af afbetalingskontrakt (identitet) Når sælgers krav på restgælden efter en købekontrakt transporteres, og  

 afbetalingskøberen tillige udsteder gældsbrev til transportmodtageren, kan  

 køberen nyde godt af det stempel, der er betalt i forbindelse med transporten  

 mellem sælger og den nye kreditor (transportmodtager), jf.
M.f.Skd. 1970, nr.  

 20.
G.4.8 Lejekontrakt (ikke identitet) En påtegning på en lejekontrakt angående en fast ejendom om, at lejeren  

 køber ejendommen, skal stemples som et skøde uden fradrag af det anvendte  

 lejestempel, jf. § 14, stk. 1 i Skatteministeriets cirkulære nr. 159 af 31.  

 juli 1969.
G.4.9 Indeksregulerede forsikringer I forsikringsaftaler forekommer det ofte, at der aftales en  

 indeksregulering af beløbene.
Forhøjelse af præmien/summen som følge heraf  

 medfører en forskelsstempling.
 Eksempel:
 En forsikringstager bad om en begrundelse for en første instans afgørelse,  

 hvorefter der skulle betales stempelafgift ved de årlige forhøjelser af  

 forsikringer, hvor både forsikringssummen og præmien reguleres een gang  

 årligt på grundlag af pristallet.
Skatteministeriet meddelte; "at forsikringsselskabernes årlige meddelelser om forhøjelse af  

 forsikringspræmien er stempelpligtige efter stempellovens § 66 som nye  

 forsikringsdokumenter.
I henhold til stempellovens § 10, stk. 2 kan parterne  

 i et retsforhold senere stempelfrit oprette et nyt dokument vedrørende dette,  

 hvis de bestemmelser, som det indeholder, kunne være optaget i det  

 oprindelige dokument, uden at stemplet for dette dokument skulle have været  

 forhøjet.
Da de årlige ændringer i det oprindelige forsikringsdokument, som  

 bl.a. går ud på forhøjelser af præmien, ikke kunne have været fastsat i det  

 oprindelige forsikringsdokument, uden at stempelafgiften i henhold til § 66  

 skulle have været forhøjet, er betingelsen i § 10, stk. 2 for stempelfrihed  

 ikke opfyldt." (Jf.
M.f.Skd. 1979, nr 128).
 Der henvises i øvrigt til afsnit O.5 vedrørende forsikringer.
G.4.10 Indekspantebreve Indekspantebreve er ligesom andre pantebreve stempelpligtige af pålydende  

 eller pantets værdi ved pantebrevets udstedelse.
Bestemmelsen i  

 indekspantebrevet om, at pålydende og den til enhver tid værende restgæld  

 indeksreguleres, medfører ikke yderligere stempelpligt.
 Oprettes der senere et nyt dokument vedrørende et indekspantebrev, hvoraf  

 den indeksregulerede restgæld fremgår, er dette dokument stempelpligtigt  

 efter § 10, stk. 2, jf. § 57.
Det samme gælder, når det oprindelige pantebrev får en påtegning om den  

 regulerede restgæld.
Det stempelpligtige beløb er det beløb, hvormed  

 restgælden efter det nye dokument overstiger den hovedstol, hvoraf der blev  

 betalt stempelafgift ved udstedelsen af det oprindelige pantebrev, jf.  

 Skatteministeriets cirkulære om stempling af indekspantebreve (nr. 51 af 29.  

 marts 1982).
G.4.11 Pant i fast ejendom ændres til løsøre For pantebreve med pant i fast ejendom kan pantet ikke ombyttes til  

 løsøre.
Det skyldes, at pant i løsøre og pant i fast ejendom ikke kan  

 oprettes på samme pantebrevsformular, men skal udfærdiges på to forskellige.  

 Der foreligger derfor to forskellige dokumenter i stempellovens forstand, jf.  

 § 1.
G.5 Dokumenternes tidsmæssige relationer Det er endvidere en betingelse for reglernes anvendelse ved dokumenters  

 oprettelse på forskellige tidspunkter, at det nye dokument oprettes forud for  

 at det gamle dokuments retsforhold er ophørt.
Der eksisterer et krav om  

 samtidighed mellem dokumenterne, jf. § 10, stk. 2 og 3.
Det er dermed afgørende, om der er oprettet et nyt dokument inden  

 retsforholdet i henhold til det gamle dokument er ophørt.
Hvorvidt der kan  

 siges at være kommet et nyt retsforhold til eksistens må afgøres ud fra de  

 konkrete omstændigheder.
G.5.1 Oprettelse af nyt dokument - Pantebreve Er der tale om almindelige pantebreve kræves det alene, at der er oprettet  

 et nyt dokument.
Tinglysning er i den forbindelse uden betydning.
- Ejerpantebreve For ejerpantebreve kræves det, at sikringsakten skal være iagttaget, dvs.  

 de enten er tinglyst, eller ved håndpantsætning er rådighedsberøvet.
I modsat  

 fald er ejerpantebrevet ikke bærer af et retsforhold.
Se om håndpantsætning  

 UfR 1987.860 ØLK.
- Gældsbreve Hvorvidt der er oprettet et gældsbrev må bero på, om der er indgået en  

 gældsforpligtelse og i øvrigt, om der foreligger et gældsbrev, jf.  

 gældsbrevslovens regler.
G.5.2 Ophør Om et retsforhold kan siges at være ophørt, må ligeledes afgøres udfra de  

 konkrete omstændigheder.
- Pantebreve/ejerpantebreve Pantebreve og ejerpantebreve er ophørt med at eksistere, når de er  

 kvitteret.
Panteretten vedrørende pantebreve ophører, når der meddeles  

 kvitteringspåtegning af udstederen.
For ejerpantebreve kan påtegningen  

 endvidere komme fra tredjemand efter fuldmagt fra udstederen.
For det tilfælde, at pantebrevet kvitteres med forbehold, er det af  

 betydning i relation til panterettens ophør, om betingelsen er suspensiv  

 eller resolutiv.
Er betingelsen suspensiv indtræder retsvirkningen, dvs.  

 pantebrevets kvittering, først når betingelsen indtræder.
Her er betingelsens  

 indtræden afhængig af parterne selv.
Når betingelsen er resolutiv ophører  

 pantebrevet med at eksistere allerede ved kvitteringspåtegning, idet  

 betingelsens indtræden er uafhængig af parternes råden.
Indtræder betingelsen  

 ikke, hvad enten denne er resolutiv eller suspensiv, ophører panteretten  

 ikke.
- Gældsbreve Hvorvidt et gældsbrev er ophørt med at eksistere, må afgøres udfra dets  

 indhold.
 Eksempel:
I UfR 1934.62 H, der drejede sig om, hvorvidt en kassekredit skulle  

 stemples, fastslog Højesteret, at en påtegning om forlængelse af en  

 kassekreditkontrakt, der udløb en bestemt dato, og hvor der ikke var truffet  

 overenskomst om dens fornyelse, måtte stemples som et nyt dokument, da  

 påtegningen først var foretaget efter kontraktens udløb.
Det tillagdes ingen  

 betydning, at kontraktsforholdet af parterne stiltiende var betragtet som  

 fortsat i den mellemliggende periode.
Det afgørende er, om retsforholdet er ophørt og ikke, hvad parterne  

 eventuelt aftaler efter retsforholdets ophør.
Det vil sige, at parterne skal  

 tage skridt til at forlænge aftalen inden dens ophør.
G.5.3 Det nye pantebrev skal udstedes senest samtidig med kvittering Da panteretten i henhold til pantebreve ophører når der meddeles  

 kvitteringspåtegning, er det en forudsætning for bevarelse af retsforholdets  

 identitet, at et afløsende pantebrev udstedes senest samtidig med  

 kvitteringen af det gamle pantebrev.
 I benægtende fald anses retsforholdet for ophørt, og der skal betales  

 stempel af pantebrevet uden anvendelse af reglerne i § 10.
 Retsforholdets identitet anses alene for bevaret, når det afløsende  

 pantebrev udstedes senest samtidig med kvitteringen af det oprindelige  

 pantebrev.
 Eksempel:
Der henvises til en dom der vedrører forståelsen af lovens § 10, stk. 2 og  

 § 62, stk. 1, nr. 3. Dommen fastslog, at det er en forudsætning for  

 stempelfrihed efter lovens § 10 (og også efter § 62, stk. 1, nr. 3), at der  

 er kontinuitet mellem det oprindelige og det afløsende pantebrev.
I sagen  

 kvitteredes det oprindelige dokument den 29. januar 1991, hvorefter det nye  

 dokument blev oprettet den 5. februar 1991. Da det oprindelige pantebrev var  

 kvitteret uden forbehold før det nye oprettedes, var der ikke efter § 10  

 mulighed for at overføre stempel fra det oprindelige pantebrev til det  

 efterfølgende pantebrev.
Der henvises til Østre Landsrets dom af 19. april  

 1994 (jf.
TfS 1994,365).
Den refererede meddelelse fra 1979 (jf.
M.f.Skd. 1979, nr. 46), jf. pkt.  

 G.3.1.1, er endvidere udtryk herfor.
Pantebrevene kunne ikke (under lovens §  

 10) omdannes fra realkreditpantebreve til et ejerpantebrev.
Pantebrevene  

 kvitteredes til fuld indfrielse den 20. februar og ejerpantebrevet oprettedes  

 først den 1. marts.
Undtagelser Ved helt særlige omstændigheder kan der ses bort fra kravet om den  

 tidsmæssige sammenhæng.
Dvs., der kan gives tilladelse til at  

 stempeloverførelse finder sted mellem pantebreve, hvor det afløsende  

 pantebrev er udstedt efter, at det oprindelige pantebrev er kvitteret  

 (identiteten reelt brudt). Det forudsætter imidlertid, at alle omstændigheder  

 taler for, at det efterfølgende pantebrev er et afløsningspantebrev.
Det er  

 afgørende, at der foreligger et særdeles snævert tidsinterval mellem  

 kvitteringen og udstedelsen.
Der henvises endvidere til den førnævnte dom fra  

 1994, jf. ØLD af 19. april, hvor § 10 ikke fandt anvendelse.
Retten udtalte,  

 at; "kvittering blev meddelt uden forbehold, udlevering skete inden  

 nyudstedelse...".
Fejlagtig kvittering Kvitteringen er bindende når den er foretaget.
Det gælder uanset, om der  

 er kvitteret af udsteder eller af en fuldmægtig.
 Er der imidlertid tale om en fejlagtig kvittering af et ejerpantebrev, som  

 debitor har anmodet om at få tiltransporteret, kan der ses bort fra  

 kvitteringen såfremt den bliver rettet til en transportpåtegning, hvis den  

 fejlagtige kvittering ikke endnu er udleveret til udstederen eller dennes  

 repræsentant.
G.5.4 Det gamle pantebrev kvitteres efter oprettelse af nyt dokument Det taler imod identitet, hvis kvitteringen af det gamle pantebrev ikke  

 sker i umiddelbar tilknytning til oprettelsen af det nye dokument.
 Eksempel:
 I Østre Landsrets dom af 16. maj 1994 (TfS 1994,443) blev et pantebrev på  

 19.000.000 kr. oprettet den 6. oktober 1990 til kreditor X med pant i en  

 ejendom B pantebrev (1).
Den 27. november 1990 udstedes et pantebrev (2) på 12.580.000 kr. også til  

 kreditor X, men med pant i en ejendom C.
Pantebrev (2) indeholder bestemmelse  

 om, at det skal betragtes som en andel af pantebrev (1). Samtidig med  

 oprettelsen af pantebrev (2), den 27. november, bestemtes det, at pantebrev  

 (1) på 19.000.000 kr. med pant i ejendom B skulle nedlyses til 6.420.000 kr.,  

 således at den samledes gæld til kreditor X forblev den samme, dvs.  

 19.000.000 kr.
Imidlertid sker nedlysningen (fra 19.000.000 kr. til 6.420.000  

 kr.) af pantebrev (1) først den 8. august 1991.
 Retten fandt, at der ikke var den fornødne identitet mellem pantebrev (1)  

 og pantebrev (2). Det skyldes tidsintervallet på mere end 8 måneder mellem  

 udstedelsen af pantebrev (2) og nedlysningen af pantebrev (1). Pantebrev (2)  

 skulle derfor stemples af 12.580.000 kr.
 Eksempel:
Der kan endvidere henvises til en ØLD af 10. maj 1994 (TfS 1994,493). Der  

 var tale om, at § 10, stk. 2 ikke fandt anvendelse, idet der var sket et brud  

 på den objektive identitet som følge af parternes ombytning af pantet.
Det  

 oprindelige pantebrev på 90.747.000 kr. (senere nedbragt til 90.316.000 kr.)  

 havde pant i ejendommen matr.nr. 12 DG mfl.
Et nyt pantebrev på godt 7 mio.  

 kr. - betegnet delpantebrev og med angivelse af at være stempelfrit som en  

 andel af det oprindelige pantebrev - blev efterfølgende medio november 1990  

 oprettet med pant i en anden ejendom.
Domstolen fastslog, at eftersom det  

 oprindelige pantebrev på dette tidspunkt bestod med en uændret sikkerhed på  

 90.316.000 kr., og idet nedbringelsen først fandt sted ved en betinget  

 påtegning af medio december 1990, kunne overførelse efter § 10, stk. 2 ikke  

 finde sted.
Det nye delpantebrev blev anset som selvstændigt stempelpligtigt.
G.5.5 Ejerpantebreve For ejerpantebreve er det en betingelse for anvendelse af reglerne i § 10,  

 at oprettelsen af det afløsende pantebrev sker forud eller senest samtidig  

 med kvitteringen af det gamle ejerpantebrev.
Dette følger betingelsen ved  

 almindelige pantebreve.
Ved ejerpantebreve spiller sikringsakten en selvstændig rolle, idet  

 sikringsaktens overholdelse - enten ved rådighedsberøvelse eller ved  

 tinglysning - er afgørende for, om dokumentet (ejerpantebrevet) er bærer af  

 retsforholdet.
Det er således for ejerpantebreve endvidere en betingelse for  

 anvendelse af reglerne i § 10, at det afløsende ejerpantebrev er  

 tinglyst/rådighedsberøvet forud for kvitteringen af det oprindelige  

 ejerpantebrev, jf. pkt.
G.4.5 om kvittering af betingede pantebreve.
 Eksempel:
Som eksempel kan nævnes en kendelse fra 1987 (jf.
UfR 1987.860 ØLK). Et  

 ejerpantebrev med pant i en ejendom A fik den 16. februar 1987 ved påtegning  

 udvidet pantet til at omfatte to ejerlejligheder B (1) og B (2). Samtidig  

 udgik A af pantet, og pantebrevet aflystes i A's retskreds.
Ved påtegningen  

 anførtes tillige, at pantebrevet ratihaberedes i alle dets ord og punkter.
Da pantebrevet derefter ønskedes lyst i B (1)»s og B (2)»s  

 retskreds, afvistes det under henvisning til, at et aflyst pantebrev ikke  

 kunne lyses på ny.
Der krævedes et nyt pantebrev.
Det statueredes, at der samtidig med relaksationen af ejendom A var sket  

 pantsætning af B (1) og B (2), og at pantebrevet vedvarende havde været  

 håndpantsat, og derfor fortsat havde haft pant i fast ejendom, selv om det i  

 forbindelse med relaksationen var blevet aflyst.
Påtegningen af 16. februar  

 om udvidelse af pantet kunne under disse omstændigheder antages til lysning i  

 B (1) og B (2)»s retskreds.
 Kendelsen er et eksempel på, at et ejerpantebrev ikke behøver at være  

 tinglyst for stadig at have et retsforhold og dermed eksistere, når det vel  

 at mærke har været håndpantsat i perioden mellem de to tinglysningsperioder.
G.5.6 Oplysningsforpligtelser Det er et krav, at et dokument, der slutter sig til et andet dokument,  

 skal indeholde oplysning om stemplet for det dokument det slutter sig til.  

 Det gælder både, når der ikke skal stemples og når der skal forskelsstemples.
Formkrav (§ 11) Oplysningskravet relaterer dermed til dokumenter, der dels helt eller  

 delvist er stempelfri efter reglerne i § 10, dels til dokumenter, der  

 stemples efter reglerne i § 56, stk. 3 og § 57, stk. 5, samt når reglen i §  

 61, stk. 1, 2. pkt. medfører stempelfrihed for håndpantsætningsdokumenter.
Det afhænger af de konkrete omstændigheder, hvilke krav der stilles til  

 oplysningspligten.
Sker der en henvisning til, hvorledes det eller de  

 tilknyttede dokumenter er stemplet, vil oplysningspligten normalt være  

 opfyldt.
Almindeligvis er det hensigtsmæssigt, at henvisningen vedrørende  

 ét eller flere dokumenters stempel fremgår af dokumentets første side,  

 eftersom bl.a. stempelmærkerne i forvejen anbringes her.
 Oplysningskravet overholdes tillige, når oplysningerne om tidligere betalt  

 stempel er udformet som en påtegning eller en vedhæftet allonge til det  

 tilknyttede dokument, der er helt eller delvist stempelfrit.
 Manglende efterlevelse af oplysningspligten kan medføre, at dokumentet  

 stempelanholdes, hvis det ikke er stemplet eller stemplet for lavt.
Påtegning om stempeloverførsel Allerede overført stempel kan ikke senere godtgøres.
I relation til  

 oplysningskrav gælder, at dokumenter der fremsendes til aflysning, og hvor  

 stemplet i medfør af eksempelvis § 10, stk. 2 tillades overført til et andet  

 dokument, bør forsynes med en påtegning om, at stemplet er overført (jf.  

 M.f.Skd. 1985, nr. 40). Om godtgørelsesspørgsmål i øvrigt henvises til afsnit  

 H.
H.
Godtgørelse af stempelafgift H.1 Generelt om godtgørelse Reglerne om godtgørelse af stempelafgift findes i lovens §§ 27, 28, 29 og  

 36. Hvad angår § 36 om pant- eller udlægshavers godtgørelse af skødestempel,  

 henvises der til afsnit K.1.3.2.2.2.
I disse paragraffer angives regler om, at den stempelpligtige kan få  

 ombyttet stempelmærkerne, samt regler om, at den tidligere betalte  

 stempelafgift kan tilbagebetales.
Endvidere kan et ustemplet dokument  

 forblive ustemplet.
Begæring om godtgørelse efter § 28 og § 29 indgives normalt til den  

 stempelmyndighed inden for hvis område, den pågældende har  

 bopæl/forretningssted.
Begæring om godtgørelse efter § 27 indgives dog til  

 Told- og Skatteregion Høje-Taastrup.
For øvrige praktiske oplysninger  

 vedrørende udbetaling mv., henvises der til pkt.
H.5.
Det er muligt at få forrentet den for meget betalte stempelafgift i  

 forbindelse med tilbagebetaling af overskydende stempelbeløb.
Det følger af  

 Skatteministeriets cirkulære nr. 157 af 14. oktober 1987 om forrentning af  

 visse tilbagebetalingsbeløb.
Godtgørelsen efter § 27 og § 28 tillægges som  

 udgangspunkt rente fra indbetalingen.
Rentesatsen følger af § 5 i renteloven.
H.2 Ombytning mv. af stempelmærker (§ 27) Ombytning af uudnyttede stempelmærker (§ 27, stk. 1) Efter § 27, stk. 1 kan stempelmærker ombyttes med andre stempelmærker til  

 samme samlede pålydende.
 Ombytning kan dels ske for dokumenter, der ikke er underskrevet, dels for  

 ubenyttede stempelmærker eller stempelpapir.
 Ombytningen kan (kun) foretages hos de sædvanlige stempelmærkeforhandlere,  

 jf. § 9 og § 13 i Skatteministeriets bekendtgørelse nr. 539 af 30. juni 1993.
Godtgørelse (§ 27, stk. 2) I stedet for ombytning kan stempelmærkernes pålydende værdi godtgøres, jf.  

 § 27, stk. 2. De uudnyttede stempelmærker eller stempelpapir indsendes til  

 Told- og Skatteregion Høje-Tåstrup.
Det samme gælder maskinelt fremstillede  

 udaterede stempelmærker.
Der henvises til § 14 i ovennævnte bekendtgørelse  

 fra 1993.
Når betingelserne for godtgørelse er opfyldt, er tilbagebetalingen et  

 retskrav uanset beløbets størrelse.
Bestemmelsen anvendes, når der er tale om  

 et dokument, der ikke er underskrevet.
Er dokumentet underskrevet, afgøres en  

 anmodning om godtgørelse efter enten reglen i § 28 eller § 29.
H.3 Godtgørelse (§ 28) Stemplet der er anvendt til underskrevne dokumenter, der viser sig at være  

 stempelfri, godtgøres efter begæring, jf. § 28, stk. 1, nr. 1. I afsnit XXX  

 (I) beskrives hvilke dokumenter, der er stempelfri.
Der finder også  

 godtgørelse sted efter § 28, når der er betalt for meget i stempel dvs., når  

 den fastsatte stempelafgift udgør et mindre beløb end det stempel, der er  

 anvendt til et dokument, jf. § 28, stk. 1, nr. 2. Som eksempel på denne  

 situation kan nævnes tilfælde, hvor pantebreve stemples af pålydende, og hvor  

 der rettidigt anmodes om stempling af pantets værdi efter § 57, stk. 4.
Retskrav på godtgørelse Også for § 28 er der tale om, at den stempelpligtige har et retskrav på at  

 få godtgjort stemplet.
Begæring om godtgørelse skal rettes til stempelmyndigheden.  

 Officialmaksimen gælder også i disse tilfælde.
Det betyder, at  

 stempelmyndigheden af egen drift skal foretage tilbagebetalingen, hvis den  

 selv bliver opmærksom på, at der enten foreligger et stempelfrit dokument  

 eller, at der er anvendt et for højt stempel.
Der henvises til lovens § 25  

 samt § 22, stk. 4 i Skatteministeriets cirkulære nr. 159 af 31. juli 1969.
Det er den stempelpligtige selv der skal være årsag til, at der kan ydes  

 godtgørelse.
Er den forkerte afgift fastsat af en stempelmyndighed, behandles  

 godtgørelseskravet som en klage over stempelresolutionen, jf. de almindelige  

 regler herom i afsnit A.2.6.
Beløb under 50 kr. (§ 28, stk. 2) Der udbetales ikke godtgørelse under 50 kr.
Det følger af § 28, stk. 2.  

 Bestemmelsen gælder også for forsikringsdokumenter (jf. bl.a.
M.f.Skd. 1985,  

 nr. 44), veksler og lodsedler, uanset at der for disse dokumenter ikke er  

 fastsat noget minimumsstempel.
H.4 Godtgørelse (§ 29) Lovens § 29 indeholder regler om stempelgodtgørelse.
Det er en  

 forudsætning for at anvende disse regler, at der foreligger et  

 stempelpligtigt dokument.
I modsat fald behandles en anmodning om godtgørelse  

 efter lovens § 28.
H.4.1 En bevillingsmæssig regel vedrørende både godtgørelse og fritagelse Reglen i § 29 om godtgørelse er bevillingsmæssig og indeholder en  

 bemyndigelse for stempelmyndigheden til at bevilge både stempelgodtgørelse og  

 stempelfritagelse.
Der foreligger ikke noget retskrav for godtgørelse.
Den  

 eventuelle godtgørelse er alene underlagt stempelmyndighedens skøn.
H.4.1.1 Ad. godtgørelse (§ 29, stk. 1 og 2) Kommer det retsforhold dokument vedrører ikke til eksistens, eller  

 annulleres aftalen, kan stempelmyndigheden bestemme, at det anvendte stempel  

 skal godtgøres.
Det følger af § 29, stk. 1.
Godtgørelse kan bevilges af stempelmyndigheden såfremt det pågældende  

 dokuments retsforhold ikke kommer til eksistens.
Et retsforholds manglende  

 eksistens kan skyldes, at en aftale ikke opfyldes retligt.
Endvidere kan der bevilges godtgørelse for det tilfælde, at en aftale  

 annulleres, hvad enten annullationen skyldes den ene part eller aftalen  

 annulleres af begge parter.
Godtgørelse kan blive aktuelt både i de  

 situationer, hvor annullationen medfører erstatning og i de situationer, hvor  

 annullationen ikke afføder erstatning.
Hvis en overdragelse er gået tilbage, kan det tillades, at også stemplet  

 til det herom oprettede dokument godtgøres.
Det følger af § 29, stk. 2.
H.4.1.2 Ad. fritagelse (§ 29, stk. 4) Stempelmyndigheden kan bevilge stempelfritagelse, når der foreligger et  

 ustemplet dokument, der opfylder betingelserne efter § 29 for godtgørelse.
Et  

 ustemplet dokument kan efter reglen i § 29, stk. 4 således forblive  

 ustemplet.
H.4.2 Retningslinier for skønsudøvelsen I Skatteministeriets cirkulære nr. 159 af 31. juli 1969 (ændret ved  

 cirkulære nr. 175 af 21. august 1972) er anført nogle retningslinier for  

 skønsudøvelsen, inddelt efter dokumenttype.
Vejledningen redegør nedenfor for  

 reglerne for de forskellige dokumenttyper, idet systematikken fra cirkulæret  

 af 1969 benyttes.
Således behandles under pkt.
H.4.3 godtgørelse af stempel  

 vedrørende pantedokumenter, der skal tinglyses, under pkt.
H.4.4  

 overdragelsesdokumenter vedrørende fast ejendom/registreringspligtige skibe  

 samt tilbageoverdragelsesdokumenter og under pkt.
H.4.5 øvrige dokumenttyper.
Generelt gælder, at godtgørelse kan finde sted ved såvel ufuldbyrdede som  

 fuldbyrdede aftaler uanset deres ophør afføder erstatning eller ej.
Modsat  

 øvrige afsnit i vejledningen kan det i spørgsmål om godtgørelse spille en  

 selvstændig rolle, om dokumentet har været tinglyst - som adkomst eller byrde  

 - eller om dokumentet ikke har været tinglyst.
H.4.3 Godtgørelse vedrørende pantedokumenter, der skal  

 tinglyses/registreres Pantebreve med pant i fast ejendom, pantebreve med underpant i løsøre og  

 pantebreve i skibe m.m. skal tinglyses/registreres for at opnå  

 retsbeskyttelse.
For denne type dokumenter er der angivet retningslinier for  

 skønsudøvelsen i § 24, stk. 1, nr. 1, litra a og b i cirkulære nr. 159 af 31.  

 juli 1969, jf. ændringerne af 1972 (cirkulære nr. 175 af 21. august 1972).
H.4.3.1 Ved retsvirkning - ingen godtgørelse Det er en forudsætning for godtgørelse, at det pågældende dokument ikke  

 har haft retsvirkning.
Et dokuments retsvirkning er udtryk for, at visse  

 faktiske forhold udløser virkninger af retlig karakter.
H.4.3.1.1 Overgivelse til kreditor Herunder forstås bl.a., at godtgørelse ikke kommer på tale vedrørende  

 stemplet til et dokument, der har været overgivet til den, for hvem det  

 skulle stifte ret, eller til en fuldmægtig for denne.
Dokumentet har da haft  

 retsvirkning.
Undtaget herfra er realkreditpantebreve mv., hvis overgivelse  

 til kreditor ikke i sig selv eliminerer en eventuel godtgørelsesadgang.  

 Afgørende her er om lånet er hjemtaget, jf. i øvrigt pkt.
H.4.3.3.3 nedenfor.
 Eksempel:
Som et eksempel på at et dokuments overgivelse til en repræsentant for  

 kreditor udelukker godtgørelse, henvises der til en afgørelse fra 1981, hvor  

 en advokat påklagede et statsamts stempelafgørelser.
Amtet kunne ikke  

 imødekomme en ansøgning om hel eller delvis godtgørelse af den betalte  

 stempelafgift i henhold til både skøde og sælgerpantebrev udstedt i  

 forbindelse med salget af en ejendom.
Såvel skøde som sælgerpantebrev var udstedt 12. juni 1980 og tinglyst 8.  

 september 1980. Da køber efterfølgende gjorde gældende, at ejendommen var  

 behæftet med mangler, blev parterne ved et forlig den 2. december 1980 enige  

 om at ophæve handelen.
Skødet blev herefter aflyst, ligesom sælgerpantebrevet  

 blev det den 6. januar 1981. Det var oplyst, at køberen ikke havde beboet  

 ejendommen, ligesom pantebrevet ikke havde været uden for advokatens kontor.  

 Skatteministeriet fandt, at der ikke burde ydes godtgørelse af stemplet til  

 sælgerpantebrevet, idet pantebrevet havde været i advokatens besiddelse, og  

 denne repræsenterede kreditor (jf.
M.f.Skd. 1981, nr. 117).
Endvidere blev der ikke bevilget godtgørelse for stemplet anvendt til  

 skødet, jf. pkt.
H.4.4.3.2.
H.4.3.1.2 Betalinger i henhold til dokumentet Et panteforhold har endvidere haft retsvirkning efter sit indhold, når der  

 er sket betalinger i henhold til pantedokumentet, hvorfor udgangspunktet også  

 her er, at godtgørelse ikke kan forventes imødekommet.
 Eksempel:
I et tilfælde anmodedes der om godtgørelse af stemplet til nogle  

 (sælger)pantebreve, der var udstedt i forbindelse med en ejendomshandel.  

 Ejendommen blev overdraget af køberen den 20. oktober 1978, men på grund af  

 en række mangler ved ejendommen, blev handlen ved et efterfølgende forlig  

 (juni 1979) ophævet med virkning fra overdragelsestidspunktet.
Køberne havde  

 betalt terminsbetalinger i henhold til pantebrevene.
For så vidt angik  

 godtgørelsen af pantebrevenes stempel blev det anført, at disse ikke havde  

 været overgivet til kreditor eller dennes bank.
Uanset dette havde  

 pantebrevene haft retsvirkning efter deres indhold under hensyntagen til de  

 afholdte terminsbetalinger.
Godtgørelsen fandt ikke sted (jf.
M.f.Skd. 1980,  

 nr. 82).
I afgørelsen blev der ej heller givet godtgørelse vedrørende stemplet  

 anvendt til det oprindelige skøde i sagen, jf. nedenfor pkt.
H.4.4.3.2.
H.4.3.1.3 Handlet som om dokumentet eksisterer Godtgørelse kan endvidere ikke forventes imødekommet hvis der i øvrigt er  

 handlet som om dokumentet eksisterer, herunder at panteforholdet på anden  

 måde kan siges at være blevet fuldbyrdet.
 Eksempel:
Som eksempel kan nævnes en transportpåtegning, hvorved en kommende  

 låntager giver eksempelvis en bank transport i forventet låneprovenu ved  

 optagelse af realkreditlån.
Hvis realkreditlånet af forskellige grunde aldrig  

 hjemtages, kan en anmodning om godtgørelse af det anvendte pantebrevsstempel  

 ikke forventes imødekommet.
Der er handlet og disponeret i henhold til  

 dokumentet, og panteforholdet får efter praksis retsvirkning ved bankens  

 transport i forventet låneprovenu uanset, at pantebrevslånet aldrig  

 hjemtages.
 Det forhold, at banken alene handler som fuldmægtig for låntager i  

 forbindelse med lånets etablering mv. udelukker derimod ikke, at et eventuelt  

 godtgørelsesspørgsmål kan imødekommes.
H.4.3.2 Pantebrevet annulleres før dokumentets tinglysning (cirkulærets §  

 24, stk. 1, nr. 1, litra a) Hvis dokumenter om underpant i fast ejendom og pantebreve med pant i skibe  

 mv., der skal registreres, annulleres inden tinglysningen eller  

 registreringen, er udgangspunktet, at det anvendte stempel kan godtgøres  

 fuldt ud, jf. § 24, stk. 1, nr. 1, litra a i ovennævnte cirkulære nr. 159 af  

 31. juli 1969. Det er en forudsætning for godtgørelse, at det retsforhold som  

 dokumentet vedrører, ikke er kommet til eksistens eller, at dokumentet ikke i  

 øvrigt har haft retsvirkning.
 - Almindelige pantebreve mv.
Disse retningslinier gælder for dokumenter om underpant i fast ejendom,  

 løsøre eller skibe.
Omfattet er således almindelige pantebreve, herunder  

 sælgerpantebreve og skadesløsbreve, og realkreditpantebreve.
- Ejerpantebreve Hvad angår godtgørelse af anvendt stempel til utinglyste ejerpantebreve  

 gælder, at disse pantebreves særlige karakter gør, at der stilles større krav  

 til beviset for, at de ikke har været anvendt.
Det er således en forudsætning for godtgørelse, at det sandsynliggøres, at  

 pantebrevet ikke på noget tidspunkt har været belånt.
Det er af betydning, om  

 dokumentet indsendes til godtgørelse umiddelbart efter dets oprettelse eller  

 eventuelle afvisning fra tinglysning.
Endvidere tillægges det betydning, hvem  

 der i forsøget på at få dokumentet tinglyst står som anmelder.
Er der tale om  

 et oprettet ejerpantebrev, hvor eksempelvis en bank står som anmelder, taler  

 omstændighederne imod godtgørelse.
Sandsynligheden taler for, at  

 ejerpantebrevet har været håndpantsat.
H.4.3.3 Pantebrevet annulleres efter dokumentets tinglysning (cirkulærets  

 § 24, stk. 1, nr. 1, litra b) Hvis de ovenfor behandlede pantebreve annulleres efter tinglysningen eller  

 registreringen er udgangspunktet, at kun 3/4 af det anvendte stempel kan  

 godtgøres, jf. § 24, stk. 1, nr. 1, litra b i ovennævnte cirkulære fra 1969.
For overdragelsesdokumenter, jf. pkt.
H.4.4 nedenfor, sondres der  

 imidlertid mellem tinglyst adkomst eller byrde. 3/4-begrænsningen gælder ikke  

 for dokumenter tinglyst som byrde.
H.4.3.3.1 Efter dokumentets tinglysning kun 3/4-godtgørelse Konsekvensen af Østre Landsrets dom fra 4. november 1986 er, at de i 1983  

 indførte bestemmelser om tinglysningsafgift ikke medfører nogen ændring af  

 reglerne om godtgørelse af stempelafgift.
Retten fastslog, at reglen om  

 3/4-godtgørelse fastholdes, idet det ved sagen blev antaget, at  

 administrationen af godtgørelsessager gennemsnitligt afstedkommer et rimeligt  

 og retfærdigt resultat.
I sagen skulle således alene 3/4 af det anvendte  

 stempel til et ikke effektueret tinglyst pantebrev godtgøres (jf.
Skat  

 1987.1.61).
H.4.3.3.2 Forudsætninger for godtgørelse - bl.a. ikke overgivet til  

 kreditor Det er en forudsætning for godtgørelse, at dokumentet ikke har haft  

 retsvirkning eller at retsforholdet ikke på anden måde er kommet til  

 eksistens, jf. ovenfor.
Godtgørelse er betinget af, at pantebrevet ikke har  

 været overgivet til kreditor eller dennes repræsentant.
Undtaget er dog  

 realkreditpantebreve mv., hvor det er tilstrækkeligt for godtgørelse, at det  

 godtgøres, at lånet ikke er hjemtaget, jf. pkt.
H.4.3.3.3 nedenfor.
 Eksempel:
Et sælgerpantebrev er i forbindelse med en ejendomshandel blevet oprettet  

 og tinglyst.
Som en følge af ejendomshandlens annullation kvitteres  

 (sælger)pantebrevet af kreditor eller dennes advokat.
Eftersom  

 sælgerpantebrevet har været i kreditors besiddelse taler omstændighederne  

 imod godtgørelse, da kreditor eller dennes advokat har haft  

 dispositionsmulighed over dokumentet.
 Var forholdet i eksemplet derimod det, at kvitteringen foregår ved, at  

 eksempelvis en allonge til pantebrevet fremsendes til kreditor, er  

 dokumentet, der bærer panteretten, ikke overgivet til kreditor.  

 Omstændighederne taler for at imødekomme en anmodning om godtgørelse.
 Eksempel:
Endvidere kan nævnes det tilfælde, hvor en ejendomshandel ifølge  

 slutsedlen indgås på en fast årlig bruttoydelse, og hvor der udstedes et  

 (sælger)pantebrev med pålydende 50.000 kr.
Af forskellige grunde -  

 eksempelvis som følge af forhøjet ydelse på et ejerskiftelån - fastsættes  

 (sælger)pantebrevets endelige pålydende kun til 10.000 kr.
Det retsforhold,  

 som det oprindelige (sælger)pantebrev vedrører, er imidlertid kommet til  

 eksistens, hvorfor godtgørelse ikke kommer på tale.
Nedlysningen af  

 (sælger)pantebrevet medfører ikke en godtgørelsesadgang.
Det er således uden  

 betydning, at dokumentet eventuelt ikke har været overgivet til kreditor.
Sælgerpantebreve Der kan undtagelsesvis bevilges godtgørelse til et sælgerpantebrev, selv  

 om sælgerpantebrevet har været kreditor i hænde.
Det kan være tilfældet, når  

 der bevilges godtgørelse af stemplet til overdragelsesdokumentet på grund af  

 ejendomshandlens annullation.
Det er en betingelse, at sælgerpantebrevet ikke  

 er blevet videresolgt eller pantsat.
 H.4.3.3.3 Realkreditpantebreve mv.
For realkreditpantebreve mv. gælder en undtagelse fra betingelsen om, at  

 pantebreve ikke må have været overgivet til kreditor.
For denne type  

 pantebreve er det tilstrækkeligt for godtgørelse, at det godtgøres, at lånet  

 ikke er hjemtaget forudsat, at dokumentet ikke har haft retsvirkning eller at  

 retsforholdet ikke på anden måde er kommet til eksistens.
H.4.3.3.4 Ejerpantebreve Stemplet anvendt til tinglyste ejerpantebreve kan som altovervejende  

 hovedregel ikke godtgøres.
Det følger af de bevismæssige vanskeligheder, der  

 er forbundet med at fastlægge, at et tinglyst ejerpantebrev ikke har været i  

 omsætning.
H.4.4 Overdragelsesdokumenter vedr. fast ejendom eller  

 registreringspligtigt skib Det er udgangspunktet, at der kan ske godtgørelse, hvis aftalen ophæves  

 uden erstatning til nogen af parterne, og det retsforhold, som dokumentet  

 vedrører, i sin helhed er annulleret eller ikke er kommet til eksistens, jf.  

 § 24, stk. 1, nr. 2, litra a i ovennævnte cirkulære fra 1969. Ophævelsen skal  

 ske inden modtagerens overtagelse af ejendommen eller skibet.
H.4.4.1 Aftalen ophæves uden erstatning (cirkulærets § 24, stk. 1, nr. 2,  

 litra a) Der ydes ikke delvis godtgørelse, hvis købesummen for en ejendom er  

 nedsat, eksempelvis på grund af mangler, jf.
M.f.Skd. 1979, nr. 129.
Erstatning Det er en betingelse for at følge cirkulærets retningslinier her, at der  

 ikke er ydet erstatning.
Ved erstatning i denne sammenhæng forstås det, som  

 parterne indbyrdes har måttet udrede til den anden part, således at denne  

 stilles som om aftalen var gennemført (positiv opfyldt). En refusion til en  

 af parterne i anledning af den pågældendes direkte omkostninger ved aftalens  

 indgåelse og ophævelse betragtes ikke som erstatning.
Ophævelse inden overtagelse Det er endvidere en betingelse, at ophævelsen af aftalen sker inden  

 modtageren har overtaget ejendommen.
Sker ophævelsen senere end dette  

 tidspunkt er der tale om tiltræden/overtagelse, og en eventuel godtgørelse  

 skal afgøres efter retningslinierne efter bestemmelsen i cirkulærets litra c,  

 jf. vejledningens pkt.
H.4.4.3.
Nedsat godtgørelse ved tinglyst adkomst Er overdragelsen blevet tinglyst gælder, at en eventuel godtgørelse  

 maksimeres til 3/4 af den pligtige stempelafgift.
Det gælder imidlertid kun i  

 de tilfælde, hvor tinglysningen af overdragelsesdokumentet er sket som  

 adkomst.
Er overdragelsesdokumentet tinglyst som byrde kan hele  

 stempelafgiften godtgøres.
Hvis dokumentet er indført i et skibsregister  

 maksimeres godtgørelsen til 3/4 af stemplet.
Der henvises til ovennævnte  

 cirkulære fra 1969, samt ændringer hertil som de følger af cirkulære nr. 175  

 af 21. august 1972.
H.4.4.2 Ophævelse mod erstatning (cirkulærets § 24, stk. 1, nr. 2, litra  

 b) Hvis aftalen ophæves mod erstatning til en af parterne, kan der kun  

 imødekommes godtgørelse, når særlige omstændigheder taler derfor, jf. § 24,  

 stk. 1, nr. 2, litra b i ovennævnte cirkulære fra 1969.
Erstatning Ved erstatning forstås i denne sammenhæng eksempelvis de tilfælde, hvor  

 overdrageren beholder en del af den betalte købesum.
I øvrigt forstås  

 erstatning på samme måde som under pkt.
H.4.4.1. En refusion til en part af  

 hans direkte omkostninger betragtes derfor ikke som erstatning på linie med  

 hvad der gælder efter retningslinierne i cirkulærets § 24, stk. 1, nr. 2,  

 litra a.
Særlige omstændigheder Godtgørelse finder sted når særlige omstændigheder taler herfor.
Det er  

 som udgangspunkt udefra kommende faktorer, der afgør om der foreligger  

 særlige omstændigheder som medfører, at aftalen ikke kan gennemføres.
De  

 faktorer, der medfører at aftalen ophæves, må endvidere ikke være kendt af  

 parterne på tidspunktet for aftalens indgåelse.
Eksempelvis kan parternes  

 økonomiske forhold tale for at godtgøre stemplet.
Den omstændighed, at  

 parterne fortryder handlen, er ikke en særlig omstændighed.
Har parterne f.eks. allerede i overdragelsesdokumentet taget forbehold for  

 en forventet offentlig myndigheds godkendelse som ikke opnås, kan det være en  

 særlig omstændighed, der begrunder godtgørelse, jf.
Skat 1990.1.56.  

 Stempelafgift skal således tilbagebetales, hvis godkendelsen alligevel ikke  

 gives.
Dette gælder såvel den overdragelse, der må opgives som følge af den  

 manglende godkendelse fra myndigheden, som den tilbageoverdragelse, der ofte  

 vil være en nødvendig følge af, at den første overdragelse må opgives.
Jf.  

 pkt.
H.4.4.4 og godtgørelse vedrørende tilbageoverdragelsesdokumenter.
Nedsat godtgørelse ved tinglyst adkomst På linie med hvad der fremgår af pkt.
H.4.4.1 er godtgørelsen maksimeret  

 til 3/4 af stempelbeløbet såfremt overdragelsesdokumentet er tinglyst som  

 adkomst.
Er overdragelsesdokumentet kun tinglyst som byrde, er der mulighed  

 for, at hele stempelafgiften kan godtgøres.
Er dokumentet indført i et  

 skibsregister er godtgørelsen maksimeret til 3/4.
H.4.4.3 Modtageren har tiltrådt ejendommen/overtaget skibet (cirkulærets §  

 24, stk. 1, nr. 2, litra c) Hvis modtageren har tiltrådt ejendommen eller overtaget skibet, kan der  

 kun gives godtgørelse såfremt særlige omstændigheder taler for det, og  

 besiddelsestiden kun har været kortvarig.
Disse retningslinier følger af §  

 24, stk. 1, nr. 2, litra c i ovennævnte cirkulære fra 1969.
H.4.4.3.1 Tiltrædelse Udgangspunktet for spørgsmålet om godtgørelse af stempel til dokumenter  

 vedrørende fast ejendom er, om køberen faktisk eller retligt har tiltrådt  

 ejendommen, jf.
M.f.Skd. 1979, nr. 79. Det kræves ikke, at begge betingelser  

 er opfyldt for, at godtgørelsen skal vurderes efter de her behandlede  

 retningslinier.
Det er tilstrækkeligt, at ejendommen eksempelvis er retligt  

 tiltrådt, hvorfor det er uden selvstændig betydning her om køberen er flyttet  

 ind.
Faktisk tiltrædelse Faktisk tiltræden foreligger f.eks., når køberen er flyttet ind i  

 ejendommen, og i øvrigt har rådet over ejendommen som ejer eller har udlejet  

 ejendommen.
Faktisk tiltræden foreligger ikke når ejendommen alene har  

 henligget for køberens regning og risiko.
Retlig tiltrædelse Det anses for retlig tiltrædelse, hvis køberen f.eks. har overtaget  

 prioritetsgælden og bogført alle udgifter og indtægter ved besiddelsen af  

 ejendommen i den periode, hvor der har været tinglyst et betinget skøde.
Det  

 er ikke tilstrækkeligt til at fastslå, at ejendommen er retligt tiltrådt, at  

 overdragelsen af ejendommen er tinglyst som byrde/adkomst, jf. Østre  

 Landsretsdom af 18. februar 1993 (TfS 1993,108). Der skal i så fald være  

 supplerende retlig råden over ejendommen førend den kan siges at være retlig  

 tiltrådt.
H.4.4.3.2 Forudsætninger for godtgørelse Særlige omstændigheder Anses ejendommen som tiltrådt, er der kun mulighed for at opnå  

 godtgørelse, når særlige omstændigheder taler for det.
Der henvises til  

 bemærkningerne ovenfor under pkt.
H.4.4.2.
Besiddelsestid kun nogle få måneder Endvidere er det en betingelse, at besiddelsen ikke har været længere end  

 nogle få måneder.
Generelt gælder, at besiddelsestiden regnes fra det tidspunkt, hvor  

 køberen har tiltrådt ejendommen.
Er dokumentet om ejendomsoverdragelsen  

 tinglyst, regnes fristen fra det tidspunkt, hvor ejendommen ud fra en samlet  

 vurdering anses som retligt tiltrådt.
Ved faktisk tiltræden regnes  

 besiddelsesperioden fra det tidspunkt, hvor køberen faktisk tiltræder det  

 overdragne til handelens ophævelse.
Her skelnes der mellem, om der er tale om  

 en bebygget eller ubenyttet grund.
Ubenyttet parcel For ubenyttede parceller gælder, at godtgørelse kan gives i tilfælde, hvor  

 parcellen i henhold til skødet har været overtaget i op til et år.
 Eksempel:
Af en afgørelse fra skatteministeriet fremgik, at stempelgodtgørelser for  

 en kommunes salg af ubebyggede parceller, hvor parcellen har henligget  

 ubenyttet, godt kan gives, selv om parcellen har været overtaget ifølge  

 skødet op til et år, jf.
M.f.Skd 1979, nr. 79.
Benyttet parcel Er der tale om en benyttet parcel nedsættes besiddelsestiden til 2 - 3  

 måneder, jf.
M.f.Skd. 1985, nr. 41.
 Eksempel:
I en konkret sag var forholdene dem, at aftalen om ejendomsoverdragelsen  

 blev ophævet på grund af mangler, og parterne blev derfor enige om, dels at  

 hæve handlen, dels at køber skulle betale en erstatning til sælger på 30.000  

 kr.
Da ejendommen havde været tiltrådt i mere end 3 måneder blev der meddelt  

 afslag (jf.
M.f.Skd. 1981, nr. 117).
 Eksempel:
Endvidere henvises der til en afgørelse fra 1980, jf. omtalen i pkt.  

 H.4.3.1.2. Bl.a. med en begrundelse om, at køberen af en ejendom havde  

 besiddet denne i ca. 8 måneder, fandtes der ikke grundlag for at imødekomme  

 en anmodning om godtgørelse af skødestemplet (jf.
M.f.Skd. 1980, nr. 82).
H.4.4.3.3 Erstatning En eventuel erstatning mellem parterne er ikke i sig selv afgørende for om  

 godtgørelse kan imødekommes.
Taler omstændighederne for godtgørelse, kan en erstatning til overdrageren  

 af den faste ejendom eventuelt sidestilles med leje.
Er dette tilfældet  

 gælder reglerne i lovens kap. 7, dvs. stempelsatsen udgør 1 pct., jf. afsnit  

 K.4.1.1. En eventuel godtgørelse af dette stempel afgøres efter reglerne  

 nedenfor under pkt.
H.4.5.
H.4.4.3.4 Nedsat godtgørelse ved tinglyst adkomst På linie med hvad der gælder under pkt.
H.4.4.1, gælder der også en  

 maksimeringsregel når ejendommen er tiltrådt af køberen.
Herefter godtgøres  

 kun 3/4 af stemplet, når ejendommen er tinglyst som adkomst.
Er  

 overdragelsesdokumentet vedrørende ejendommen derimod kun tinglyst som byrde,  

 er der mulighed for fuld godtgørelse.
Det er dog under forudsætning af, at  

 betingelserne for at få godtgørelse er opfyldt.
Registrerede dokumenter om  

 skibe kan kun godtgøres med 3/4.
H.4.4.4 Tilbageskødningsdokument (§ 29, stk. 2, jf. cirkulærets § 24, stk.  

 2) Et tilbageskødningsdokument, der er stempelpligtigt som  

 overdragelsesdokument efter § 34, kan normalt fritages for afgift, såfremt  

 der er fundet grundlag for at godtgøre afgiften til det oprindelige  

 overdragelsesdokument (jf.
M.f.Skd. 1979, nr. 79). Det følger af lovens § 29,  

 stk. 2.
Når der ikke er grundlag for at godtgøre stemplet til  

 overdragelsesdokumentet, er der heller ikke grundlag for at fritage  

 tilbageskødningsdokumentet.
Der henvises til Ombudsmandens udtalelse i en sag  

 om, at bestemmelsen i stempellovens § 29 må (jf. ordet "også" i  

 stk. 2) forstås således, at et tilbageskødningsdokument alene kan fritages  

 for afgift efter stk. 2, såfremt der efter stk. 1 er grundlag for at godtgøre  

 afgiften til det oprindelige dokument (jf.
M.f.Skd 1976, nr. 56).
 Et dokument om overdragelse af en fast ejendom til en tidligere ejer  

 betragtes ikke som tilbageførsel, hvis der er gået mere end 1 år siden den  

 pågældende overdrog ejendommen, og køberen i denne periode har haft adkomst  

 tinglyst på ejendommen.
Det fremgår af en afgørelse, at et tilbageskødningsdokument, der var  

 udstedt mere end 4 år efter hoveddokumentet, ikke kunne fritages for  

 stempelafgift (jf.
M.f.Skd. 1976, nr. 56).
Forbehold om offentlig myndigheds godkendelse Sker tilbageførslen som følge af en manglende offentlig myndigheds  

 godkendelse med forbehold herom i skødet, og er der givet godtgørelse til den  

 overdragelse, der måtte opgives som følge af den manglende godkendelse,  

 medfører det, at der også gives godtgørelse for  

 tilbageoverdragelsesdokumentet (jf.
Skat 1990.1.56). Overskrides ovennævnte  

 frist på 1 år som følge af den manglende godkendelse, kan der også ses bort  

 herfra.
H.4.5 Andre dokumenttyper (cirkulærets § 24, stk. 1, nr. 3 og 4) Godtgørelse af stempel, der er anvendt til andre dokumenter end de ovenfor  

 nævnte pantebreve og overdragelsesdokumenter, afgøres efter de  

 retningslinier, der følger af § 24, stk. 1, nr. 4 i cirkulæret fra 1969  

 (skatteministeriets cirkulære nr. 159 af 31. juli 1969, som ændret ved  

 cirkulære nr. 175 af 21. august 1972.
 Disse retningslinier gælder således bl.a. for pantedokumenter, der ikke  

 skal tinglyses for at opnå retsbeskyttelse, dokumenter om brugsrettigheder,  

 dokumenter om anmeldelse om opdeling i ejerlejligheder, entreprisekontrakter,  

 dokumenter om selskabsforhold, gældsbreve og dokumenter om  

 sikkerhedsstillelse, veksler og forsikringsdokumenter.
Efter praksis godtgøres der ikke stempel, når et testamente annulleres.  

 Dette stempel godtgøres efter administrativ praksis ikke.
Det skyldes, at et  

 testamente er en ensidig viljeserklæring.
Jf. endvidere § 24, stk. 1, nr. 3 i  

 ovennævnte cirkulære fra 1969.
H.4.5.1 Forudsætninger for godtgørelse - ingen retsvirkninger Godtgørelse som følge af annullation kan som udgangspunkt kun bevilges,  

 når den aftale som dokumentet vedrører, ikke har haft retsvirkninger for  

 nogen af parterne.
Det er ikke selvstændigt afgørende for godtgørelsesadgangen, om  

 dokumentets annullation afføder erstatning eller ej.
Praksis er restriktiv,  

 når en part har fået erstattet den positive opfyldelsesinteresse.
Praksis er  

 som det er tilfældet ovenfor under pkt.
H.4.4.1 mindre restriktiv, når der  

 enten ikke er ydet erstatning, eller når der alene er ydet en part refusion  

 af dennes direkte omkostninger ved aftalens indgåelse og ophævelse.
 Er retsvirkningen af den ophævede aftale åbenbart ubetydelige, bevilges  

 der efter omstændighederne hel eller delvis godtgørelse.
Tinglysning udelukker som regel godtgørelse Foreligger der et dokument, der er tinglyst inden annullationen, bevilges  

 der normalt ikke godtgørelse.
Dokumenter der er tinglyst, anses som  

 udgangspunkt for at være kommet så langt i etableringsfasen, at det ofte  

 medfører, at retsforholdet er kommet til eksistens.
Er der tale om sådanne  

 omstændighederne, at godtgørelse af dokumentets stempel, trods tinglysning  

 bør imødekommes, kan højst 3/4 af stemplet godtgøres.
Dette kan eksempelvis  

 gælde for lejekontrakter, der tinglyst forud for annullationen.
Såfremt der er betalt stempel i henhold til et dokument om opdeling i  

 ejerlejligheder ved dokumentets indlevering til tinglysning, kan afgiften  

 normalt godtgøres efter anmodning, når dokumentet afvises fra tinglysning,  

 eller den allerede foretagne tinglysning af opdelingen i ejerlejligheder  

 slettes af tingbogen (jf.
Skatteministeriets cirkulære nr. 89 af 15. april  

 1977).
 Eksempel:
 Garanti, der overgives til den sikrede:
Skatteministeriet meddelte afslag på godtgørelse af anvendt stempel i et  

 tilfælde, hvor en garantierklæring var stillet af en dansk bank over for et  

 tysk firma.
Garantien var ifølge klageren - ved en fejltagelse - udstedt til  

 et forkert firma, men da garantien havde været overgivet til den sikrede,  

 fandtes der ikke grundlag for at godtgøre stemplet (jf.
M.f.Skd. 1985, nr.  

 68).
 Eksempel:
 Ophævelse af forsikringspolice:
Et forsikringsselskab modtager i henhold til en annonce i dagspressen en  

 begæring om at forsikre en bestemt interesse.
Selskabet udsteder en  

 forsikringspolice, og der indtræder stempelpligt på udstedelsestidspunktet.  

 Den formodede forsikringstager ønsker alligevel ikke den pågældende  

 forsikring, og sender efter stempelfristens udløb policen retur til  

 forsikringsselskabet med anmodning om annullation.
Stemplet i henhold til  

 policen godtgøres ikke.
Forsikringsaftalen er kommet til eksistens,  

 dokumentet er overgivet til forsikringstageren, og forsikringen har været i  

 kraft, jf. at forsikringsselskabet sædvanligvis har haft overtaget risikoen,  

 jf. forsikringsaftalelovens § 11.
H.4.6 Stempelfritagelse (§ 29, stk. 4) Foreligger der et ustemplet dokument, der opfylder betingelserne efter §  

 29 for godtgørelse, kan stempelmyndigheden tillade, at dokumentet forbliver  

 ustemplet, jf. reglen i § 29, stk. 4.
 Reglen har baggrund i det synspunkt, at der ikke opretholdes et  

 stempelkrav for et ustemplet dokument på et tidspunkt, hvor forudsætningerne  

 for godtgørelse er tilstede.
H.5 Praktiske forhold H.5.1 Ombytning af stempelmærker (§ 27, stk. 1) Ønsker den stempelpligtige at ombytte stempelmærker efter § 27, stk. 1,  

 sker henvendelsen til de stempelforhandlere, som er nævnt i § 22, stk. 1, jf.  

 afsnit F.3.2. Det følger af § 9 og § 13 i Skatteministeriets bekendtgørelse  

 nr. 539 af 30. juni 1993.
H.5.2 Udbetaling af godtgørelse for uudnyttede stempelmærker (§ 27, stk.  

 2) Anmodning om godtgørelse vedrørende uudnyttede stempelmærker, samt  

 stempelmærker der er anvendt til dokumenter, der ikke er underskrevet,  

 indsendes til Told- og Skatteregion Høje-Taastrup (jf. § 27, stk. 2).
 Told- og Skatteregion Høje-Taastrup forestår herefter udbetalingen af  

 godtgørelsen, jf. § 14 i ovennævnte bekendtgørelse.
H.5.3 Indsendelse af dokument til rette stempelmyndighed Anmodning om godtgørelse efter §§ 28, 29 eller 36 skal ske til den  

 stempelmyndighed inden for hvis område den pågældende part eller dennes  

 fuldmægtig har bopæl eller forretningssted.
Ved fast ejendom indsendes  

 anmodningen til den stempelmyndighed inden for hvis område ejendommen er  

 beliggende.
Er der oprindeligt fastsat stempelafgift af en anden  

 stempelmyndighed skal begæringen indsendes dertil, jf. § 1, stk. 2 i  

 bekendtgørelsen fra 1993.
H.5.4 Udbetaling af godtgørelse Udbetalingen af godtgørelse finder sted hos den told- og skatteregion, der  

 administrerer den enkelte stempelmyndigheds stempelresolutioner, jf. § 1,  

 stk. 3 i ovennævnte bekendtgørelse, samt dennes bilag 1.
H.5.5 Procedureregler (ved indsendelse og eventuel returnering af  

 dokument) Godtgørelse efter bestemmelserne i §§ 28, 29 og 36 og stempelfritagelse  

 efter § 29, stk. 4 gives normalt kun mod indsendelse af det pågældende  

 dokument til stempelmyndigheden.
For eksempelvis forsikringsselskaber kan man  

 forestille sig, at anden dokumentation kan være tilstrækkeligt, jf. reglen i  

 § 29, stk. 5, 2. pkt.
Er dokumentet bortkommet, kan der ske godtgørelse, når  

 de fornødne oplysninger om dokumentets indhold afgives, ske godtgørelse.
Det  

 er en forudsætning, at det på tilfredsstillende vis godtgøres hvornår, og med  

 hvad dokumentet er stemplet, jf. § 26, stk. 1 i Skatteministeriets cirkulære  

 nr. 159 af 31. juli 1969.
 Når godtgørelse/fritagelse er givet efter § 29 - og dokumentet forefindes  

 - udleveres dokumentet ikke, jf. § 26, stk. 2 i ovennævnte cirkulære fra  

 1969.
 Ved godtgørelse efter § 28 og § 36 returneres dokumentet til ansøgeren  

 igen, jf. ovennævnte cirkulæres § 26, stk. 3. Vedrørende godtgørelse efter §  

 36 henvises der til afsnit K.1.3.2.2.2 (vedr. godtgørelse af en ufyldestgjort  

 panthavers skødestempel).
Krav om påtegning (ved godtgørelse efter § 28 og § 36) Ved godtgørelse efter § 28 og § 36 påføres dokumentet en bestemt påtegning  

 som fremgår af § 26, stk. 3 i ovennævnte cirkulære fra 1969. Påtegningen  

 angiver hvor meget af dokumentets stempel der er godtgjort.
H.6 Klageprocedurer ved godtgørelsessager (§ 30) Stempelmyndighedens afgørelser om godtgørelse efter § 28 og § 29 kan  

 påklages til Told- og Skattestyrelsen.
Det fremgår af § 30. Det skal ske  

 inden 4 uger fra det tidspunkt den stempelpligtige får kundskab om den  

 afgørelse, der ønskes påklaget.
Reglerne i § 26 finder tilsvarende  

 anvendelse.
Af § 30 følger endvidere, at reglen i § 26, stk. 2 alene finder anvendelse  

 på afgørelser truffet i henhold til § 28. En sådan afgørelse, der baserer sig  

 på et retskrav, kan således inden 4 uger indbringes for domstolene eller  

 begæres indbragt ved skatteministeriets foranstaltning.
Afgørelser truffet  

 efter § 29 kan også indbringes for domstolene, men det følger alene af  

 almindelige processuelle regler.
H.7 Forældelse i forbindelse med godtgørelse Godtgørelseskravene efter § 27 og § 28 forældes som tilbagesøgningskrav  

 efter 1908-loven (lov nr. 274 af 22. december 1908). Forældelsen regnes fra  

 stemplingsdagen, når stempelmyndigheden ikke har medvirket i  

 stempelberigtigelsen, og fra resolutionstidspunktet, når stempelmyndigheden  

 har medvirket.
 Der bevilges ikke godtgørelse efter § 29, hvis anmodningen indgives mere  

 end 5 år efter at afgiften er betalt, jf. § 24, stk. 4 i cirkulære nr. 159 af  

 31. juli 1969.
Krav på godtgørelse efter § 36 er omfattet af den 20-årige  

 forældelsesregel (jf.
M.f.Skd. 1985, nr. 111).
I.
Fritagelse for stempelpligt Stempelloven indeholder regler om, at visse typer af dokumenter er  

 stempelfri.
Reglerne fremgår dels af enkeltbestemmelser i lovens enkelte  

 kapitler, dels af fritagelsesbestemmelser samlet i lovens afsnit III, jf.  

 kap. 16 (§§ 79 - 87A).
I.1 Enkeltstående fritagelsesbestemmelser Vejledningen behandler nedenfor (som udgangspunkt paragrafvis) de enkelte  

 fritagelsesbestemmelser.
De bestemmelser, der har en naturlig tilknytning til  

 vejledningens emner i speciel del (afsnittene K - R) behandles i relation til  

 det konkrete emne.
I.1.1 Dokumenter om brugsrettigheder Leje af bankbokse mv. (§ 46, stk. 4, nr. 1) Dokumenter om leje af bokse i banker, sparekasser og lignende er  

 stempelfri, jf. § 46, stk. 4, nr. 1.
Brugsret til gravsteder mv. (§ 46, stk. 4, nr. 2) Dokumenter om brugsret til gravsteder, herunder begravelsesbreve og  

 gravstedsskøder, er stempelfri, jf. § 46, stk. 4, nr. 2.
Fremmed stats erhvervelse/leje af embedsboliger (§ 79, stk. 2) Dokumenter, hvorved en fremmed stat erhverver eller lejer fast ejendom til  

 brug som embedslokaler, kan passere stempelfrit.
Det samme kan være  

 tilfældet, når den faste ejendom skal anvendes som bolig for ansatte (med  

 familie) ved den pågældende stats diplomatiske eller konsulære  

 repræsentationer.
Det følger af § 79, stk. 2.
Det fremgår endvidere af bestemmelsen, at fritagelse alene kan opnås under  

 forudsætning af gensidighed staterne imellem.
Forudsætningen opfyldes, dersom  

 det dokumenteres, at den pågældende stat yder en tilsvarende begunstigelse  

 over for Danmark, eller hvis staten har tiltrådt Wienerkonventionen af 18.  

 april 1961 om diplomatiske forbindelser.
Stempelfritagelsesreglen har i et konkret tilfælde fundet anvendelse på en  

 lejekontrakt om leje af lokaler til brug for EU-Kommissionen, jf.
M.f.Skd.  

 1979, nr. 85.
- Told- og Skatteregion Høje-Taastrup træffer afgørelse i 1. instans Anmodning om stempelfritagelse, hvori der redegøres for ejendommens  

 anvendelse, indsendes sammen med originaldokumentet til Told- og Skatteregion  

 Høje-Taastrup.
Regionen træffer stempelafgørelse i 1. instans.
Dokumentet  

 påtegnes af regionen med fritagelse for stempelafgift efter § 79, stk. 2.  

 Klage over afslag kan indbringes for Told- og Skattestyrelsen.
I.1.2 Dokumenter om sikkerhedsstillelse (§ 62, stk. 1, nr. 5 - 12) Af § 62, stk. 1, nr. 5 - 12 fremgår en række stempelfritagelsesregler  

 vedrørende dokumenter om sikkerhedsstillelse.
Hensigten med flere af reglerne  

 er, at ligestille danske og udenlandske virksomheder.
Nedenfor redegøres der  

 kortfattet for de enkelte bestemmelser.
I.1.2.1 Told- og forbrugsafgifter Dokumenter om sikkerhedsstillelse over for staten for told- og  

 forbrugsafgifter til den danske stat er stempelfri, jf. § 62, stk. 1, nr. 5.  

 Det fremgår endvidere af bestemmelsen, at det samme er tilfældet med  

 dokumenter om sikkerhedsstillelse over for en anden stat, der er medlem af  

 Den Europæiske Union (EU), vedrørende de nævnte afgifter.
I.1.2.2 Den europæiske Unions (EU's) landbrugsordninger og stålordninger Dokumenter om sikkerhedsstillelse over for staten i forbindelse med  

 administrationen af EU's landbrugsordninger er stempelfri, jf. § 62, stk. 1,  

 nr. 6.
 Af pkt. 10 i Skatteministeriets cirkulære nr. 161 af 2. juli 1973 fremgår  

 det, at fritagelsen bl.a. gælder (garanti)dokumenter, der stilles til  

 sikkerhed for opfyldelse af licensvilkårene vedrørende ind- og udførsel af  

 landbrugsvarer over unionens ydre grænser.
Bestemmelsen er endvidere anvendelig på den garanti, der skal stilles af  

 køberen i henhold til en EU-forordning for overholdelse af køberens  

 forpligtelse til at føre skummetmælkspulver, indkøbt fra  

 EU-interventionslager, ud over EU's ydre grænser (jf.
M.f.Skd. 1979, nr. 23).
I.1.2.3 Domstolene Sikkerhedsdokumenter over for domstole (herunder foged- og skifteretter)  

 er stempelfri.
Hvorvidt der foreligger sikkerhedsstillelse overfor domstole,  

 afgøres efter de almindelige processuelle regler.
Stempelfritagelsen fremgår  

 af § 62, stk. 1, nr. 7. Bestemmelsen finder anvendelse ved  

 sikkerhedsstillelse, der afkræves rekvirenten ved arrest eller fogedforbud og  

 af auktionskøberen ved tvangsauktion.
 I.1.2.4 Patienter på sygehuse mv.
 Dokumenter om sikkerhedsstillelse for betaling af kur og pleje for  

 patienter på sygehuse, plejehjem og lignende er stempelfri, jf. § 62, stk. 1,  

 nr. 8.
I.1.2.5 Særlig råstofudvinding Dokumenter om sikkerhedsstillelse over for staten i forbindelse med  

 administrationen af to love vedrørende råstofudvinding er stempelfri.
Det  

 gælder i henhold til lov om anvendelse af Danmarks undergrund og lov om  

 etablering og benyttelse af en rørledning til transport af råolie og  

 kondensat.
Stempelfriheden følger af § 62, stk. 1, nr. 9. Der er tale om  

 garantidokumenter i forbindelse med udstedelse af tilladelse til  

 efterforskning og indvinding af kulbrinter.
I.1.2.6 Rettigheder i henhold til lov om mineralske råstoffer i Grønland Det sikkerhedsdokument, som en rettighedshaver efter lov om mineralske  

 råstoffer i Grønland stiller over for enten staten eller Grønlands  

 hjemmestyre, er stempelfrit efter reglen i § 62, stk. 1, nr. 10. Der er tale  

 om sikkerhedsstillelse for opfyldelsen af forpligtelserne i henhold til  

 eksempelvis en koncession.
I.1.2.7 Forpligtelser i forbindelse med eneretsbevilling efter lov om  

 naturgasforsyning Dokumenter, der stiller sikkerhed for forpligtelser, som påhviler  

 indehaveren af en eneretsbevilling, kan være stempelfri efter reglen i § 62,  

 stk. 1, nr. 11. Det er en forudsætning for stempelfriheden, at  

 eneretsbevillingen er udstedt efter lov om naturgasforsyning vedrørende den  

 af loven omfattede virksomhed.
I.1.2.8 Særlige ejerpantebreve Efter lov om forsikringsvirksomhed og lov om tilsyn med  

 firmapensionskasser skal der føres register over de aktiver, der modsvarer de  

 forsikringsmæssige hensættelser.
For at øge muligheden for at fast ejendom  

 kan indgå blandt aktivmassen, er der stempelfrihed for sikkerhedsstillelse  

 udstedt i form af ejerpantebreve, jf. § 131, stk. 5 og § 49, stk. 4 i  

 førnævnte love.
Det er en betingelse for stempelfriheden, at det enkelte  

 ejerpantebrev er påført en erklæring fra forsikringsselskabet/pensionskassen  

 om, at dokumentet er stempelfrit efter stempellovens § 62, stk. 1, nr. 12.  

 Ophører ejerpantebrevet med at være registreret som nævnt i bestemmelserne,  

 ophører stempelfriheden ligeledes, og ejerpantebrevet skal stemples efter de  

 almindelige regler.
Det følger af § 62, stk. 1, nr. 12.
I.1.3 Kautioner og garantier, der ydes af staten i forbindelse med  

 eksportkredit mv. (§ 62, stk. 2) Kautioner og garantier er som udgangspunkt stempelpligtige efter de  

 almindelige regler.
Dette gælder endvidere dokumenter, der oprettes i  

 forbindelse med eksportkredit mv.
Kautioner og garantier, der udstedes af  

 private virksomheder i forbindelse med eksportkredit mv., er således  

 stempelpligtige.
De nedennævnte kautioner og garantier, der ydes af staten i  

 forbindelse med eksportkredit mv., er dog stempelfri.
Det følger af reglen i  

 § 62, stk. 2.
Kautioner og garantier, der ydes af staten i medfør af § 2 og § 3 i lov om  

 eksportkredit, er stempelfrie.
Det følger af § 62, stk. 2, 1. pkt., 1. led.  

 Afledt af lov om eksportkredit ydes garanti i form af forsikring fra A/S EKR  

 ved Erhvervsfremmestyrelsen, hvorimod kautionerne ydes af Danmarks  

 Erhvervsfond ved Erhvervsfremmestyrelsen.
Stempelfri er endvidere investeringsgarantier, der ydes af  

 udenrigsministeren i henhold til § 8 i lov om internationalt  

 udviklingssamarbejde.
Det følger af § 62, stk. 2, 1. pkt., 2. led.
Garantien,  

 der kan sammenlignes med garanti vedrørende lov om eksportkredit, kan ydes  

 til danske virksomheder bl.a. mod tab i forbindelse med direkte  

 nyinvesteringer i udviklingslande.
I.1.4 Dokumenter der udstedes som led i Dansk Eksportfinansieringsfonds  

 eksportfinansiering (§ 62, stk. 3) Dokumenter, der udstedes som led i Dansk Eksportfinansieringsfonds  

 eksportfinansiering, er stempelfri.
Det gælder dels de dokumenter, der i  

 forbindelse med eksportfinansieringen udstedes til/af fonden, dels dokumenter  

 vedrørende kaution og anden sikkerhedsstillelse, der måtte udstedes i samme  

 forbindelse.
Det følger af § 62, stk. 3.
Stempelfriheden gælder således som udgangspunkt de dokumenter, der  

 oprettes mellem den danske eksportørs pengeinstitut/finansier og Dansk  

 Eksportfinansieringsfond.
Pengeinstituttets lånetilsagn til eksportøren og  

 pengeinstituttets efterfølgende finansiering af lånetilsagnet i Dansk  

 Eksportfinansieringsfond medfører, at dokumenter, gældsbreve mv. kan udstedes  

 mellem pengeinstitut og eksportør.
Sådanne dokumenter er tillige omfattet af  

 stempelfriheden (efter § 62, stk. 3, 1. pkt.) forudsat, at dokumenterne er  

 forsynet med behørig påtegning om lånets anvendelse (jf.
TOLD-SKAT Nyt  

 1992.1.6).
De dokumenter, der oprettes af eksportøren som sikkerhed for lånetilsagnet  

 fra pengeinstituttet/finansieren, er endvidere stempelfri efter bestemmelsens  

 stk. 3, 2. pkt.
Der henvises til ovennævnte afgørelse fra 1992.  

 Stempelfriheden er betinget af, at dokumenterne er forsynet med følgende  

 påtegning, der underskrives af det pågældende pengeinstitut:
 "Dokumentet er udstedt som sikkerhedsstillelse for  

 eksportfinansiering, der refinansieres i Dansk Eksportfinansieringsfond, jf.  

 stempellovens § 62, stk. 3, 2. pkt., og kan alene tjene til sikkerhed for  

 sådan finansiering".
I.1.5 Låne- og kautionsdokumenter til Danmarks Skibskreditfond eller A/S  

 Dansk Skibsfinansiering (§ 62, stk. 4) Danmarks Skibskreditfond er en selvejende institution, der ejer  

 datterselskabet Aktieselskabet Dansk Skibsfinansiering 100 pct.
Dokumenter,  

 det være sig både låne- og kautionsdokumenter, der udstedes af danske  

 skibsværfter til enten skibskreditfonden eller datterselskabet i forbindelse  

 med finansieringen af skibsværftets eksportordrer, er stempelfri.
Det følger  

 af § 62, stk. 4.
I.1.6 Byggelån og lån mod håndpant (§ 62, stk. 5 og 6) Dokumenter om byggelån, der sikres ved håndpant, er stempelfri efter  

 reglen i § 62, stk. 5, jf. afsnit R.1.3. Dokumenter om lån mod håndpant, som  

 banker, sparekasser eller fondsbørsvekselerere som led i deres virksomhed  

 optager i banker og sparekasser, er stempelfri efter reglen i § 62, stk. 6,  

 jf. afsnit R.1.4.
I.1.7 Oprettelse i forbindelse med lån i Dansk Landbrugs Realkreditfond  

 ydet med statsgaranti Stempelfri er også dokumenter, der oprettes i forbindelse med lån i Dansk  

 Landbrugs Realkreditfond ydet med statsgaranti vedrørende høsttabslån.
Det  

 følger af § 62 A.
Det samme er tilfældet med dokumenter oprettet i  

 forbindelse med tilsvarende lån ydet med statsgaranti vedrørende  

 gældssaneringslån.
Denne stempelfrihed følger af § 62 B.
Garanti for høsttabslån (§ 62 A) Når der oprettes dokumenter i forbindelse med lån i Dansk Landbrugs  

 Realkreditfond, er disse dokumenter stempelfri, når lånet ydes med  

 statsgaranti efter § 1 i lov om statsgaranti og ydelsestilskud vedrørende  

 høsttabslån til tørkeramte jordbrugere, jf. § 62 A, stk. 1.
Nødvendige erklæringer Stempelfriheden er betinget af, at dokumentet er påført en erklæring fra  

 Dansk Landbrugs Realkreditfond eller et pengeinstitut, jf. § 62 A, stk. 2, og  

 TOLD-SKAT Nyt 1993.5.171.
 Erklæringen kan af Dansk Landbrugs Realkreditfond afgives uden særskilt  

 underskrift og datering, hvis den gives følgende udformning og placering:
 "Erklæring om stempelfrihed efter stempellovens § 62 A.
Dansk Landbrugs Realkreditfond erklærer, at nærværende dokument er  

 oprettet i forbindelse med lån ydet med statsgaranti efter § 1 i lov om  

 statsgaranti og ydelsestilskud vedrørende høsttabslån til tørkeramte  

 jordbrugere.
Dokumentet kan ikke tjene som sikkerhed for andre lån.".
Erklæringen skal være placeret på dokumentets forside.
Placeringen skal  

 være adskilt fra dokumentets øvrige forsidetekst.
Såfremt erklæringen om stempelfrihed efter stempellovens § 62 A afgives af  

 et pengeinstitut, skal erklæringen have den oven for anførte udformning og  

 placering.
Endvidere skal det fremgå af erklæringen, hvilket pengeinstitut  

 der har afgivet den, og erklæringen skal være dateret og underskrevet.
Berigtigelse af erklæring Dansk Landbrugs Realkreditfond kan indtil 4 måneder efter et dokuments  

 oprettelse afgive eller berigtige den ovenfor nævnte erklæring, der er  

 nødvendig for stempelfritagelse.
Et eventuelt afledt godtgørelseskrav skal  

 afgøres efter reglen i § 28, jf. afsnit H.3. Det samme gælder for erklæring  

 berigtiget af pengeinstitutter.
Det følger af § 62 A, stk. 3.
Indtrædelse af stempelpligt Hvis et dokument, der tidligere har opfyldt betingelserne for  

 stempelfrihed, ikke længere tjener til sikkerhed for lån ydet med  

 statsgaranti efter lov om statsgaranti og ydelsestilskud vedrørende  

 høsttabslån til tørkeramte jordbrugere, er dokumentet stempelpligtigt efter  

 lovens almindelige regler.
Garanti for gældssaneringslån (§ 62 B) Når der oprettes dokumenter i forbindelse med lån i Dansk Landbrugs  

 Realkreditfond, er disse dokumenter stempelfri, når lånet ydes med  

 statsgaranti efter § 1 i lov om statsgaranti for gældssaneringslån til  

 jordbrugere, jf. § 62 B, stk. 1.
 Stempelfriheden er betinget af, at det enkelte dokument er påført en  

 erklæring fra enten Dansk Landbrugs Realkreditfond eller et pengeinstitut,  

 jf. bestemmelsens stk. 2. Hvad angår erklæringens formulering, muligheden for  

 berigtigelse af erklæringen, samt en eventuel godtgørelsessituation, henvises  

 der til ovenfor, idet § 62 A og § 62 B på disse punkter er identisk  

 formuleret.
I.1.8 Stempelbegunstigelse iht. anden lovgivning En række stempelbegunstigelser afledt af anden lovgivning følger af § 90,  

 stk. 3.
I.2 Fritagelsesbestemmelser i lovens afsnit III (kap. 16) I lovens afsnit 3, jf. kapitel 16 (§§ 79 - 87 A) omhandles regler om  

 dokumenters fritagelse for stempelpligt.
 Som udgangspunkt gælder de sædvanlige stempelregler, når staten eller en  

 kommune er part. §§ 79, 80 og 81 indeholder særlige regler om stempelfrihed,  

 når staten mv. er part.
I.2.1 Dokumenter oprettet mellem den danske stat og en fremmed stat (§ 79,  

 stk. 1, nr. 1) Dokumenter, der oprettes mellem den danske stat og en fremmed stat, er  

 stempelfri.
Det følger af § 79, stk. 1, nr. 1. Stempelfriheden er betinget  

 af, at den danske stat og en fremmed stat udgør retsforholdets parter.
I.2.2 Omlægning af opgavefordeling mellem stat, amtskommune eller kommune  

 (§ 79, stk. 1, nr. 2) Dokumenter, der udstedes af stat, amtskommune eller kommune til  

 gennemførelse af en omlægning af opgavefordelingen mellem staten,  

 amtskommunerne og primærkommunerne, er stempelfri.
Det følger af § 79, stk.  

 1, nr. 2. Det er en betingelse for stempelfriheden, at omlægningen er  

 foreskrevet i lovgivningen og, at parterne i oprettede dokumenter er stat,  

 amtskommune eller primærkommune.
Hvorvidt parterne opfylder det subjektive identitetskrav i bestemmelsen  

 beror på en konkret vurdering.
Er den ene part eksempelvis et I/S, hvor  

 staten deltager sammen med andre, er dokumentet ikke stempelfrit.
 Undtagelsesbestemmelsen undergives ikke en udvidende fortolkning, jf.  

 udtalelse fra Højesteret i dom af 24. oktober 1979 (UfR 1979.1013 H).
 Eksempel:
Afledt af en gennemførelse af bistandsloven §§ 96 - 100 blev  

 døgninstitutioner for børn og unge overdraget fra en selvejende institution  

 til en amtskommune.
Dokumenter, der udstedtes i anledning af overdragelsen,  

 ansås ikke for omfattet af § 79, stk. 1, nr. 2. Det samme gjorde sig gældende  

 for de gældsovertagelsesdeklarationer, der udstedtes ved samme anledning (jf.  

 M.f.Skd. 1979, nr. 126).
I.2.3 Overdragelse af formuegoder til en statsinstitution (§ 79, stk. 1,  

 nr. 3) Dokumenter om overdragelse af formuegoder til en statsinstitution er  

 stempelfri.
Det følger af § 79, stk. 1, nr. 3. Det fremgår endvidere af  

 bestemmelsen, at stempelfriheden også gælder for dokumenter om stiftelse af  

 brugsrettigheder eller lignende rettigheder for en statsinstitution.
Overdragelse til eje Bestemmelsen omfatter overdragelse til eje.
Stiftelse af en isoleret  

 panteret er ikke omfattet af bestemmelsen.
Indgår sikkerhedsstillelsen  

 imidlertid som en del af aftalen om eksempelvis levering af formuegoder, er  

 sikkerhedsstillelsen dog også stempelfri i medfør af § 79, stk. 1, nr. 3. Der  

 henvises til et konkret tilfælde, hvor en bankgaranti, som en vareleverandør  

 stillede for opfyldelsen af sine forpligtelser efter en købekontrakt med en  

 statsinstitution, blev anset for stempelfri (jf.
M.f.Skd. 1977, nr. 25).
Parterne Det er en betingelse for stempelfriheden, at overdragelsen sker til en  

 statsinstitution.
Det er ikke en betingelse, at statsinstitutionen  

 nødvendigvis er part i retsforholdet.
Hvorvidt der foreligger en statsinstitution afhænger af en konkret  

 vurdering.
Momenter, der kan tale for en statsinstitution, er, om ministeren  

 udpeger bestyrelsesmedlemmer, om virksomheden er underlagt rigsrevisionen mv.  

 Imod en statsinstitution kan tale momenter som; om virksomheden er en  

 selvstændig offentlig virksomhed med egen bestyrelse, om aktie- eller  

 anpartsreglerne finder anvendelse, om formuen holdes adskilt fra statens  

 formue, om virksomheden skal anmeldes og registreres i Erhvervs- og  

 Selskabsstyrelsen, om regnskabsaflæggelsen sker efter reglerne i aktie- og  

 anpartsloven mv.
 Eksempler:
Eksempler på statsinstitutioner er statens departementer og styrelser.
De  

 såkaldte særlige forvaltningssubjekter, der kendetegnes ved, at de har egne  

 rettigheder og forpligtelser, er ofte ikke i stempelretlig henseende  

 statsinstitutioner.
Som eksempel herpå kan nævnes Danmarks National Bank,  

 Københavns Havn samt Fiskeri Banken.
Private selvejende institutioner anses  

 heller ikke for statsinstitutioner, selv om de modtager 100 pct. statsstøtte.
I.2.4 Udførelse af arbejde for en statsinstitution (§ 79, stk. 1, nr. 4) Dokumenter om udførelse af arbejde for en statsinstitution er stempelfri,  

 når statsinstitutionen er part i retsforholdet, jf. § 79, stk. 1, nr. 4.
 Bestemmelsen omfatter arbejdsopgaver udført for en statsinstitution når  

 sidstnævnte er direkte part i retsforholdet.
I det omfang der eksempelvis for en entreprenørkontrakt stilles garanti af  

 entreprenøren for opfyldelsen af sine forpligtelser efter kontrakten, er også  

 garantien stempelfri.
Garantien anses som en del af aftalen om arbejdets  

 udførelse, jf.
M.f.Skd. 1972, nr. 127.
I.2.5 En anden stats erhvervelse/leje af embedsboliger (§ 79, stk. 2) Dokumenter om en anden stats erhvervelse/leje af embedsboliger kan være  

 stempelfri efter reglen i § 79, stk. 2. Der henvises til pkt.
I.1.1.
I.2.6 Betaling af skat, bøde og konfiskationsbeløb (§ 80) Dokumenter, der udstedes til den danske stat eller danske kommuner  

 vedrørende betaling af skat, bøde og konfiskationsbeløb, er stempelfri.  

 Stempelfriheden gælder, hvad enten der stilles sikkerhed eller ej.
Det følger  

 af reglen i § 80.
Bestemmelsen er anvendelig i skatteefterbetalingssager.
Der skal ikke  

 betales stempel af selve forliget om skat eller bøde.
Bliver der stillet  

 sikkerhed for beløbet, er sikkerhedsdokumentet ikke stempelpligtigt.
Ordet  

 "skat" omfatter også afgifter af skattemæssig karakter, såsom  

 arveafgift, told- og forbrugsafgifter og frigørelsesafgift.
I.2.7 Stempelfri finansieringsdokumenter mv. (§ 81, stk. 1) Dokumenter, der udstedes i anledning af optagelse af danske stats- eller  

 kommunelån, er stempelfri efter reglen i § 81, stk. 1, nr. 1. Der henvises  

 til afsnit R.1.7.
Lånedokumenter vedrørende Københavns Havn (§ 81, stk. 1, nr. 2) Lånedokumenter vedrørende lån optaget af Københavns Havn er stempelfri i  

 medfør af reglen i § 81, stk. 1, nr. 2. Bestemmelsen er en følge af, at  

 Københavns Havn ikke er en statsinstitution, der er fritaget efter § 79, stk.  

 1. Københavns Havn betragtes som en selvejende institution.
Lånedokumenter udstedt af elværker, havne mv., hvor lånene garanteres af  

 stat/kommune (§ 81, stk. 1, nr. 3) Lånedokumenter, som udstedes af gas-, vand- eller elværker eller lignende,  

 eller af havne eller koncessionerede virksomheder, er stempelfri, hvis de  

 garanteres af den danske stat eller en kommune.
Det følger af § 81, stk. 1,  

 nr. 3.
 Låndokumenter udstedt af regionale gasdistributionsselskaber er  

 stempelfri, hvis der er tale om interessentskaber med kommunerne som  

 ansvarlige deltagere.
Stempelfri er også lån, som er ydet mod kommunegaranti til etablering af  

 forskellige kollektive energiforsyningsanlæg, jf.
Skat 1987.3.221.
Kirkelige lånedokumenter (§ 81, stk. 1, nr. 4) Dokumenter om lån af stiftsmidlerne til folkekirkens kirker og  

 præsteembeder er stempelfri efter reglen i § 81, stk. 1, nr. 4.
I.2.8 Offentlige lånedokumenter som massegældsbreve (§ 81, stk. 2) Som udgangspunkt er en overdragelse af et dokument stempelpligtig, uanset  

 om selve det overdragne dokument er stempelfrit eller stempelpligtigt.  

 Overdragelsen er alene stempelfri, når det følger af loven.
 Transport på/overdragelse af massegældsbreve er stempelfri når gældsbrevet  

 er omfattet af § 81, stk. 1, nr. 1. Det følger af § 81, stk. 2. Stempelfrihed  

 ved transport/overdragelse af andre ihændehaverobligationer, der ikke er  

 massegældsbreve, omtales i afsnit R.3.4 vedrørende § 59, stk. 2.
I.2.9 Indenretlige forlig (§ 82) Forlig, der indgås for domstole, er stempelfri, jf. § 82. Bestemmelsen  

 omhandler kun retsforlig, dvs. forlig indgået for domstole, herunder foged-  

 og skifteretter.
Hvorvidt et forlig er indgået for en domstol afgøres efter  

 de almindelige processuelle regler.
Hvad angår stempling af udenretlige  

 forlig henvises der til afsnit R.1.1.
I.2.10 Forlig vedrørende frivillig afståelse af fast ejendom mv. (§ 83) Forlig mv. i sager om afståelse af ejendom, fredning, landvinding,  

 vandafledning mv., der indgås for den myndighed, der i mangel af mindelig  

 ordning skulle træffe afgørelse, eller tilføres myndighedens protokol, er  

 stempelfri.
Det følger af § 83, stk. 1.
Bestemmelsen omhandler foranstaltninger, der skyldes samfundsmæssige  

 hensyn, og som derfor om fornødent bliver tvangsmæssigt iværksat.
Det er en  

 betingelse for stempelfrihed for forligene og de dertil sluttede dokumenter,  

 at der for den pågældende myndighed er en aktuel hjemmel til (i mangel af en  

 mindelig ordning) at træffe afgørelse ved kendelse eller beslutning.
Det er  

 ikke tilstrækkeligt, at det må antages, at der vil blive rejst fredningssag,  

 hvis ejeren ikke af egen drift pålægger ejendommen en servitut.
 Det er kun de dokumenter, der er en direkte følge af den mindelige  

 ordning, der er stempelfri.
 Dokumenter til gennemførelse af afgørelsen, overenskomsten eller forliget  

 er ligeledes stempelfri, jf. § 83, stk. 2.
 Eksempel:
Dokumenter, hvorved en kommune overdrager eksproprierede grunde og  

 bygninger til et saneringsselskab med hjemmel i saneringslovens § 22, er  

 stempelfri efter bestemmelsens stk. 2 (jf.
M.f.Skd. 1977, nr. 126). Det  

 følger endvidere af meddelelsen fra 1977, at dokumenter, hvorved et  

 saneringsselskab overdrager ejendomme som ikke eksproprierede af kommunen,  

 men som det er nødvendigt for saneringsselskabet at råde over i henhold til  

 en saneringsplan, ligeledes er stempelfri efter bestemmelsen.
 Eksempel:
Derimod er et skadesløsbrev, som et saneringsselskab udsteder til en  

 kommune til sikkerhed for lån til afholdelse af saneringsudgifter, ikke  

 stempelfrit (jf.
M.f.Skd. 1978, nr. 60).
I.2.11 Gaver til anerkendte trossamfund mv. (§ 84, stk. 1) Gaver til den danske folkekirkes kirker, præsteembeder og menigheder og  

 til anerkendte trossamfund er stempelfri.
Det følger af § 84, stk. 1.  

 Hvorvidt et trossamfund er anerkendt afhænger af Kirkeministeriets  

 godkendelse.
Bestemmelsen er en legal stempelfritagelse, hvorfor de  

 omhandlede institutioner har et retskrav på stempelfrihed.
I.2.12 Gaver til almennyttige/almenvelgørende foreninger mv. (§ 84, stk.  

 2) Efter reglen i § 84, stk. 2 er dokumenter om gaver til foreninger mv. helt  

 eller delvis stempelfri når foreningens formål er af almenvelgørende eller  

 anden almennyttig karakter.
 Stempelfriheden omfatter gaver til foreninger, selskaber, legater,  

 stiftelser og andre institutioner med ovennævnte formål/karakter.  

 Bestemmelsen i § 84, stk. 2 beror på en skønsmæssig vurdering.
Almennyttigt formål Ved vurdering af om der foreligger en forening mv., der har et  

 almennyttigt formål, kan der tages udgangspunkt i ligningslovens § 8 A.
Er  

 foreningen omfattet af bestemmelsen, kan der gives stempelfrihed.
Der  

 henvises til Told- og Skattestyrelsens cirkulære 1994 - 7, hvori nævnes de  

 enkelte foreninger, der er omfattet af § 8 A.
Der er endvidere tale om et  

 almennyttigt formål, hvis skattepligten helt eller delvist er bortfaldet  

 efter selskabsskattelovens § 3, stk. 2, der vedrører foreninger mv. med et  

 vedtægtsmæssigt formål, som er almenvelgørende eller almennyttigt.
Herudover er det muligt, at andre foreninger mv. kan anses at opfylde  

 betingelsen om almennyttigt eller almenvelgørende formål.
For at foreningen  

 mv. kan anses for almennyttig eller almenvelgørende, kræves det bl.a., at  

 kredsen af medlemmer, legatmodtagere mv. ikke er for snæver.
Endvidere er det  

 et krav, at det i vedtægterne er anført, hvad der skal ske med foreningens  

 formue ved ophør.
Eksempelvis kan nævnes, at gaveoverdragelser af  

 spejderhytter til børne- og ungdomsorganisationer er omfattet af  

 stempelfriheden.
Stempelfriheden omfatter også dokumenter om overdragelse af fast ejendom  

 til en kommune.
Det er dog en forudsætning, at ejendommen skal anvendes til  

 et almenvelgørende eller andet almennyttigt formål.
Told- og Skatteregion Høje-Taastrup træffer afgørelse i 1. instans Kompetencen til at henføre en forening mv. til § 84, stk. 2 er henlagt til  

 Told- og Skatteregion Høje-Taastrup.
Til regionen skal indsendes  

 overdragelsesdokumentet vedlagt anmodningen om stempelfritagelse, med  

 oplysning om hvor stor en del af overdragelsen der er gave.
Regionen træffer  

 stempelafgørelse i 1. instans, og i tilfælde af helt eller delvist afslag kan  

 der klages til Told- og Skattestyrelsen.
I.2.13 Lån om individuel boligstøtte (§ 86, stk. 1) Dokumenter, der udstedes til sikkerhed for lån efter kap. 7 i lov om  

 individuel boligstøtte, er stempelfri såvel ved oprettelse som ved senere  

 ændringer eller tilføjelser.
Det følger af § 86, stk. 1. Bestemmelsen finder  

 bl.a. anvendelse, når der ydes lån efter lov om individuel boligstøtte, for  

 hvilket der skal stilles sikkerhed i form af et skadesløsbrev.
I.2.14 Sikkerhed over for staten efter § 10 i værditabsloven (§ 86, stk.  

 2) Efter værditabsloven er der givet mulighed for, at der til forurenede  

 ejendomme som tilhører personer, der enten er fyldt 67 år eller som får  

 udbetalt socialpension, ydes lån af staten til egenbetalingen i forbindelse  

 med oprydningen.
Dokumenter, der udstedes til sikkerhed over for staten efter  

 § 10 i værditabsloven er stempelfri, jf. § 86, stk. 2.
I.2.15 Overdragelse af en eneretsbevilling i henhold til lov om  

 naturgasforsyning (§ 87) Dokumenter, der oprettes i forbindelse med overdragelse af en  

 eneretsbevilling i henhold til lov om naturgasforsyning fra et selskab til  

 selskabets datter- eller moderselskab, er stempelfri, jf. § 87. Bestemmelsen  

 tager sigte på dokumenter, der eventuelt måtte blive oprettet i forbindelse  

 med, at Dansk Olie og Naturgas A/S overdrager sin eneretsbevilling til et  

 datterselskab.
I.2.16 Overdragelses- og pantedokumenter vedrørende fast ejendom i  

 erhvervszoner (§ 87 A) Der er stempelfrihed for virksomheders køb og pantsætning af fast ejendom  

 beliggende i erhvervszoner.
Det følger af § 87 A.
Stempelfriheden er betinget af, at virksomheden er etableret i  

 erhvervszone inden den 1. januar 1995. Virksomheden må endvidere ikke henhøre  

 under de i afskrivningslovens § 2 A, stk. 3 og 5 nævnte industri- og  

 erhvervsgrene, det vil i praksis sige landbrug og fiskeri, med dertil hørende  

 forædlingsindustrier samt kunstfiberindustrien, skibsbygningsindustrien samt  

 motorkøretøjsindustrien, for så vidt angår projekter over 90 mio. kr.
Kul- og  

 stålindustrien er ikke omfattet.
Overdragelsesdokumenter er endvidere kun stempelfri, når ejendommen skal  

 anvendes i virksomhedens drift, og overdragelsesdokumentet af køber er  

 forsynet med en påtegning om, at ovennævnte betingelser for stempelfrihed er  

 opfyldt.
Overdragelsesdokumenter, der ikke opfylder betingelserne for  

 stempelfrihed, er stempelpligtige efter lovens almindelige regler.
Pantedokumenter, herunder ejerpantebreve, må for at være stempelfri kun  

 have pant i ovennævnte ejendom.
Stempelfriheden er ligeledes betinget af, at  

 pantebrevet er forsynet med en påtegning om, at betingelserne for  

 stempelfrihed er opfyldt. Ændres pantebrevet til at give pant i anden fast  

 ejendom ophører stempelfriheden.
Pantebrevet opfylder ikke længere  

 betingelserne for stempelfrihed og skal stemples på linie med andre  

 pantebreve.
 Bestemmelsen har virkning for dokumenter, hvis stempelpligt indtræder  

 inden år 2000.
J.
Hæftelse, kontrol og straf J.1 Parterne hæfter for afgiftens betaling (§ 31, stk. 1) Hvis stempelafgiften ikke betales, hæfter parterne (i et retsforhold vedr.  

 et stempelpligtigt dokument) som udgangspunkt solidarisk for afgiftens  

 betaling, jf. § 31, stk. 1.
Undtaget fra hæftelsen er fuldmægtige, medmindre den pågældende har  

 underskrevet dokumentet på partens vegne, fordi denne ikke har bopæl her i  

 landet.
Endvidere hæfter alene den, der registreres som ejer af et skib efter  

 § 40, stk. 1. Det følger af § 40, stk. 1, sidste pkt.
Undtaget fra hæftelsen  

 er således de parter i retsforholdet, der ikke registreres som ejere af  

 skibet.
Part Begrebet part omfatter som udgangspunkt den eller dem, som er nævnt i  

 dokumentet.
Udstederen af et dokument er som oftest part i retsforholdet.
Er  

 en person nævnt i dokumentet betyder det ikke nødvendigvis, at den pågældende  

 er part.
Det afgørende er, om der stiftes en ret eller en forpligtelse for  

 den pågældende ved dokumentets oprettelse.
Solidarisk hæftelse Parterne hæfter solidarisk for afgiften.
Det betyder, at afgiftskravet kan  

 rettes mod den af parterne i retsforholdet, som stempelmyndigheden finder det  

 mest hensigtsmæssigt at rejse kravet overfor.
Hvis et dokument overdrages  

 hæfter den senest berettiget efter dokumentet også for, at dokumentet ikke er  

 tilstrækkeligt stemplet.
Hæftelsen er subsidiær, jf. § 31, stk. 2. Det er kun  

 dem, der opnår en rettighed, der hæfter for eventuelle stempelrestancer.
Det  

 betyder, at en forpligtet i henhold til dokumentet, der senere indtræder ikke  

 hæfter.
J.2 Fritagelse for hæftelse (§ 31, stk. 2) Den, der er indtrådt som berettiget efter dokumentet, fritages for  

 hæftelsen, hvis denne inden 4 uger efter modtagelsen af dokumentet indsender  

 dette eller en bekræftet genpart heraf til den relevante stempelmyndighed.  

 Indsendelse skal ikke ske, når dokumentet er stemplet i henhold til en  

 stempelmyndigheds afgørelse, eller hvis dokumentet inden 4-ugers fristen  

 indleveres til en anholdelsespligtig myndighed.
Den, der erhverver panteret i  

 et dokument, kan efter den ovennævnte fremgangsmåde, også fritages for  

 hæftelsen.
Det følger af § 31, stk. 2.
Indsendes dokumentet (eller en bekræftet genpart) ikke til  

 stempelmyndigheden hæfter den berettigede person (efter § 31, stk. 2) for  

 betalingen, når de afgiftspligtige parter (efter § 31, stk. 1) ikke kan  

 betale eller har et ubekendt opholdssted.
Det følger af § 31, stk. 2, 3. pkt.
J.3 Inddrivelse af stempelkravet (§ 31, stk. 3) Skyldig stempelafgift kan med tillæg af renter og omkostninger inddrives  

 ved indeholdelse i løn mv. hos den skyldige efter reglerne i kildeskatteloven  

 om inddrivelse af personlige skatter.
Det følger af § 31, stk. 3.
J.4 Kontrolbestemmelser (§ 32 og § 33) De anholdelsespligtige myndigheders kontrolfunktioner fremgår af § 32 og §  

 33. De anholdelsespligtige myndigheder er nævnt i § 32, jf. endvidere afsnit  

 A.3. Regler for hvordan de anholdelsespligtige myndigheder udøver funktionen  

 som anholdelsespligtige, fremgår af § 33.
J.4.1 Anholdelse (§ 33) Som hovedregel anholdes stempelpligtige dokumenter, der er kommet en  

 anholdelsespligtig myndighed i hænde efter stempelfristens udløb.
Ved  

 anholdelse forstås, at et ikke tilstrækkeligt stemplet dokument, først  

 udleveres når stemplingen er bragt i orden, og et eventuelt strafansvar er  

 afklaret.
Stemplingen foretages af den relevante stempelmyndighed.
Anholdelse skal ifølge § 33, stk. 1 ske, når; 1)dokumentet er ustemplet, 2)det anvendte stempel antages at være for lavt, 3)stemplingen først er sket efter udløbet af stemplingsfristen, medmindre  

 stemplingen er foretaget af en anholdelsespligtig myndighed, jf. § 33, stk.  

 2, 4)stempling efter § 21 ikke er sket i overensstemmelse med de regler, der  

 gælder for sådan stempling (uden en stempelmyndigheds medvirken).
Anholdelse af genparter mv. (§ 33, stk. 3) Dokumenter og genparter, der ikke stemples eller stemples med nedsat  

 afgift, fordi de slutter sig til et andet dokument, jf. § 11, skal i visse  

 tilfælde anholdes.
Det sker, når de ikke giver oplysning om stemplet til det  

 dokument, de slutter sig til, samt når dokumenterne indeholder oplysninger om  

 et stempel, der må antages at være for lavt.
Det følger af § 33, stk. 3.
Dokumentet fremsendes til stempelmyndigheden (§ 33, stk. 4) De anholdte dokumenter eller genparter sendes til stempelmyndigheden, jf.  

 § 33, stk. 4.
Tinglysningsdommere og chefen for Skibsregistret kan dog stemple  

 dokumenter, der er anholdt i medfør af § 33, stk. 1, nr. 1 og 2 - dvs.  

 dokumenter, der er ustemplede og for lavt stemplede.
Det følger af § 33, stk.  

 6. Bemyndigelsen følger af § 17, stk. 2 i Skatteministeriets bekendtgørelse  

 nr. 539 af 30. juni 1993. De nævnte myndigheder kan foretage stemplingen, når  

 det manglende stempel pr. dokument ikke overstiger 10.000 kr., og  

 overtrædelsen skønnes at være undskyldelig.
J.4.2 Indlevering til stempling efter stempelfristens udløb (§ 33, stk. 5) Selv om stempelfristen er overskredet kan et dokument ikke anholdes, når  

 det alene indleveres til stempling.
Det er f.eks. tilfældet med et dokument,  

 som begæres stemplet af tinglysningskontoret i dets egenskab af  

 stempelmærkeforhandler.
Det følger af § 33, stk. 5. Reglen beskytter ikke  

 imod efterfølgende anholdelse af dokumentet.
Anholdelse af testamenter (§ 33, stk. 7) Testamenter må ikke anholdes så længe testator lever, jf. § 33, stk. 7.
J.4.3 Stempling efter stempelfristens udløb uden anholdelse Er stempelfristen først udløbet efter at en anholdelsespligtig myndighed  

 har fået dokumentet, kan dokumentet stemples af den anholdelsespligtige  

 myndighed selv - eller af andre stempelberettigede efter § 21 - uden  

 stempelmyndighedens medvirken.
Forårsager dette, at stempelfristen  

 overskrides, anholdes dokumentet ikke, jf. § 20, stk. 4 og § 33, stk. 1, nr.  

 3.
J.4.4 Tilbageholdelse af dokument inden stempelfristens udløb (§ 33, stk.  

 2) Anholdelsespligtige myndigheder kan i et vist omfang tilbageholde  

 dokumenter.
Det drejer sig om ikke korrekt stemplede dokumenter, der kommer  

 en anholdelsespligtig myndighed i hænde inden stempelfristens udløb.
Det er  

 dokumenter, der enten er ustemplede (§ 33, stk. 1, nr. 1), stemplet for lavt  

 (§ 33, stk. 1, nr. 2) eller stemplet forkert efter § 21 (§ 33, stk. 1, nr.  

 4).
I disse tilfælde udleveres dokumentet først, når stemplingen er bragt i  

 orden.
Er dette ikke sket skal dokumentet anholdes.
Det fremgår af § 33, stk.  

 2.
J.5 Straffebestemmelser (§ 88 og § 89) I § 88 findes en udtømmende opregning af strafbare forhold.
 Straf kommer på tale ved:
1)Manglende stempling af dokumentet inden stempelfristens udløb, jf. § 20,  

 stk. 3 og 4, 2)afgivelse af urigtige eller vildledende oplysninger i et dokument om  

 forhold, der er af betydning for dokumentets stempling, 3)i øvrigt afgivelse af urigtige eller vildledende oplysninger til brug  

 for a) afgørelse af, om et dokument er stempelpligtigt, b) beregning af stempelafgiften, c) afgørelse om fritagelse for afgift eller om godtgørelse af afgift, 4)afgivelse af urigtig erklæring om ikke at være i besiddelse af et  

 stempelpligtigt dokument i tilfælde, hvor stempelmyndigheden kræver  

 dokumentet udleveret i henhold til § 24.
J.5.1 Straffastsættelse Overtrædes nr. 1) til 4) alene ved uagtsomhed straffes overtrædelsen kun  

 med bøde.
Det samme gør sig gældende, hvis der foreligger overtrædelse af et  

 cirkulære, bekendtgørelse eller andre forskrifter udstedt i medfør af loven.  

 Det fremgår af § 88, stk. 1 og 3.
 Foreligger der derimod forsæt, er der udover bødestraf tillige mulighed  

 for at straffe med hæfte eller fængsel i indtil 2 år, jf. § 88, stk. 2.
 Aktieselskaber og andelsselskaber mv. kan pålægges bødeansvar, jf. § 88,  

 stk. 4. Spørgsmålet om, hvem der er strafskyldig afgøres efter de almindelige  

 strafferetlige regler om gerningsmænd og meddelagtige.
I en række tilfælde gøres der ikke strafansvar gældende.
Det fremgår af §  

 42 i Skatteministeriets cirkulære nr. 159 af 31. juli 1969. Cirkulærets  

 retningslinier gælder normalt ikke, når den pågældende tidligere har  

 overtrådt stempelreglerne.
Stempelmyndigheden skal ikke gøre strafansvar  

 gældende efter reglerne i § 88, stk. 1 i følgende tilfælde:
 1)Mod andre parter i det retsforhold dokumentet vedrører end den, som  

 efter dokumentets bestemmelser eller sædvane på det pågældende område skal  

 sørge for stemplingen.
 2)Når overtrædelsen vedrører et dokument, der for at opnå gyldighed eller  

 retsbeskyttelse skal tinglyses eller indføres i skibsregistret eller  

 rettighedsregistret over luftfartøjer eller andre offentlige registre (f.eks.  

 bilbogen).
 3)Når overtrædelsen alene består i få dages overskridelse af  

 stemplingsfristen, eller overskridelsen skyldes, at dokumentet ved fristens  

 udløb beroede hos en offentlig myndighed.
 4)Når overtrædelsen vedrører et mindre beløb eller i øvrigt skønnes at  

 være af underordnet betydning, og der foreligger særlige omstændigheder som  

 for eksempel sygdom, bortrejse eller misforståelse af afgiftsreglerne.
 Der straffes heller ikke, når der er anvendt en forkert fremgangsmåde ved  

 stemplingen og kassation, jf. § 7, stk. 1, 3 og 4 og § 15 i  

 Skatteministeriets bekendtgørelse nr. 539 af 30. juni 1993. Det følger af §  

 42, stk. 2 i ovennævnte cirkulære fra 1969.
J.5.2 Fremgangsmåden ved straffastsættelse (§ 89) Ved reglerne i § 89 er der åbnet mulighed for administrativ  

 straffastsættelse.
Kompetencen udøves af stempelmyndigheden, jf. § 19 i  

 cirkulæret fra 1969.
Administrativ afgørelse Såfremt det skønnes, at en overtrædelse ikke vil medføre højere straf end  

 bøde, kan stempelmyndigheden tilkendegive over for den pågældende, at sagen  

 kan afgøres uden retslig forfølgning, jf. § 89, stk. 1. Det er en betingelse  

 for denne fremgangsmåde, at den vedkommende erkender sig skyldig i  

 overtrædelsen og erklærer sig rede til at betale en bøde.
Det skal fremgår af  

 tilkendegivelsen inden en nærmere angiven frist.
Fristen for betaling af  

 bøden kan forlænges efter begæring.
Formkrav til tilkendegivelsen Tilkendegivelsen, som tilsendes den pågældende overtræder af stempelloven,  

 skal opfylde bestemmelserne i retsplejeloven om indholdet af anklageskrift i  

 politisager.
Det fremgår af § 89, stk. 2. Det fremgår af bilag til  

 Skatteministeriets cirkulære fra 1969 hvorledes indholdet af tilkendegivelsen  

 kan være, jf. cirkulærets § 43.
Domstolsafgørelse Vedtages bøden ikke, eller er betingelserne for bødevedtagelse ikke  

 opfyldt, sendes sagen til politimesteren til indbringelse for domstolene, jf.  

 § 44 i ovennævnte cirkulære fra 1969.
