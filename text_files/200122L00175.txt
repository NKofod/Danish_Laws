Fremsat den 20. marts 2002 af  

 undervisningsministeren (Ulla Tørnæs) Forslag til Lov om gennemsigtighed og åbenhed i  

 uddannelserne m.v.
 § 1. Oplysninger om undervisning, uddannelser, skoler og  

 uddannelsesinstitutioner skal efter bestemmelserne i denne lov være  

 offentligt tilgængelige på internettet, så borgerne enkelt  

 og hurtigt kan vurdere kvaliteten af undervisningen på de enkelte  

 skoler og institutioner.
 Stk. 2. Loven gælder for undervisning, der er reguleret  

 ved lov eller i henhold til lov.
 Stk. 3. Loven gælder ikke for undervisning, der  

 udføres som led i uddannelse af forsvarets militære  

 personel.
 Stk. 4. Loven gælder ikke for oplysninger, der er  

 omfattet af lov om behandling af personoplysninger.
 § 2. En skole eller en uddannelsesinstitution, som  

 giver undervisning, der er omfattet af loven, skal sikre, at følgende  

 er oplyst på en lettilgængelig måde på skolens eller  

 institutionens hjemmeside på internettet, jf. dog § 3,  

 stk. 1:
 1)	Skolens eller institutionens aktuelle uddannelser, fagudbud og  

 læseplaner m.v.
 2)	Skolens eller institutionens aktuelle værdigrundlag og  

 pædagogiske udgangspunkt.
 3)	Skolens eller institutionens karaktergivning m.v., jf.  

 stk. 2.
 4)	Gennemførte aktuelle evalueringer af kvaliteten af en skoles  

 eller institutions undervisning, bortset fra oplysninger om en enkelt  

 lærers undervisning og evalueringer, hvor alene skolens ansatte har  

 medvirket.
 5)	Andet, som skolen eller institutionen finder væsentligt for  

 belysning af kvaliteten af skolens eller institutionens  

 undervisning.
Stk. 2. De oplysninger, som skal gives efter stk. 1, nr.  

 3, omfatter gennemsnit af karakterer for elevers og studerendes  

 præstationer, afgivet efter lovgivningen om de pågældende  

 uddannelser, fordelt på uddannelser, uddannelsestrin og fag,  

 således at der gives oplysning om afsluttende karakterer samt andre  

 karakterer i det omfang, der har medvirket ekstern censur ved  

 bedømmelsen.
Ved tilsvarende bedømmelse, hvor der er anvendt  

 bedømmelsen: »Bestået/ikke bestået« eller lignende udtryk,  

 skal der gives en sammenfatning, der oplyser den procentandel af elever eller  

 studerende, der har opnået den bedømmelse, hvormed  

 præstationen er anerkendt.
Oplysningerne skal være  

 tilgængelige, når bedømmelsesresultaterne foreligger.  

 Antallet af enkeltvurderinger, som indgår i et gennemsnit eller  

 procentandel, skal oplyses.
Gennemsnit eller procentandel skal ikke angives  

 for grupper med færre end 3 deltagere eller for elever i amtskommunale  

 folkeskoler eller tilsvarende specialklasser.
 § 3. Opgaver, som efter denne lov påhviler skoler og  

 uddannelsesinstitutioner, påhviler kommunalbestyrelsen, amtsrådet  

 eller bestyrelsen for Hovedstadens Sygehusfællesskab for de uddannelser  

 og den undervisning, som udbydes på og varetages af kommunernes,  

 henholdsvis amtskommunernes eller Hovedstadens Sygehusfællesskabs  

 skoler og uddannelsesinstitutioner.
 Stk. 2. Tilsynet med en skoles eller en institutions  

 varetagelse af opgaver efter denne lov påhviler den myndighed, som i  

 øvrigt har tilsyn med institutionens uddannelsesmæssige  

 virksomhed.
 § 4. Undervisningsministeren kan fastsætte  

 nærmere regler om, i hvilken form oplysninger skal være  

 tilgængelige på internettet med henblik på, at oplysninger  

 om uddannelserne, jf. § 2, er offentligt tilgængelige for borgerne  

 på en så enkel, gennemsigtig og åben måde som  

 muligt.
 Stk. 2. Reglerne fastsættes efter forhandling med  

 vedkommende minister, hvis de skal gælde for skoler og institutioner,  

 der ikke hører under undervisningsministerens område.
 § 5. Loven tages op til revision i folketingsåret  

 2005-06.
 § 6. Loven træder i kraft den 1. juli 2003.
 Stk. 2. De i § 2, stk. 1, nr. 3, nævnte  

 oplysninger omfatter karakterer m.v., som er afgivet efter den 1. juli  

 2002.
 § 7. I lov om gymnasiet m.v., jf. lovbekendtgørelse nr.  

 754 af 8. august 2000, ophæves § 4, stk. 2-4, og i  

§ 7, stk. 7, 1. pkt., udgår: », herunder reglerne i  

 § 4, stk. 2,«.
 § 8. I lov om kursus til højere forberedelseseksamen og  

 om studieforberedende enkeltfagsundervisning for voksne m.v., jf.  

 lovbekendtgørelse nr. 755 af 8. august 2000, ophæves  

§ 7, stk. 2-4, og i  § 18, stk. 7, 1. pkt.,  

 udgår: », herunder § 7, stk. 2,«.
 § 9. I lov om Danmarks Evalueringsinstitut, jf.  

 lovbekendtgørelse nr. 905 af 12. september 2001, som ændret ved  

 § 13 i lov nr. 246 af 6. april 2001 og § 46 i lov nr. 343 af 16.  

 maj 2001, ophæves  § 8, stk. 3.
 Stk. 4 og 5, bliver herefter stk. 3 og  

 4.
 § 10. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Lovforslagets baggrund Lovforslaget fremsættes som led i regeringens plan  

 om at sikre høj kvalitet i uddannelsessystemet.
Gennemsigtighed og  

 åbenhed i uddannelserne skal være et væsentligt bidrag til,  

 at:
give skoler og uddannelsesinstitutioner mulighed for at lære af  

 og inspirere hinanden gennem dialog og spredning af gode erfaringer, fremme skolers og institutioners bevidsthed om, hvad god kvalitet er  

 og gennem sund konkurrence fremme udvikling på skolen eller  

 institutionen og give den enkelte borger mulighed for et foretage et kvalificeret valg  

 af uddannelse, skole eller uddannelsesinstitution og for at kunne deltage med  

 aktiv brugerindflydelse på institutionen.
 Den internationale konkurrence på en lang  

 række eksportmarkeder er væsentlig hårdere end tidligere,  

 og det stiller høje krav til kvaliteten af uddannelsessystemet.  

 Åbenhed og gennemsigtighed i uddannelsessystemet vil være med til  

 at skabe stærke og udviklingsorienterede skoler og  

 uddannelsesinstitutioner og give et bedre grundlag for at prioritere indsats  

 og ressourcer, både på lokalt og nationalt niveau.
Det danske uddannelsessystem savner på mange  

 niveauer gennemsigtighed og åbenhed.
Det er således svært  

 for uddannelsessøgende, forældre, der skal vælge barnets  

 skole, og for virksomheder, der ønsker velkvalificerede medarbejdere,  

 at finde lettilgængelig relevant information om indhold, kvalitet og  

 niveau af givne uddannelsesudbud.
Betænkning nr. 1399 af 29. december  

 2000, »Sammenlignelig Brugerinformation« fra Indenrigsministeriet, peger  

 således bl.a. på behovet for yderligere åbenhed på  

 folkeskoleområdet og de fordele, det vil give.
Regeringen ønsker at skabe bedre uddannelser bl.a.  

 ved at højne uddannelsernes faglige niveau. og deres relevans.
En  

 øget gennemsigtighed og åbenhed skal medvirke til at nå  

 målet.
Gennemsigtighed og åbenhed er samtidig en  

 forudsætning for, at borgerne og virksomhederne på et mere  

 kvalificeret grundlag frit kan vælge uddannelse og skole eller  

 uddannelsesinstitution.
En større gennemsigtighed og åbenhed vil  

 også forbedre kvaliteten på institutionerne, fordi konkurrencen  

 derved fremmes.
 Den interne kvalitetsudvikling vil blive kvalificeret,  

 dels fordi diskussioner og beslutninger internt på skolerne og  

 institutionerne kan foretages på et bedre grundlag, dels fordi  

 sammenligninger på tværs af institutioner med tiden vil komme til  

 at være noget helt naturligt, blive reglen, hvor det nu er undtagelsen.  

 Endelig får offentligheden, politikere og myndighederne bedre mulighed  

 for at følge uddannelsernes og institutionernes  

 kvalitetsudvikling.
Et åbent og gennemsigtigt uddannelsessystem  

 understøtter desuden regeringens handlingsplan om »Bedre uddannelser«  

 ved at tjene til at styrke det faglige niveau i ungdomsuddannelserne, de  

 videregående uddannelser og voksen- og efteruddannelserne gennem det  

 gode eksempels magt.
Høj kvalitet i uddannelsessystemet er en  

 væsentlig betingelse for et samfund med vækst, velfærd og  

 fornyelse.
 Lettilgængelig information om uddannelserne og deres  

 nærmere indhold mv. giver også de uddannelsessøgende de  

 bedste muligheder for at foretage et mere kvalificeret valg af uddannelse og  

 for at vælge den rigtige uddannelse straks. Åbenhed og  

 gennemsigtighed i uddannelsessystemet vil derfor også være med  

 til sikre regeringens målsætning om, at de unge skal hurtigere  

 igennem uddannelserne.
Formålet med åbenhed og gennemsigtighed  

 rækker således langt videre end til rene sammenligninger af  

 uddannelser, skoler og institutioner.
Regeringen anser således  

 også gennemsigtighed og åbenhed i uddannelsessystemet som en  

 grundlæggende forudsætning for sund konkurrence mellem skoler og  

 uddannelsesinstitutioner om at levere den bedst mulige undervisning til gavn  

 for både den enkelte uddannelsessøgende og for samfundet samt  

 for at inspirere til erfaringsudveksling om, hvordan god kvalitet  

 tilvejebringes.
 Lovforslaget sikrer let tilgængelig relevant  

 information om indhold, kvalitet og niveau af givne uddannelsestilbud, og  

 indebærer derfor, at forbuddet mod offentliggørelse af  

 karakterer i det almene gymnasium og hf bliver ophævet.
2. Lovforslagets indhold Det foreslås, at det for alle skoler og  

 uddannelsesinstitutioner skal være obligatorisk at udarbejde  

 hjemmesider, hvor alle relevante informationer til belysning af uddannelserne  

 og undervisningens kvalitet indgår.
Det skal være obligatorisk at  

 offentliggøre information om fagudbud, uddannelsesinstitutionens  

 værdigrundlag og pædagogiske grundlag, læseplaner og  

 gennemsnitskarakterer opdelt på hold og fag.
 Store dele af uddannelsessektoren anvender allerede nu  

 elektronisk formidling til offentligheden af oplysninger om skolens eller  

 institutionens virksomhed i større eller mindre omfang, men det er  

 ikke nødvendigvis sammenlignelige informationer, og selv om der er en  

 del skoler og uddannelsesinstitutioner, der følger eller  

 påtænker at følge forslagene i Indenrigsministeriets  

 betænkning nr. 1399 af den 19. december 2000 om sammenlignelig  

 brugerinformation, finder regeringen, at et lovinitiativ er  

 påkrævet Det bemærkes, at betænkningen kun  

 omhandler kommunale og amtskommunale forhold, herunder forhold uden for  

 skole- og uddannelsesinstitutionsområdet.
Efter lovforslaget skal skoler og uddannelsesinstitutioner  

 endvidere offentliggøre al anden information, som den enkelte skole  

 eller institution skønner væsentlig.
Kriteriet for  

 offentliggørelse vil være, at al information, som er  

 væsentlig for den samlede bedømmelse af uddannelsens kvalitet,  

 skal offentliggøres.
Det må forventes, at processen med at  

 redegøre for den enkelte institutions grundprincipper vil  

 medføre en bevidstgørelse af uddannelsesinstitutionens ledelse,  

 herunder en eventuel bestyrelse, og af dens personale, med hensyn til, hvad  

 der er relevant og væsentligt for institutionens eksistens i  

 uddannelsessektoren.
På den måde vil forslaget også bidrage  

 til at styrke institutionens ledelse af institutionen frem mod de fastsatte  

 mål.
Som omtalt i bemærkningerne til lovforslagets  

 § 4 vil Undervisningsministeriet til støtte for den enkelte skole  

 eller uddannelsesinstitution i samarbejde med Indenrigs- og  

 Sundhedsministeriet og andre med erfaringer på området, udarbejde  

 en vejledende hjemmeside for skoler og uddannelsesinstitutioner, som  

 nærmere anbefaler, hvilke informationer der skal offentliggøres  

 på hjemmesiden.
Hjemmesiden forudsættes indrettet med forbindelse  

 (»links«) til databaser med relevante regionaliserede/landsdækkende  

 statistiske oplysninger.
Indholdet af de vejledende hjemmesider  

 forudsættes indrettet efter udannelsesområde og Rektorkollegiet  

 vil fx kunne få indflydelse på udarbejdelsen af universiteternes  

 hjemmesider.
 Gymnasie- og hf-lovene indeholder i dag forbud mod at  

 offentliggøre karakterer, bortset fra landsgennemsnit.
Ophævelse af denne barriere mod gennemsigtighed og  

 åbenhed vil bidrage til, at gymnasiets interessenter - eleverne,  

 lærerne, forældrene og amtsrådet - kan få overblik  

 over kvaliteten af undervisningen på deres gymnasium i forhold til  

 andre gymnasier, målt på gennemsnitskarakterer for gymnasiet  

 under ét, på klassetrin eller inden for de enkelte fag.
Herved  

 skabes et udgangspunkt for en konstruktiv dialog om undervisning og kvalitet,  

 idet karakteroplysningerne herefter kan indgå som et element sammen med  

 de øvrige oplysninger, som er eller bliver offentligt  

 tilgængelige.
Af hensyn til at beskytte den enkelte elev eller  

 studerende vil det efter reglerne i fx lov om behandling af personoplysninger  

 og offentlighedsloven være forbudt at offentliggøre den enkeltes  

 karakterer, men det generelle forbud mod offentlighed i uddannelseslovene  

 ophæves med lovforslaget.
Endelig indebærer forslaget, at evalueringer af  

 kvalitet i uddannelser og undervisning skal være offentligt  

 tilgængelige i videre omfang end i dag.
Evalueringer foretaget af  

 Danmarks Evalueringsinstitut skal offentliggøres efter reglerne herom,  

 men også alle andre kvalitetsvurderinger skal efter forslaget  

 gøres offentligt tilgængelige, når de er afsluttet.
Offentligt tilgængelige kvalitetsvurderinger vil  

 skabe incitamenter for skolerne og uddannelsesinstitutionerne til at  

 opretholde et højt kvalitetsniveau samt til at gribe ind, hvis enkelte  

 fag eller kurser ikke lever op til den ønskede standard.
Elever og  

 studerende, der anvender mulighederne for frit valg af uddannelse og  

 institution, vil hermed på en meget direkte måde kunne stille  

 krav til skolerne og uddannelsesinstitutionerne om relevante fagudbud med  

 høj kvalitet og i tilgift få mulighed for at vælge  

 fagudbud på tværs af uddannelsesinstitutionerne.
 Det foreslås endelig at ophæve det forbud, der  

 forhindrer, at en evalueringsrapport, der er udarbejdet af Danmarks  

 Evalueringsinstitut, kan indeholde oplysninger om karaktergennemsnit for fag,  

 hold eller samtlige eksaminer eller prøver på en institution  

 eller grupper af skoler eller institutioner, og som udtrykkeligt forbyder, at  

 en evalueringsrapport i øvrigt kan indeholde oplysninger, der kan  

 medføre rangordning af skoler eller institutioner.
3. Høring Lovforslaget har været til høring i en bred  

 kreds af myndigheder og organisationer m.fl., jf. bilag 2 til lovforslaget.  

 Forslaget blev sendt til høring den 8. februar 2002 med frist for svar  

 til den 18. februar 2002. Endvidere har lovforslaget været  

 tilgængeligt på internettet.
Høringssvarene viser generelt tilslutning til  

 lovforslaget.
Langt de fleste høringssvar udtrykker dog skepsis over  

 for at offentliggøre karaktergennemsnit.
Kun en enkelt  

 høringspart - en elevorganisation - har en positiv holdning til  

 offentliggørelse af karakterer.
Kritikken går dels på, at  

 karakterer ikke altid giver et retvisende billede af kvaliteten, og at der er  

 risiko for inflation i karaktererne og at skoler ikke vil motivere svage  

 elevgrupper at gå til prøve.
Endvidere udtrykkes bekymring med hensyn til tidspunktet  

 for lovforslagets ikrafttræden og de økonomiske eller  

 administrative konsekvenser ved implementeringen af lovforslaget.
Endelig  

 gives der udtryk for, at det vil have uheldige konsekvenser for den lokale  

 kvalitetsudvikling, hvis det skal være obligatorisk at  

 offentliggøre interne evalueringer.
 I en række høringssvar tilkendegives  

 interesse for at assistere ved udviklingen af vejledende hjemmesider.
Høringssvarene har givet anledning til en  

 række ændringer i de foreslåede bestemmelser og i  

 bemærkningerne.
Hertil kommer ændringer af mere lovteknisk  

 karakter.
De væsentligste ændringer i lovteksten i  

 forhold til høringsudgaven er, at det præciseres, at  

 oplysningerne om gennemsnitskarakterer kun skal oplyses, hvis der er tale om  

 grupper på mindst 3 deltagere og således, at det  

 forudsættes, at den vejledende hjemmeside skal kunne give mulighed for  

 at oplyse baggrundsforhold med hensyn til karaktergivningen.
Endvidere  

 fastsættes, at oplysninger om gennemsnitskarakterer eller  

 gennemførelsesandel ikke skal opgives for elever i amtskommunale  

 folkeskoler eller tilsvarende specialklasser, jf. bemærkningerne til  

 § 2, stk. 2. Endvidere fastsættes, at interne evalueringer  

 ikke skal offentliggøres.
Endelig foreslås ikrafttrædelsen  

 fastsat til den 1. juli 2003, jf. bemærkningerne til § 6 4. Lovforslagets økonomiske og administrative konsekvenser Undervisningsministeriet har allerede hjemmel til at  

 indhente de i lovforslaget omtalte oplysninger fra institutioner i kommunalt  

 og amtskommunalt regi og lovforslaget vurderes derfor kun i marginalt omfang  

 at medføre økonomiske og administrative udgifter.
4.1. Økonomiske konsekvenser for stat, kommuner og  

 amtskommuner Lovforslaget har ingen væsentlige økonomiske  

 konsekvenser for stat, amter og kommuner.
På det  

 kommunaløkonomiske område optages forhandlinger om de  

 økonomiske konsekvenser efter reglerne herom, men principielt afholdes  

 udgifterne inden for rammerne, idet det allerede udviklede koncept for  

 Sammenlignelig Brugerinformation forudsættes at finde anvendelse i  

 samarbejde med Indenrigs- og Sundhedsministeriet.
På det statslige  

 område, herunder for de selvejende institutioner, forudsættes  

 udgifterne til etablering og vedligeholdelse afholdt inden for de  

 gældende budgetrammer 4.2. Administrative konsekvenser for stat, kommuner og amtskommuner Lovforslaget har ingen væsentlige administrative  

 konsekvenser for stat, kommuner og amtskommuner.
4.3. Økonomiske konsekvenser for erhvervslivet Lovforslaget har ingen økonomiske konsekvenser for  

 erhvervslivet.
4.4. Administrative konsekvenser for erhvervslivet Lovforslaget her ingen administrative konsekvenser for  

 erhvervslivet 5. Administrative konsekvenser for borgerne Lovforslaget har ingen administrative konsekvenser for  

 borgerne.
6. Lovforslagets miljømæssige konsekvenser Lovforslaget har ingen miljømæssige  

 konsekvenser.
7. Lovforslagets forhold til EU-retten Lovforslaget indeholder ikke EU-retlige aspekter.
Vurdering af konsekvenser af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen væsentlige Administrative konsekvenser for stat, kommuner og  

 amtskommuner Ingen Ingen væsentlige Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til stk. 1 Oplysningerne skal offentliggøres af institutionen  

 af egen drift, og således, at de skal forblive offentligt  

 tilgængelige.
Det forudsættes, at denne tilstand skal opretholdes  

 så længe de pågældende oplysninger er aktuelle og  

 relevante i forhold til det formål, som er angivet i bestemmelsen,  

 hvorefter borgerne enkelt og hurtigt skal kunne vurdere kvaliteten af skolens  

 eller institutionens undervisning på grundlag af oplysningerne.
Det skal være enkelt og hurtigt at indhente  

 oplysningerne.
Der skal være tale om en hjemmeside eller en web-portal,  

 som for det første er let at finde og for det andet er let og  

 overskuelig at orientere sig i, således at oplysningerne, herunder ved  

 eventuelle links til andre web-steder, hurtigt og enkelt kan bringes frem  

 på brugerens edb-skærm.
 Bestemmelsen i § 4, stk. 1, sikrer  

 undervisningsministeren hjemmel til at fastsætte nærmere regler  

 om, hvordan en enkel, gennemsigtig og åben tilgængelighed sikres.  

 Denne bemyndigelse tænkes anvendt, hvis der viser sig behov for en  

 sådan nærmere regulering.
Til stk. 2 Det foreslås, at loven skal omfatte al undervisning,  

 der er reguleret ved eller i henhold til lov, og som foregår ved skoler  

 eller uddannelsesinstitutioner, jf. tillige § 2, stk. 1, 1.  

 punktum.
Det betyder, at loven skal omfatte alle  

 uddannelsesområder og niveauer, hvor der er fastsat regler om  

 undervisningens mål, indhold eller bedømmelsesmåde ved  

 eller i henhold til lov.
Loven vil for Undervisningsministeriets vedkommende  

 omfatte undervisning i folkeskolen og alle lovregulerede uddannelser.
Fx vil  

 skoledelen af erhvervsuddannelserne og erhvervsgrunduddannelserne, de  

 grundlæggende social- og sundhedsuddannelser, det almene gymnasium, hf  

 og de erhvervsgymnasiale uddannelser, de korte videregående uddannelser  

 og de mellemlange videregående uddannelser være omfattet.  

 Tilsvarende gælder produktionsskoler og brobygningsforløb inden  

 for ungdomsuddannelserne, uddannelser i henhold til lov om åben  

 uddannelse og uddannelsesaktiviteterne under loven om erhvervsrettet  

 grunduddannelse og videregående uddannelse (videreuddannelsessystemet)  

 for voksne (fx. grunduddannelse for voksne (GVU) og diplomuddannelser).  

 Endvidere vil arbejdsmarkedsuddannelserne (AMU) være omfattet.
Desuden vil de frie grundskoler være omfattet, for  

 så vidt angår undervisning og prøver, der  

 gennemføres i henhold til bestemmelser i folkeskoleloven, eller regler  

 udstedt i medfør heraf.
Det samme gælder undervisning på  

 de frie kostskoler for så vidt angår undervisning af  

 undervisningspligtige elever og elever i 10. klasse.
Køkkenlederuddannelsen på husholdnings- og  

 håndarbejdsskolerne er selvstændigt reguleret og derfor omfattet  

 af loven.
Det samme gælder husholdnings- og  

 håndarbejdsseminariernes undervisning, Loven vil endvidere omfatte uddannelser under andre  

 ministerier i det omfang, uddannelserne er reguleret ved eller i henhold til  

 lov.
Det gælder for tiden bl.a. for følgende:
 1.	Ministeriet for Videnskab, Teknologi og Udvikling (Universiteterne  

 m.fl.).
 2.	Økonomi- og Erhvervsministeriet (de maritime uddannelser  

 på søfartsskoler og maskinmesterskoler mv., fx uddannelserne til  

 skibsassistent, maskinmester og skibsofficerer).
 3.	Kulturministeriet (uddannelserne på arkitektskolerne,  

 musikkonservatoriet, biblioteksskolen m.fl.).
 4.	Integrationsministeriet (sprogcentrenes undervisning i dansk som  

 andetsprog for udlændinge).
Derimod vil fx. folkehøjskoler, aftenskoler mv. og  

 daghøjskoler efter forslaget ikke blive omfattet, da der ikke for  

 denne undervisning er fastsat regler i henhold til lovgivningen om disse  

 institutioner m.v., dvs. om undervisningens mål, indhold, struktur mv.  

 Af samme grund vil fx uddannelsen af »kaospiloterne« ikke være  

 omfattet.
Det samme gælder al anden privat undervisning og private  

 uddannelser uden statslig regulering uanset, om der ydes tilskud til  

 aktiviteten.
 Indtægtsdækket undervisningsvirksomhed vil  

 ikke være omfattet, da undervisningen ikke er lovreguleret.
Etatsuddannelser, f.eks.
Politiskolen, og undervisning  

 på Den Kommunale Højskole vil heller ikke være omfattet,  

 da der ikke er tale om undervisning, reguleret i lov eller i regler, fastsat  

 i henhold til lov.
Praktik i tilknytning til uddannelserne, fx. inden for  

 social- og sundhedsuddannelserne, pædagoguddannelsen og  

 erhvervsuddannelserne vil heller ikke være omfattet, da undervisningen  

 ikke foregår på skoler eller uddannelsesinstitutioner.
Dog vil  

 skolepraktik i erhvervsuddannelserne være omfattet, da denne  

 undervisningsform foregår på skole.
 Ph.d. uddannelser er ikke omfattet, da der ikke er tale om  

 formaliseret undervisning.
Til stk. 3 Loven gælder efter forslaget ikke for forsvarets  

 uddannelse af militært personel.
Denne undtagelse gøres under  

 hensyn til den særlige karakter af fortrolighed, som denne virksomhed  

 er omfattet af.
Til stk. 4 Det foreslås, at loven ikke skal finde anvendelse  

 på oplysninger, der er omfattet af lovgivningen om behandling af  

 personoplysninger.
Det kan være oplysninger om enkeltpersoner, fx  

 lærere og elever m.v.
Til § 2 Til stk. 1 Bestemmelserne i § 2 indeholder en opregning af de  

 oplysninger mv., som skoler og institutioner efter bestemmelsen i § 1,  

 stk. 1, skal gøre offentligt tilgængelige på  

 internettet efter reglerne i loven.
For kommunale eller amtskommunale  

 institutioner kan kommunalbestyrelsen eller amtsrådet eventuelt  

 bestemme, at institutionerne i den pågældende kommune eller amt  

 kan anvende en fælles hjemmeside.
 De oplysninger, skolerne eller uddannelsesinstitutionerne  

 skal offentliggøre på internettet, er efter denne bestemmelse  

 oplysninger om:
 1. Skolens eller institutionens uddannelser, fagudbud og  

 læseplaner mv.
Det vil sige, at der for den enkelte institution skal  

 gives oplysning om, hvilke uddannelser og uddannelsesretninger/specialer, den  

 aktuelt udbyder.
Der skal desuden gives oplysninger om de enkelte udbudte  

 undervisningsfag og om læseplaner, lokale undervisningsplaner,  

 studieordninger og lignende, som er fastsat i medfør af reglerne om  

 uddannelsen eller undervisningen.
 Institutionerne skal herunder også oplyse om lokale  

 udbud og udformninger af uddannelserne fx i form af studieordninger, lokale  

 undervisningsplaner mv. afhængigt af de former, der er foreskrevet for  

 de enkelte uddannelsesområder.
Kravet om, at tilgængeligheden skal omfatte  

 fagudbud, gælder kun i det omfang, undervisningen er fagdelt, eller  

 hvor undervisningsfag i øvrigt er beskrevet i grundlaget for  

 undervisningen.
Bestemmelsen indeholder således ikke krav om, at  

 undervisning eller uddannelser skal være beskrevet på en bestemt  

 måde, men kun, at de beskrivelser, som skal findes i henhold til  

 uddannelsesreglerne, er omfattet af lovens regler om, hvad der skal  

 være oplyst på skolens hjemmeside på internettet.
2. Skolens eller institutionens værdigrundlag og  

 pædagogiske udgangspunkt Det vil sige de værdier, som skolemyndigheden/den  

 enkelte institution lægger til grund for tilrettelæggelse af  

 uddannelsen og undervisningen.
Det pædagogiske udgangspunkt  

 fastlægger principper for eksempelvis: Valg af undervisningsformer og  

 arbejdsformer, forholdet mellem skoleundervisning og praktik,  

 elevernes/studerendes indflydelse på undervisningen og deres  

 uddannelsesforløb, evalueringspraksis mv.
Mange selvejende institutioner vil have sådanne  

 grundlæggende principper indarbejdet i deres vedtægter, eventuelt  

 i forbindelse med formålsbestemmelsen eller på anden måde  

 have en af bestyrelsen konfirmeret beslutning om institutionens  

 værdigrundlag mv.
På de frie kostskolers område er det fx  

 et lovkrav, at der skal foreligge sådanne vedtagelser.
For folkeskolens vedkommende skal den enkelte  

 skolebestyrelse efter bestemmelserne i folkeskolelovens § 4 fx  

 fastsætte principper for skolens virksomhed og fastsætte  

 ordensregler mv.
Sådanne principper vil kunne rumme oplysninger om  

 skolens værdigrundlag, som naturligvis skal ligge inden for rammerne af  

 folkeskolens formål.
Erhvervsskoler og videregående  

 uddannelsesinstitutioner benytter sig i stigende omfang af moderne principper  

 eller systemer for virksomhedsledelse, hvori ofte indgår  

 værdibaserede strategiske målsætninger mv. for  

 institutionens virksomhed.
Sådanne vil også være omfattet  

 af bestemmelsen.
 3. Skolens eller institutionens karaktergivning m.v.
Lovforslaget indebærer, at de eksisterende  

 hindringer i lovgivningen for at offentliggøre karaktergennemsnit m.v.  

 fjernes.
Ved lovforslagets §§ 7-9 foreslås der således  

 ophævelse af bestemmelser herom i henholdsvis lov om gymnasier, lov om  

 kursus til højere forberedelseseksamen mv. og lov om Danmarks  

 Evalueringscenter.
 De betænkeligheder, der måtte være ved  

 offentliggørelse af gennemsnitskarakterer m.v. ved de enkelte skoler  

 og uddannelsesinstitutioner, elimineres ved, at karakteroplysningerne ikke  

 kommer til at stå alene, men i sammenhæng med de øvrige  

 oplysninger, som skolerne og uddannelsesinstitutionerne vil få pligt  

 til at give, og de oplysninger, som de i øvrigt vil finde  

 relevante.
Omfanget af pligten til at give oplysninger om karakterer  

 m.v. er nærmere reguleret i stk. 2, jf. bemærkningerne  

 hertil.
Bestemmelsen omfatter ikke den løbende evaluering af elevernes  

 udbytte af undervisningen, der foretages for at kunne vejlede den enkelte  

 elev og planlægge den videre undervisning.
 Karaktergivning, der efter bestemmelserne i denne lov ikke  

 er pligt til at oplyse om, kan skolen eller institutionen vælge at  

 medtage efter bestemmelsen i § 2, stk. 1, nr. 5, jf.  

 bemærkningerne hertil.
 Af hensyn til at sikre, at karakteroplysningerne giver et  

 retvisende billede af kvaliteten af undervisningen, vil den vejledende  

 hjemmeside, som forudsættes udarbejdet, jf. bemærkningerne til  

 § 4, blive udformet således, at der bliver mulighed for at medtage  

 redegørelse for sammenhænge og forudsætninger for  

 karaktergivningen.
4. Gennemførte evalueringer af kvalitet af de uddannelser og den  

 undervisning , der gennemføres af skolen eller institutionen Evalueringer vil især forekomme på baggrund af  

 skolens eller institutionens egen evaluering (selvevaluering) evt. med  

 ekstern bistand fx til elev- og aftagerundersøgelser.
Der kan  

 være tale om evalueringer, som institutionen er forpligtet til at  

 medvirke i, fx evalueringer, der foranstaltes af Danmarks  

 Evalueringsinstitut.
På en række uddannelsesområder er der  

 fastsat regler om krav til institutionernes interne kvalitetsudvikling.
Det  

 kan være regler om evaluering (fx gymnasieområdet), regler om  

 kvalitetssikring (fx erhvervsuddannelserne og de korte videregående  

 uddannelser) og om kontraktopfyldelse (mellemlange videregående  

 uddannelser). I det omfang disse krav indebærer kvalitetsvurderinger af  

 institutionens uddannelser og undervisning indebærer den  

 foreslåede bestemmelse, at resultaterne lægges frem, når  

 vurderingen er afsluttet.
Kvalitetsvurderinger, hvori alene udannelsesinstitutionens  

 ansatte har medvirket til vurderinger af de ansattes egen undervisning m.v.,  

 og oplysninger om en enkelt lærers undervisning, vil ikke være  

 omfattet af pligten til offentliggørelse.
Dette sker for at kunne give  

 gode vilkår for den uformelle løbende udvikling af  

 undervisningen, således at der tages hensyn til, at en intern  

 kvalitetsproces har de bedste vilkår for at udvikle sig som et element  

 i institutionens egen kvalitetsforbedring, når skolen eller  

 institutionen frit kan gennemføre processen, uden pligt til  

 offentliggørelse af evalueringen.
Undtagelsen vedrørende  

 oplysninger om en enkelt lærers vurdering skyldes tilsvarende et hensyn  

 til ikke at opstille hindringer for, at sådanne evalueringer  

 gennemføres på lokalt initiativ.
 Bestemmelsen er ikke en hindring for, at skolen eller  

 institutionen af egen drift offentliggør sådanne evalueringer i  

 medfør af bestemmelsen i § 2, stk. 1, nr. 5. For så  

 vidt angår oplysninger til offentligheden om skolens eller  

 institutionens evalueringspraksis sker offentliggørelse efter  

 bestemmelsen i § 2, stk. 1, nr. 2.
 5. Andet, som skolen eller institutionen finder væsentligt for  

 belysning af kvaliteten af skolens eller institutionens undervisning.
 Uddannelsesinstitutionen skal offentliggøre al  

 anden information, som den finder væsentlig for belysningen af  

 kvaliteten af skolens eller institutionens undervisning.
 Dette kunne være de oplysninger, der er nævnt  

 i Indenrigsministeriets vejledning til Sammenlignelig Brugerinformation 2001,  

 og som ikke er dækket af nr. 1-4. Dvs. en række grundoplysninger  

 om institutionen (adresse, klassetrin og spor, tilbud efter skoletid), elever  

 m.v. og medarbejdere/lærere (antal, klassekvotient, alder, profil),  

 bygninger og lokaler (skolens bygninger, handicaptilgængelighed,  

 undervisningsmiljøvurdering, inventar, pc-udstyr, skolens  

 trafiksikkerhed).
Uddannelsessystemet rummer en stor mangfoldighed af  

 forskellige uddannelser og det vil derfor ikke være muligt  

 udtømmende at angive alle de oplysninger, som skoler og institutioner  

 skal eller bør gøre offentligt tilgængeligt på  

 internettet.
Det foreslås derfor, at skolerne eller  

 uddannelsesinstitutionerne selv må skønne, hvad de finder  

 relevant.
 Det følger af institutions- og  

 uddannelseslovgivningen i øvrigt, om det er den daglige leder,  

 bestyrelsen eller en anden beslutningstager, som har kompetence til at  

 afgøre, hvad skolen eller institutionen finder relevant.
Som omtalt i afsnit 2 i de almindelige bemærkninger  

 og i bemærkningerne til § 4 vil Undervisningsministeriet  

 foranstalte, at der udarbejdes en vejledende hjemmeside med eksempler  

 på relevante oplysninger og den måde, hvorpå  

 offentliggørelse vil kunne ske under hensyn til opnåelse af  

 størst mulige sammenlignelighed.
Da lovforslaget er underkastet  

 lovovervågning, jf. § 5, skal Undervisningsministeriet  

 nærmere følge, hvordan skoler og institutioner anvender  

 bestemmelsen i praksis og, hvis det måtte vise sig nødvendigt  

 med yderligere regulering, da at gennemføre en lovrevision på  

 dette punkt.
Til stk. 2 Den foreslåede bestemmelse regulerer nærmere  

 de oplysninger om karakterer, som skolerne eller institutionerne skal  

 give.
 Det foreslås, at der gives oplysning om gennemsnit  

 af:
1)	afsluttende karakterer 2)	andre karakterer i det omfang, der har medvirket ekstern censur ved  

 bedømmelsen, dvs. prøver og eksaminer.
Ved en afsluttende karakter forstås en karakter, der  

 gives, når et fag eller et uddannelsesforløb er afsluttet efter  

 reglerne om uddannelsen.
En afsluttende karakter kan være en  

 prøve- eller eksamenskarakter, en årskarakter eller en  

 standpunktskarakter eller en sammenfattende karakter bestående af en  

 eller flere af disse typer.
 De karakterer, der er tale om, er karakterer, som afgives  

 efter lovgivningen om de pågældende uddannelser.
Den foreslåede afgrænsning vil medføre,  

 at de karakterer, der skal gives oplysning om, er karakterer, hvor grundlaget  

 for karaktergivningen i forvejen er fastsat i reglerne om de  

 pågældende uddannelser.
Afgrænsningen har bl.a. den  

 betydning, at der kun skal oplyses karaktergennemsnit, fordelt på  

 uddannelsestrin og fag, når det er relevant i forhold til reglerne om  

 uddannelserne.
Herved opnås et grundlag for at karakteroplysningerne  

 kan sammenstilles og sammenholdes i de sammenhænge, hvor  

 sammenlignelighed vil være relevant.
Resultater fra den løbende  

 bedømmelse af eleverne, der foretages for at vejlede eleven og for den  

 videre planlægning af undervisningen, skal derfor ikke  

 offentliggøres.
I nogle tilfælde afsluttes undervisningen ikke med  

 en karakter efter en talskala.
Der kan være tale om betegnelsen  

 »Bestået/Ikke Bestået« eller lignende udtryk.
I disse  

 tilfælde foreslås det, at skolen skal anføre  

 procentandelen af, hvor mange der har opnået en bedømmelse,  

 hvormed præstationen er anerkendt.
Ved svendeprøver i erhvervsuddannelserne gives der  

 i flere tilfælde på grundlag af en talkarakter betegnelse som:  

 »Gennemført«, »Vel udført«, »Bronze« eller lignende.
Her vil  

 talkarakteren kunne lægges til grund for gennemsnitsberegningen.
I det omfang undervisning ikke giver anledning til  

 karaktergivning af den art, som er omfattet af bestemmelsen, er der efter  

 forslaget ingen pligt for skolen eller institutionen til at oplyse resultater  

 af interne prøver eller af bedømmelser, hvor der hverken er  

 anvendt karakterer eller andre af de bedømmelsesformer, som  

 bestemmelsen omfatter.
I så fald er institutionen frit stillet og kan  

 bringe oplysningerne efter bestemmelsen i § 2, stk. 1, nr. 5.  

 Oplysningerne om karakterer m.v. skal være tilgængelige, så  

 snart de endelige bedømmelsesresultater foreligger, således at  

 beregningerne af gennemsnit eller procentandel kan foretages.
Gennemsnit for færre end 3 deltagere vil ikke skulle  

 offentliggøres af hensyn til at undgå eventuel genkendelighed af  

 deltagere i undervisningen.
Det foreslås, at gennemsnitskarakterer og  

 gennemførelsesprocenter ikke skal oplyses for elever i amtskommunal  

 folkeskole og tilsvarende specialklasser.
Det betyder, at  

 gennemsnitskarakterer m.v. ikke skal oplyses for børn og unge, hvis  

 udvikling kræver en særlig vidtgående hensyntagen eller  

 støtte og hvor undervisningen gives som en amtskommunal  

 foranstaltning, jf. folkeskolelovens § 20, stk. 2, i form af  

 amtskommunale folkeskoler, herunder observationsskoler, særlige skoler  

 eller behandlingshjem eller i form af specialklasser i den kommunale  

 folkeskole.
Til § 3 Til stk. 1 Lovforslagets § 2, stk. 1, indebærer, at  

 de skoler og institutioner, der er omfattet af loven, skal sørge for  

 at udarbejde en hjemmeside, der indeholder de krævede oplysninger.
Princippet vil være, at det er »skoleejerne«, der  

 skal sørge for at opfylde pligten med hensyn til at lægge  

 oplysninger på internettet.
For uddannelser, der udbydes på og  

 varetages af kommunerne, henholdsvis amtskommunerne eller Hovedstadens  

 Sygehusfællesskab, vil det være henholdsvis kommunalbestyrelsen,  

 amtsrådet eller bestyrelsen for Hovedstadens Sygehusfællesskab,  

 der skal sørge for, at oplysningerne offentliggøres på  

 internettet.
For folkeskolen vil det være vedkommende kommune, der har  

 forpligtelsen, og for gymnasieskolen og hf vil det være  

 amtsrådet.
Det vil være kommunalbestyrelsen, henholdsvis  

 amtsrådet eller bestyrelsen for Hovedstadens Sygehusfællesskab,  

 der beslutter, om den enkelte skole eller institution skal lægge sine  

 oplysninger på kommunens eller amtskommunens, henholdsvis Hovedstadens  

 Sygehusfællesskabs´ hjemmeside eller internetportal som en fælles  

 indgang til alle kommunens, amtskommunens eller sygehusfællesskabets  

 skoler og institutioner.
Det forudsættes, at beslutningerne herom  

 træffes under hensyn til den almindelige kompetencefordeling, som er  

 fastlagt i styrelsesreglerne på de respektive skole- og  

 institutionsområder.
Når der er tale om en selvejende institution, er den  

 ansvarlige myndighed bestyrelsen på institutionen.
Tilsvarende  

 gælder for statsinstitutioner, hvor der er en bestyrelse som  

 øverste myndighed for institutionen.
 På de fleste uddannelsesområder har  

 myndighederne eller institutionerne allerede hjemmesider, hvor en del af  

 forslagets informationskrav er opfyldt eller let vil kunne opfyldes.
Til stk. 2 Der foreslås ikke ved lovforslaget fastsat  

 særlige regler om tilsyn med, om de ansvarlige myndigheder, skoler og  

 institutioner, jf. ovenfor, opfylder pligten til at give oplysninger på  

 internettet efter denne lov.
Dette tilsyn forudsættes varetaget inden  

 for rammerne af den allerede gældende institutions- og  

 uddannelseslovgivning.
Det forudsættes herved, at institutionerne har en  

 selvstændig interesse i at gennemføre lovens intentioner  

 på bedst mulig måde, og at de almindelige tilsynsbestemmelser med  

 mulighed for at give pålæg i den respektive lovgivning er  

 tilstrækkelig effektive i de tilfælde, hvor forudsætningen  

 måtte vise sig ikke at holde stik.
Lovens krav om at lægge  

 oplysninger ud på internettet har derfor heller ikke karakter af  

 egentlige tilskudsbetingelser for institutioner, der modtager statstilskud,  

 med deraf følgende mulighed for sanktioner mod tilskuddet.
Skulle det  

 mod forventning vise sig, at institutionerne ikke overholder lovens krav, vil  

 dette spørgsmål blive overvejet ved den kommende lovrevision.  

 Dette forhold vil indgå i lovovervågningen, jf. § 5.
Til § 4 Bestemmelsen indebærer en hjemmel for  

 undervisningsministeren til at fastsætte nærmere regler om formen  

 for oplysningernes tilgængelighed på internettet.
Reglerne kan  

 kun fastsættes med henblik på, at oplysningerne om uddannelser og  

 undervisning er offentligt tilgængelige for borgerne på en  

 så enkel, gennemsigtig og åben måde som muligt.
 Reglerne skal fastsættes efter forhandling med  

 vedkommende minister, såfremt de skal gælde for undervisning mv.  

 uden for undervisningsministerens område.
Bestemmelsen agtes ikke anvendt umiddelbart.
Bestemmelsen  

 åbner mulighed for at foretage nærmere regulering, hvis  

 udviklingen gør det påkrævet eller  

 hensigtsmæssigt.
Som omtalt i afsnit 2 i de almindelige bemærkninger  

 vil der blive udarbejdet vejledende hjemmesider, der skal kunne anvendes  

 direkte af skoleejerne/institutionerne eller bruges som inspiration.
Ved at  

 anvende den vejledende hjemmeside skal skolen eller institutionen kunne  

 få sikkerhed for, at lovens krav om enkel, gennemsigtig og åben  

 information er opfyldt.
En vejledende hjemmeside kan bidrage til, at målet  

 med loven hurtigere nås, fordi der skabes genkendelighed.
Følger  

 institutionerne en fælles udformning, forbedres muligheden for  

 aggregering af data, hvorved sammenligneligheden øges.
En vejledende  

 hjemmeside skal indeholde de oplysninger, der er anført i loven, eller  

 som efterfølgende angives nærmere i en bekendtgørelse med  

 hjemmel i § 4. Der kan vise sig behov for forskellige vejledende  

 hjemmesider til forskellige institutionstyper.
Den vejledende hjemmeside på fx det kommunale og  

 amtskommunale område kan lægge sig op ad den model, der er  

 angivet i Indenrigsministeriets vejledning fra 2001 om Sammenlignelig  

 Brugeinformation   suppleret med de informationer, som lovforslaget  

 kræver.
Det arbejde, som på dette område allerede er  

 udført i samarbejde med bl.a.
Kommunernes Landsforening og  

 Amtsrådsforeningen, vil således blive nyttiggjort i forbindelse  

 med lovforslagets gennemførelse.
 Det er hensigten, at hjemmesiden så vidt muligt  

 kommer til at indeholde forbindelser (»links«) til centrale databaser  

 således, at det bliver muligt på en enkel og hurtig måde at  

 kombinere de enkelte skolers og institutioners oplysninger med tilsvarende  

 landsdækkende statistiske data m.v.
 Undervisningsministeriet vil straks efter lovforslagets  

 vedtagelse optage drøftelse med Indenrigs- og Sundhedsministeriet med  

 henblik på, at de krævede oplysninger i lovforslaget kan  

 indgå i de skabeloner og vejledninger, der er udarbejdet som led i  

 »Sammenlignelig Brugerinformation« på de kommunale områder, og  

 som er udsendt til kommuner og amter i februar 2002.
 Der vil desuden blive udarbejdet vejledende hjemmesider  

 for andre uddannelsesområder med selvejende institutioner.  

 Brugerinformation vil her indgå som inspiration med henblik på at  

 fremme sammenlignelighed på tværs af institutioner.
 Som led i lovovervågningen, jf. § 5, vil  

 Undervisningsministeriet følge, hvordan skoler og institutioner  

 opfylder kravene i loven.
 Udgangspunktet er, at institutionerne må gives en  

 rimelig tidshorisont til at finde det rigtige informationsniveau og formen  

 herfor.
Til § 5 Lovforslaget underkastes lovovervågning.
Det  

 foreslås. at undervisningsministeren tager loven op til revision i  

 folketingsåret 2005-06, på baggrund af de erfaringer, som  

 indhøstes i mellemtiden.
Til § 6 Det er af stor betydning, at skoler og institutioner  

 hurtigt kommer i gang med at foretage den nye og systematiske oplysning i  

 overensstemmelse med bestemmelserne i loven.
Mange institutioner har allerede  

 hjemmesider, hvor mange af oplysningerne allerede er tilgængelige.
Men selv om de fleste institutioner allerede har  

 hjemmesider og mange allerede er stærkt engageret i arbejdet med  

 Sammenligelig Brugerinformation, foreslås det, at loven først  

 træder i kraft den 1. juli 2003, så skoler og institutioner gives  

 mulighed for at indfase lovens virkninger i en rimelig  

 arbejdsplanlægning.
Det vil imidlertid være ønskeligt, at  

 skoler og institutioner gør oplysningerne tilgængelige for  

 borgerne så snart, som det er praktisk muligt uanset det forskudte  

 ikrafttrædelsestidspunkt.
De vejledende hjemmesider forudsættes  

 derfor udarbejdet og udsendt hurtigt efter lovens vedtagelse.
 Bestemmelsen om karakteroplysninger skal gælde for  

 karakterer, som er afgivet efter den 1. juli 2002, men for gymnasiet og hf  

 kan offentliggørelsen først ske efter lovens ikrafttræden  

 den 1. juli 2003, jf. §§ 7 og 8.
Til §§ 7 og 8 Bestemmelserne i § 4, stk. 2 og 3, i lov om  

 gymnasiet m.v., og § 7, stk. 2 og 3, i lov om kursus til  

 højere forberedelseseksamen og om studieforberedende  

 enkeltfagsundervisning for voksne m.v., blev indsat ved henholdsvis § 1,  

 nr. 3, og § 2, nr. 2, i lov nr. 444 af 14. juni 1995 om ændring af  

 lov om gymnasiet m.v. og lov om kursus til højere forberedelseseksamen  

 og om studieforberedende enkeltfagsundervisning for voksne m.v.
Bestemmelserne i § 4, stk. 4, i lov om gymnasiet  

 m.v. og § 7, stk. 4, i lov om kursus til højere  

 forberedelseseksamen og om studieforberedende enkeltfagsundervisning for  

 voksne m.v. blev indsat ved henholdsvis § 16 og 17 i lov nr. 290 af 12.  

 maj 1999 om Danmarks Evalueringsinstitut.
I konsekvens heraf blev der  

 samtidig foretaget ændringer i henholdsvis § 4, stk. 2, i  

 gymnasieloven og § 7, stk. 2, i hf-loven.
 De bestemmelser, som foreslås ophævet,  

 fastslår, at oplysninger om karaktergennemsnit for fag, hold eller  

 samtlige eksaminer på en gymnasieskole, kursus til hf eller ved  

 studieforberedende enkeltfagskursus er fortrolige og ikke undergivet  

 aktindsigt efter lov om offentlighed i forvaltningen, dog således, at  

 Danmarks Evalueringsinstitut kan forlange oplysningerne til brug for  

 evalueringer.
 Om lov nr. 444 af 14. juni 1995 om ændring lov om  

 gymnasiet m.v. og lov om kursus til højere forberedelseseksamen og om  

 studieforberedende enkeltfagsundervisning for voksne m.v. henvises til FT  

 1994- 95, 1975, 2240, 5950, 6061. Tillæg A 1209, Tillæg B 586,  

 Tillæg C 447.
Til § 9 Bestemmelsen i § 8, stk. 3, i lov om Danmarks  

 Evalueringsinstitut foreslås ophævet.
I denne bestemmelse er der  

 fastsat begrænsninger for indholdet af evalueringsinstituttets  

 evalueringsrapporter, der går ud på, at disse ikke må  

 indeholde oplysninger om karaktergennemsnit for fag, hold, eller samtlige  

 eksaminer eller prøver på en institution eller grupper af  

 institutioner, bortset fra landsgennemsnit.
Endvidere fastsætter  

 bestemmelsen, at arbejdsmateriale vedrørende disse oplysninger er  

 underlagt fuldstændig tavshedspligt.
Hvis bestemmelsen ophæves, vil der for disse  

 oplysninger alene gælde de regler om fortrolighed, som følger af  

 offentlighedsloven og lov om behandling af personoplysninger samt den  

 øvrige almindelige lovgivning - dog med den modifikation efter  

 § 8, stk. 4, i lov om Danmarks Evalueringsinstitut om, at internt  

 materiale, som en institution i forbindelse med en evaluering afgiver til  

 evalueringsinstituttet, først vil blive offentligt tilgængeligt,  

 når evalueringen er afsluttet og evalueringsrapporten er  

 offentliggjort.
Dette sker af hensyn til de bedst mulige arbejdsforhold under  

 evalueringsarbejdet.
 Om forslag til lov om Danmarks Evalueringsinstitut  

 henvises til FT 1998-99: 1788, 6097, 6354. Tillæg A 2061, Tillæg  

 B 608, Tillæg C 545.
Bilag 1 Lovforslaget sammenholdt med gældende lov Gældende formulering Lovforslaget § 4. - - - Stk. 2. Oplysninger om karaktergennemsnit for fag, hold eller  

 samtlige eksaminer på en skole eller grupper af skoler, bortset fra  

 landsgennemsnit, er fortrolige, jf. dog stk. 4.
 § 7. I lov om gymnasiet m.v., jf. lovbekendtgørelse nr.754  

 af 8. august 2000, ophæves § 4, stk. 2-4, og i § 7, stk.  

 7, 1. pkt., udgår: », herunder reglerne i § 4, stk. 2,«.
 Stk. 3. Oplysninger som nævnt i stk. 2 er ikke  

 undergivet aktindsigt efter lov om offentlighed i forvaltningen.
 Stk. 4. Uanset bestemmelserne i stk. 2 kan Danmarks  

 Evalueringsinstitut forlange disse oplysninger udleveret til brug for  

 evalueringer.
§ 7. - - - Stk. 2-6. - - - Stk. 7. En godkendelse kan tilbagekaldes, hvis skolen  

 ikke overholder fastsatte regler, herunder reglerne i § 4, stk. 2, eller  

 meddelte påbud.
Undervisningsministeriet kan endvidere tilbagekalde  

 godkendelsen, hvis der efter ministeriets skøn ikke er  

 tilstrækkelig sikkerhed for, at skolen opfylder kravet i stk. 6 om  

 uafhængighed og forvaltning af skolens midler.
Der kan herved navnlig  

 lægges vægt på, om 1) - 4) - - - Stk. 8-9. - - - § 7. - - - Stk. 2. Oplysninger om karaktergennemsnit for fag, hold eller  

 samtlige eksaminer på et kursus, der tilbyder undervisning i henhold  

 til denne lov, eller grupper af sådanne kurser, bortset fra  

 landsgennemsnit, er fortrolige, jf. dog stk. 4.
 Stk. 3. Oplysninger som nævnt i stk. 2 er ikke  

 undergivet aktindsigt efter lov om offentlighed i forvaltningen.
 § 8. I lov om kursus til højere forberedelseseksamen og om  

 studieforberedende enkeltfagsundervisning for voksne m.v. jf.  

 lovbekendtgørelse nr. 755 af 8. august 2000, ophæves § 7,  

 stk. 2-4, og i § 18, stk. 7, 1. pkt., udgår: »,  

 herunder § 7, stk. 2,«.
 Stk. 4. Uanset bestemmelserne i stk. 2 kan Danmarks  

 Evalueringsinstitut forlange disse oplysninger udleveret til brug for  

 evalueringer.
§ 18. - - - Stk. 2-6. - - - Stk. 7. En godkendelse kan tilbagekaldes, hvis kurset ikke  

 overholder fastsatte regler, herunder § 7, stk. 2, eller meddelte  

 påbud.
Undervisningsministeren kan endvidere tilbagekalde godkendelsen,  

 hvis der efter ministerens skøn ikke er tilstrækkelig sikkerhed  

 for, at kurset opfylder kravet i stk. 6 om uafhængighed og forvaltning  

 af kursets midler.
Der kan herved navnlig lægges vægt på,  

 om 1) - 4) - - - Stk. 8. - - - § 8. - - - Stk. 2. Evalueringsinstituttet offentliggør alle  

 evalueringsrapporter og orienterer offentligheden om sin aktivitet.  

 Instituttet afgiver ved årets afslutning en beretning om årets  

 aktivitet.
Stk. 3. Evalueringsrapporter må ikke indeholde  

 oplysninger om karaktergennemsnit for fag, hold eller samtlige eksaminer  

 eller prøver på en institution eller grupper af institutioner,  

 bortset fra landsgennemsnit.
Arbejdsmateriale vedrørende de i 1. pkt.  

 nævnte oplysninger er undergivet ubetinget tavshedspligt hos  

 evalueringsinstituttet.
 § 9. I lov om Danmarks Evalueringsinstitut, jf.  

 lovbekendtgørelse nr. 905 af 12. september 2001, med senere  

 ændringer, ophæves § 8, stk. 3.
 Stk. 4 og 5, bliver herefter stk. 3 og 4.
 Stk. 4. Evalueringsinstituttets sager om evaluering er  

 omfattet af offentlighedsloven, når den endelige rapport er  

 offentliggjort, jf. stk. 1.
 Stk. 5. Når evalueringsinstituttet til brug for  

 gennemførelsen af en evaluering modtager arbejdsdokumenter, der i  

 henhold til lov om offentlighed i forvaltningen og forvaltningsloven er  

 interne, mister dokumenterne ikke som følge af  

 videregivelsen deres interne karakter.
