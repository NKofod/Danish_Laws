Nr LSF 82 Forslag til Lov om indgåelse af dobbeltbeskatningsoverenskomst mellem  

 regeringen i Kongeriget Danmark og regeringen i Kongeriget Nederlandene Fremsat af skatteministeren (Carsten Koch) den 14. november 1997 Vedtaget ved tredjebehandling den 19. december 1997 Lov nr. 1100 af 29/12/1997 § 1. Overenskomst af 1. juli 1996 mellem regeringen i Kongeriget  

 Danmark og regeringen i Kongeriget Nederlandene til undgåelse af  

 dobbeltbeskatning og forhindring af skatteunddragelse, for så vidt angår  

 skatter på indkomst og formue, kan tiltrædes på Danmarks vegne.  

 Overenskomsten er optaget som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 33.
Stk. 3. Efter bestemmelserne i overenskomstens artikel 33 skal  

 overenskomst mellem Kongeriget Danmark og Kongeriget Nederlandene til  

 undgåelse af dobbeltbeskatning og fastsættelse af regler om gensidig  

 administrativ bistand vedrørende skatter på indkomst og formue, med protokol,  

 undertegnet i København den 20. februar 1957, med tillæg ved noter udvekslet  

 i København den 20. februar 1957, og som ændret ved tillægsoverenskomst  

 undertegnet i Haag den 20. januar 1966, ophøre med at have virkning ved denne  

 overenskomsts ikrafttræden.
Bestemmelserne i den førstnævnte overenskomst  

 skal imidlertid fortsat være gældende for skatteår og -perioder, der er  

 udløbet før det tidspunkt, hvor denne overenskomsts bestemmelser har  

 virkning.
Stk. 4. Efter bestemmelserne i overenskomstens artikel 33 skal  

 følgende aftaler mellem Kongeriget Danmark og Kongeriget Nederlandene ikke  

 have virkning for noget år eller nogen periode, for hvilken nærværende  

 overenskomst er i kraft, nemlig 1. aftale af 8. november 1930 om gensidig fritagelse for skat på visse  

 fortjenester hidrørende fra rederivirksomhed; 2. aftale indgået ved udveksling ved noter, dateret 15. december 1937 og  

 24. marts 1938, om gensidig fritagelse for indkomstskat af visse fortjenester  

 hidrørende fra luftfartsvirksomhed.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmark og Kongeriget Nederlandene til undgåelse af  

 dobbeltbeskatning og forhindring af skatteunddragelse for så vidt angår  

 skatter på indkomst og formue Regeringen i Kongeriget Danmark og Regeringen i Kongeriget Nederlandene, der ønsker at afslutte en ny overenskomst til afløsning af den gældende  

 overenskomst mellem Kongeriget Danmark og Kongeriget Nederlandene til  

 undgåelse af dobbeltbeskatning og fastsættelse af regler for gensidig  

 administrativ bistand for så vidt angår skatter på indkomst og formue med  

 protokol, der er undertegnet i København den 20. februar 1957, og med  

 supplerende noter udvekslet i København den 20. februar 1957, og ændret ved  

 tillægsaftale undertegnet i Haag den 20. januar 1966, er blevet enige om følgende:
Kapitel I Overenskomstens omfang Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller i begge staterne.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der udskrives på en af staternes, dens politiske underafdelingers eller dens  

 lokale myndigheders vegne, uanset hvordan de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter på fortjeneste ved afhændelse af løsøre eller fast ejendom,  

 skatter på det samlede beløb af gager eller lønninger udbetalt af  

 foretagender, såvel som skatter på formueforøgelse.
 3. De gældende skatter, på hvilke overenskomsten skal finde anvendelse, er  

 især:
 a) i Nederlandene:
- de inkomstenbelasting (indkomstskat), - de loonbelasting (lønskat), - de vennootschapsbelasting (selskabsskat) herunder statens andel i  

 nettofortjenesten ved udnyttelsen af naturforekomster, der er pålagt i  

 henhold til Mijnwet 1810 (loven om minedrift af 1810) for så vidt angår  

 koncessioner, der er udstedt siden 1967, eller i henhold til Mijnwet  

 Continentaal Plat 1965 (loven om udnyttelse af den nederlandske  

 kontinentalsokkel af 1965), - de dividendbelasting (udbytteskat), - de vermogensbelasting (formueskat), (herefter omtalt som »nederlandsk skat«); b) i Danmark:
- indkomstskatten til staten, - den kommunale indkomstskat, - den amtskommunale indkomstskat, - den særlige indkomstskat, - kirkeskatten, - udbytteskatten, - renteskatten, - royaltyskatten, - skatter i henhold til kulbrinteskatteloven, (herefter omtalt som »dansk skat«).
4. Overenskomsten skal også finde anvendelse på alle skatter af samme  

 eller væsentlig samme art, der efter denne overenskomsts underskrivelse  

 pålignes som tillæg til eller i stedet for de gældende skatter.
De kompetente  

 myndigheder i staterne skal give hinanden underretning om væsentlige  

 ændringer, som er foretaget i deres respektive skattelove.
Kapitel II Definitioner Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) udtrykket »Stat« betyder Nederlandene eller Danmark, alt  

 efter sammenhængen; og udtrykket »Stater« betyder Nederlandene og  

 Danmark; b) udtrykket »Nederlandene« betyder den del af Kongeriget  

 Nederlandene, der er beliggende i Europa, herunder territorialfarvandet og  

 ethvert område uden for territorialfarvandet, hvor Nederlandene i  

 overensstemmelse med international ret udøver jurisdiktion eller suveræne  

 rettigheder med hensyn til havbunden, dens undergrund og overliggende vande  

 samt naturforekomster.
c) udtrykket »Danmark« betyder Kongeriget Danmark herunder  

 ethvert område uden for Danmarks territorialfarvand, som ifølge dansk  

 lovgivning og i overensstemmelse med international ret er eller senere måtte  

 blive betegnet som et område indenfor hvilket Danmark kan udøve sine suveræne  

 rettigheder med det formål at efterforske og udnytte naturforekomsterne på  

 havbunden og i dens undergrund og dens overliggende vande, og med hensyn til  

 anden virksomhed med henblik på økonomisk udnyttelse og efterforskning af  

 området; udtrykket omfatter ikke Færøerne og Grønland; d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en af staterne« og  

 »foretagende i den anden stat« betyder henholdsvis et foretagende,  

 som drives af en person, der er hjemmehørende i en af staterne, og et  

 foretagende, som drives af en person, der er hjemmehørende i den anden stat; g) udtrykket »international trafik« betyder enhver transport med  

 skib eller luftfartøj, der udøves af et foretagende, hvis virkelige ledelse  

 har sit sæde i en af staterne, bortset fra tilfælde hvor skibet eller  

 luftfartøjet udelukkende anvendes mellem pladser i den anden stat; h) udtrykket »statsborger« betyder:
1) enhver fysisk person, der er i besiddelse af statsborgerskab i en af  

 staterne 2) enhver juridisk person, interessentskab og forening, der består i kraft  

 af den gældende lovgivning i en af staterne; i) udtrykket »kompetente myndighed« betyder:
1) i Nederlandene: Finansministeren eller han befuldmægtigede  

 stedfortræder; 2) i Danmark: skatteministeren eller hans befuldmægtigede stedfortræder; 2. Ved anvendelsen af overenskomsten i en af staterne skal, medmindre  

 andet følger af sammenhængen, ethvert udtryk, som ikke er defineret deri,  

 tillægges den betydning, som det har i denne stats lovgivning om de skatter,  

 hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en af staterne« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet kriterium af lignende karakter.
Dog  

 omfatter udtrykket ikke en person, som er skattepligtig til den pågældende  

 stat udelukkende af indkomst fra kilder i denne stat, eller formue, der  

 befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge staterne, bestemmes hans status efter følgende regler:
a) han skal anses for at være hjemmehørende i den stat, i hvilken han har  

 fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i staterne afgøre  

 spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge staterne, skal den anses for at være hjemmehørende i  

 den stat, hvori sædet for dens virkelige ledelse er beliggende.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Et bygningsarbejde eller anlægs- eller installationsarbejde udgør kun  

 et fast driftssted, hvis det varer mere end 12 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed af forberedende eller hjælpende karakter for  

 foretagendet; f) opretholdelsen af et fast forretningssted udelukkende med henblik på en  

 kombination af flere af de i litra a) til e) nævnte virksomheder, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. I tilfælde hvor en person - der ikke er en sådan uafhængig  

 repræsentant, som omhandles i stykke 6 - handler i en af staterne på vegne af  

 et foretagende og har og sædvanligvis udøver en fuldmagt til at indgå aftaler  

 i foretagendets navn, skal dette foretagende - uanset bestemmelserne i stykke  

 1 og 2 - anses for at have et fast driftssted i denne stat med hensyn til  

 hele den virksomhed, som denne person påtager sig for foretagendet, medmindre  

 denne persons virksomhed er begrænset til de i stykke 4 nævnte forhold, som,  

 hvis de var udøvet gennem et fast forretningssted, ikke ville gøre dette  

 faste forretningssted til et fast driftssted efter bestemmelserne i dette  

 stykke.
 6. Et foretagende skal ikke anses for at have et fast driftssted i en af  

 staterne, alene fordi det driver erhvervsvirksomhed i denne stat gennem en  

 mægler, kommissionær eller en anden uafhængig repræsentant, forudsat at disse  

 personer handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er hjemmehørende i en af staterne,  

 behersker eller beherskes af et selskab, der er hjemmehørende i den anden  

 stat, eller som (enten gennem et fast driftssted eller på anden måde) udøver  

 erhvervsvirksomhed i denne anden stat, skal ikke i sig selv medføre, at et af  

 de to selskaber anses for et fast driftssted for det andet.
Kapitel III Indkomstbeskatning Artikel 6 Indkomst af fast ejendom 1. Indkomst, som en person, der er hjemmehørende i en af staterne,  

 oppebærer af fast ejendom (herunder indkomst af land- eller skovbrug), der er  

 beliggende i den anden stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den stat, hvori den pågældende ejendom er  

 beliggende.
Udtrykket skal i alle tilfælde omfatte tilbehør til fast ejendom,  

 husdyrbesætning og redskaber, der anvendes i land- og skovbrug, rettigheder  

 på hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster.
Skibe og luftfartøjer skal ikke anses for  

 fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller enhver anden form for benyttelse  

 af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en af staterne, kan kun  

 beskattes i denne stat, medmindre foretagendet driver erhvervsvirksomhed i  

 den anden stat gennem et der beliggende fast driftssted.
Såfremt foretagendet  

 driver en sådan virksomhed, kan dets fortjeneste beskattes i den anden stat,  

 men kun for så vidt angår den del deraf, som kan henføres til dette faste  

 driftssted.
 2. Under iagttagelse af bestemmelserne i stykke 3 skal der i tilfælde,  

 hvor et foretagende i en af staterne driver erhvervsvirksomhed i den anden  

 stat gennem et der beliggende fast driftssted, i hver af staterne til dette  

 faste driftssted henføres den fortjeneste, som det kunne forventes at ville  

 have opnået, hvis det havde været et frit og uafhængigt foretagende, som  

 udøvede den samme eller lignende virksomhed på samme eller lignende vilkår,  

 og som under frie forhold afsluttede forretninger med det foretagende, hvis  

 faste driftssted det er.
 3. Ved fastsættelse af et fast driftssteds fortjeneste skal det være  

 tilladt at fradrage omkostninger, der er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. I det omfang det har været sædvane i en af staterne at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 hindre denne stat i at fastsætte den  

 skattepligtige fortjeneste på grundlag af en sådan sædvanemæssig fordeling.  

 Den anvendte fordelingsmetode skal imidlertid være sådan, at resultatet er i  

 overensstemmelse med de principper, der er fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget vareindkøb for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, fastsættes efter samme metode år for år,  

 medmindre der er god og fyldestgørende grund for det modsatte.
 7. I tilfælde, hvor fortjeneste omfatter indkomst, som er omhandlet  

 særskilt i andre artikler i denne overenskomst, skal bestemmelserne i disse  

 artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste ved skibs- eller luftfartsvirksomhed i international trafik  

 kan kun beskattes i den stat, hvori foretagendets virkelige ledelse har sit  

 sæde.
 2. Såfremt den virkelige ledelse af et foretagende, der driver  

 skibsfartsvirksomhed, har sit sæde om bord på et skib, skal foretagendet  

 anses for at have sit sæde i den stat, i hvilken skibet har sit hjemsted,  

 eller, såfremt et sådant ikke findes, i den stat, i hvilken skibets reder er  

 hjemmehørende.
 3. For så vidt angår fortjeneste oppebåret af luftfartsselskabet  

 Scandinavian Airlines System (SAS) skal bestemmelserne i stykke 1 kun finde  

 anvendelse på den del af fortjenesten, som svarer til den andel i konsortiet,  

 der ejes af den danske partner i Scandinavian Airlines System (SAS), Det  

 Danske Luftfartsselskab (DDL).
 For så vidt angår stykke 1 skal den af DDL ejede andel af SAS anses for at  

 udgøre et foretagende, der driver luftfartsvirksomhed i international trafik,  

 med den virkelige ledelses sæde i Danmark.
 4. I denne artikel omfatter fortjeneste ved skibs- eller  

 luftfartsvirksomhed i international trafik fortjeneste oppebåret ved udleje  

 af bemandet eller ubemandet skib eller luftfartøj til anvendelse i  

 international trafik, hvis sådan lejeindtægt er forbundet med den  

 fortjeneste, der er omfattet af stykke 1.
 5. Bestemmelserne i stykke 1 skal også finde anvendelse på fortjeneste ved  

 deltagelse i en pool, et konsortium eller i en international  

 driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en af staterne direkte eller indirekte har del i  

 ledelsen af, kontrollen med eller kapitalen i et foretagende i den anden  

 stat, eller b) de samme personer direkte eller indirekte har del i ledelsen af,  

 kontrollen med eller kapitalen i såvel et foretagende i en af staterne som et  

 foretagende i den anden stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
Det gælder dog, at den  

 omstændighed at forbundne foretagender har indgået aftaler som f.eks. aftaler  

 om omkostningsdeling eller generelle serviceaftaler angående eller baseret på  

 fordelingen af ledelsesmæssige, generelle administrative, tekniske og  

 kommercielle omkostninger samt omkostninger til forskning og udvikling og  

 andre omkostninger af lignende art, ikke i sig selv skal være et vilkår i den  

 foregående sætnings betydning.
2. I tilfælde, hvor en af staterne til fortjenesten for et foretagende i  

 denne stat medregner - og i overensstemmelse hermed beskatter - fortjeneste,  

 som et foretagende i den anden stat er blevet beskattet af i denne anden  

 stat, og den således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis vilkårene mellem de to  

 foretagender havde været de samme, som ville være blevet aftalt mellem  

 uafhængige foretagender, skal denne anden stat foretage en dertil svarende  

 regulering af det skattebeløb, som er beregnet der af fortjenesten.
Ved  

 reguleringen skal der tages hensyn til de øvrige bestemmelser i denne  

 overenskomst, og staternes kompetente myndigheder skal om nødvendigt rådføre  

 sig med hinanden.
Artikel 10 Udbytte 1. Udbytte, som betales af et selskab, der er hjemmehørende i en af  

 staterne til en person, der er hjemmehørende i den anden stat, kan beskattes  

 i denne anden stat.
 2. Et sådant udbytte kan dog også beskattes i den stat, hvori det selskab,  

 der betaler udbyttet, er hjemmehørende, og i henhold til lovgivningen i denne  

 stat, men hvis modtageren er den retmæssige ejer af udbyttet, må den  

 pålignede skat ikke overstige 15 procent af bruttobeløbet af udbyttet.
 3. Uanset bestemmelserne i stykke 2 kan den stat, i hvilken selskabet er  

 hjemmehørende, ikke påligne skat på udbytte betalt at dette selskab, hvis den  

 retmæssige ejer af udbyttet er et selskab, der er hjemmehørende i den anden  

 stat, og som direkte besidder mindst 10 procent af kapitalen i det selskab,  

 der betaler udbyttet.
 4. Bestemmelserne i stykke 2 og 3 skal ikke berøre beskatningen af  

 selskabet med hensyn til den fortjeneste, der ligger til grund for det  

 betalte udbytte.
 5. Udtrykket »udbytte« betyder i denne artikel indkomst af  

 aktier, »jouissance« aktier eller »jouissance«  

 rettigheder, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som indkomst  

 af andre selskabsrettigheder, der er undergivet samme skattemæssige  

 behandling som indkomst fra aktier i henhold til lovgivningen i den stat,  

 hvori det udbyttebetalende selskab er hjemmehørende.
6. Bestemmelserne i stykke 1, 2 og 3 skal ikke finde anvendelse i  

 tilfælde, hvor den retmæssige ejer af udbyttet, der er hjemmehørende i en af  

 staterne, udøver virksomhed i den anden stat, i hvilken det udbyttebetalende  

 selskab er hjemmehørende, gennem et der beliggende fast driftssted, eller i  

 denne anden stat udøver frit erhverv fra et der beliggende fast sted, og den  

 aktiebesiddelse, som ligger til grund for udlodningen af udbyttet, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
 7. I tilfælde, hvor et selskab, der er hjemmehørende i en af staterne,  

 oppebærer fortjeneste eller indkomst fra den anden stat, må denne anden stat  

 ikke påligne nogen skat på udbytte, som betales af selskabet, med mindre  

 sådant udbytte betales til en person, der er hjemmehørende i denne anden  

 stat, eller den aktiebesiddelse, som ligger til grund for udlodningen af  

 udbyttet, har direkte forbindelse med et fast driftssted eller et fast sted,  

 der er beliggende i denne anden stat, eller undergive selskabets  

 ikke-udloddede fortjeneste nogen skat på ikkeudloddet fortjeneste, selv om  

 det betalte udbytte eller den ikke-udloddede fortjeneste helt eller delvis  

 består af fortjeneste eller indkomst hidrørende fra denne anden stat.
Artikel 11 Renter 1. Renter, der hidrører fra en af staterne og betales til en person, der  

 er hjemmehørende i den anden stat, kan, hvis den pågældende er renternes  

 retmæssige ejer, kun beskattes i denne anden stat.
2. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i henhold til denne artikel.
3. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en af staterne, driver  

 erhvervsvirksomhed i den anden stat, hvorfra renterne hidrører, gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den fordring, som ligger til grund for de  

 udbetalte renter, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
4. Renter skal anses for at hidrøre fra en af staterne, hvis de betales af  

 denne stat selv, af en af dens politiske underafdelinger, en lokal myndighed  

 deri, eller af en person, der er hjemmehørende i denne stat.
I tilfælde, hvor  

 den person, der betaler renten, hvad enten han er hjemmehørende i en af  

 staterne eller ej, har et fast driftssted eller et fast sted i en af  

 staterne, i forbindelse med hvilket den gæld, hvoraf renten betales, er  

 stiftet, og sådan rente afholdes af dette faste driftssted eller faste sted,  

 skal sådan rente anses for at hidrøre fra den stat, hvori det faste  

 driftssted eller det faste sted er beliggende.
5. I tilfælde, hvor en særlig forbindelse mellem den, der betaler  

 renterne, og den retmæssige ejer, eller mellem disse og en tredje person, har  

 bevirket, at renterne, set i forhold til den gældsfordring, for hvilken de er  

 betalt, overstiger det beløb, som ville være blevet aftalt mellem skyldneren  

 og den retmæssige ejer, såfremt den nævnte forbindelse ikke havde foreligget,  

 skal bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver stat under hensyntagen til de øvrige  

 bestemmelser i denne overenskomst.
Artikel 12 Royalties 1. Royalties, der hidrører fra en af staterne og betales til en person,  

 der er hjemmehørende i den anden stat, kan, hvis den pågældende er  

 royaltybeløbets retmæssige ejer, kun beskattes i denne anden stat.
 2. Udtrykket »royalty« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde, herunder spillefilm og film eller bånd til brug for radio- eller  

 fjernsynsudsendelser, ethvert patent, varemærke, mønster eller model,  

 tegning, hemmelig formular eller fremstillingsmetode, eller for oplysninger  

 om industrielle, kommercielle eller videnskabelige erfaringer.
3. Bestemmelserne i stykke 1 skal ikke finde anvendelse, såfremt  

 royaltybeløbets retmæssige ejer, der er hjemmehørende i en af staterne,  

 driver erhvervsvirksomhed i den anden stat, hvorfra royaltybeløbet hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den rettighed eller ejendom,  

 der ligger til grund for de betalte royalties, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller artikel 14 finde anvendelse.
4. Royalties skal anses for at hidrøre fra en af staterne, hvis de betales  

 af denne stat selv, af en af dens politiske underafdelinger, en lokal  

 myndighed deri, eller af en person, der er hjemmehørende i denne stat.
I  

 tilfælde, hvor den person, der betaler royaltybeløbet, hvad enten han er  

 hjemmehørende i en af staterne eller ej, har et fast driftssted eller et fast  

 sted i en af staterne, i forbindelse med hvilket den forpligtelse, der ligger  

 til grund for royaltybetalingen, er indgået, og sådan royalty afholdes af  

 dette faste driftssted eller faste sted, skal sådant royaltybeløb anses for  

 at hidrøre fra den stat, hvori det faste driftssted eller det faste sted er  

 beliggende.
5. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel alene finde anvendelse på det sidstnævnte beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af staterne under hensyntagen til de øvrige bestemmelser i denne  

 overenskomst.
Artikel 13 Kapitalgevinster 1. Fortjeneste, som en person, der er hjemmehørende i en af staterne,  

 erhverver ved afhændelse af fast ejendom, som omhandlet i artikel 6, og som  

 er beliggende i den anden stat, kan beskattes i denne anden stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en af staterne har  

 i den anden stat, eller ved afhændelse af rørlig formue, der hører til et  

 fast sted, som en person, der er hjemmehørende i en af staterne, har til  

 rådighed til udøvelse af frit erhverv i den anden stat, herunder også  

 fortjeneste ved afhændelse af et sådant fast driftssted (særskilt eller  

 sammen med hele foretagendet), eller af et sådant fast sted, kan beskattes i  

 denne anden stat.
3. Fortjeneste ved afhændelse af skibe eller luftfartøjer, der anvendes i  

 international trafik, eller af rørlig formue, der er knyttet til driften af  

 sådanne skibe eller luftfartøjer, kan kun beskattes i den stat, hvori  

 foretagendets virkelige ledelse har sit sæde.
Ved anvendelse af dette stykke  

 skal bestemmelserne i artikel 8, stykke 2, være gældende.
For så vidt angår  

 fortjeneste oppebåret af luftfartskonsortiet Scandinavian Airlines System  

 (SAS), skal bestemmelserne i dette stykke kun finde anvendelse på den del af  

 fortjenesten, som svarer til den andel af konsortiet, der ejes af Det Danske  

 Luftfartsselskab (DDL), den danske partner i Scandinavian Airlines System.  

 For så vidt angår dette stykke skal den af DDL ejede andel af SAS anses for  

 at udgøre et foretagende, der driver luftfartsvirksomhed i international  

 trafik, med den virkelige ledelses sæde i Danmark.
 4. Fortjeneste ved afhændelse af alle andre aktiver end de i stykke 1, 2  

 og 3 omhandlede, kan kun beskattes i den stat, hvori afhænderen er  

 hjemmehørende.
 5. Bestemmelserne i stykke 4 skal ikke berøre Nederlandenes ret til at  

 påligne skat i henhold til egen lovgivning på fortjeneste ved afhændelse af  

 aktier eller »jouissance« rettigheder i et selskab, hvis kapital  

 helt eller delvist er fordelt på aktier og som i henhold til nederlandsk  

 lovgivning er hjemmehørende i Nederlandene, som oppebæres af en fysisk  

 person, der er hjemmehørende i Danmark, og som har været hjemmehørende i  

 Nederlandene indenfor de sidste fem år forud for afhændelsen af aktierne  

 eller »jouissance« rettighederne.
Artikel 14 Frit erhverv 1. Indkomst ved frit erhverv eller andet arbejde af selvstændig karakter  

 oppebåret af en person, der er hjemmehørende i en af staterne, kan kun  

 beskattes i denne stat, medmindre han har et fast sted, som til stadighed  

 står til rådighed for ham i den anden stat med henblik på udøvelsen af hans  

 virksomhed.
Såfremt han har et sådant fast sted, kan indkomsten beskattes i  

 den anden stat, men kun i det omfang den kan henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artikel 16, 18 og 19 ikke medfører andet, kan  

 gage, løn og andet lignende vederlag for personligt arbejde i tjenesteforhold  

 oppebåret af en person, der er hjemmehørende i en af staterne, kun beskattes  

 i denne stat, medmindre arbejdet er udført i den anden stat.
Er arbejdet  

 udført der, kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en af staterne, oppebærer for personligt arbejde i  

 tjenesteforhold udført i den anden stat, kun beskattes i den førstnævnte  

 stat, såfremt:
a) modtageren opholder sig i den anden stat i en periode eller i perioder,  

 der tilsammen ikke overstiger 183 dage i nogen 12-månedersperiode, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag  

 oppebåret af person, der er hjemmehørende i en af staterne, for personligt  

 arbejde i tjenesteforhold der udføres om bord på et skib eller luftfartøj,  

 der anvendes i international trafik, kun beskattes i denne stat.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en af staterne, i hans egenskab af medlem af bestyrelsen,  

 en »bestuurder« eller en »commissaris« for et selskab,  

 der er hjemmehørende i den anden stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en af staterne, oppebærer som optrædende  

 kunstner, såsom teater-, film-, radio- eller fjernsynskunstner, eller  

 musiker, eller som sportsudøver, ved virksomhed udøvet i denne egenskab i den  

 anden stat, beskattes i denne anden stat.
 2. I tilfælde hvor indkomst ved virksomhed, som udøves af en optrædende  

 kunstner eller en sportsudøver i dennes egenskab som sådan, ikke tilfalder  

 kunstneren eller sportsudøveren selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 stat, i hvilken kunstneren eller sportsudøveren udøver sin virksomhed.
Artikel 18 Pensioner, livrenter og sociale sikringsydelser 1. Såfremt bestemmelserne i artikel 19, stykke 2, ikke medfører andet, kan  

 pensioner og andre lignende vederlag, der udbetales til en person, der er  

 hjemmehørende i en af staterne, som vederlag for tidligere personligt arbejde  

 i tjenesteforhold og enhver livrente kun beskattes i denne stat.
 2. I tilfælde hvor et sådant vederlag ikke er en løbende udbetaling og er  

 betaling som vederlag for tidligere ansættelse i den anden stat, eller hvor  

 der i stedet for en rettighed til en livrente udbetales en samlet sum, kan  

 dette vederlag eller denne samlede sum beskattes i den stat, hvorfra det  

 hidrører.
 3. Enhver pension og andre ydelser, som udbetales i medfør af  

 bestemmelserne i sociallovgivningen i en af staterne til en person, der er  

 hjemmehørende i den anden stat, kan beskattes i den førstnævnte stat.
 4. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. a) Vederlag, undtagen pensioner, der udbetales af en af staterne, dens  

 politiske underafdelinger eller lokale myndigheder til en fysisk person for  

 udførelse af hverv for denne stat, dens underafdelinger eller myndigheder,  

 kan beskattes i denne stat.
 b) Sådant vederlag kan imidlertid kun beskattes i den anden stat, hvis  

 hvervet er udført i denne stat, og den pågældende er en i denne stat  

 hjemmehørende person, som:
1. er statsborger i denne stat; eller 2. ikke blev hjemmehørende i denne stat alene med det formål at udføre  

 hvervet.
 2. a) Enhver pension, som udbetales af en af staterne, dens politiske  

 underafdelinger eller lokale myndigheder - eller af midler tilvejebragt af  

 disse - til en fysisk person for udøvelse af hverv for denne stat, dens  

 underafdelinger eller myndigheder, kan beskattes i denne stat.
 b) En sådan pension kan imidlertid kun beskattes i den anden stat, hvis  

 modtageren er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for hverv i forbindelse med  

 erhvervsvirksomhed, der drives af en af staterne eller en af dens politiske  

 underafdelinger eller en af dens lokale myndigheder.
Artikel 20 Studerende Beløb, som en studerende eller en erhvervspraktikant, der er, eller som,  

 umiddelbart før han besøger en af staterne, var hjemmehørende i den anden  

 stat, og som opholder sig i den førstnævnte stat udelukkende i studie- eller  

 uddannelsesøjemed, modtager til sit underhold, sit studium eller sin  

 uddannelse, skal ikke beskattes i denne stat under forudsætning af, at  

 sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en person, der er hjemmehørende i en af  

 staterne, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst er en person hjemmehørende i en af  

 staterne, som driver erhvervsvirksomhed i den anden stat gennem et der  

 beliggende fast driftssted, eller som udøver frit erhverv i denne anden stat  

 fra et der beliggende fast sted, og den rettighed eller ejendom, som ligger  

 til grund for den udbetalte indkomst, har direkte forbindelse med et sådant  

 fast driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
Kapital IV Beskatning af formue Artikel 22 Formue 1. Formue bestående af fast ejendom som omhandlet i artikel 6, som ejes af  

 en person, der er hjemmehørende i en af staterne, og som er beliggende i den  

 anden stat, kan beskattes i denne anden stat.
 2. Formue bestående af rørlig formue, der udgør en del af erhvervsformuen  

 i et fast driftssted, som et foretagende i en af staterne har i den anden  

 stat, eller af rørlig formue, der hører til et fast sted, som en person, der  

 er hjemmehørende i en af staterne, har til rådighed til udøvelse af frit  

 erhverv i den anden stat, kan beskattes i denne anden stat.
3. Formue bestående af skibe eller luftfartøjer, der anvendes i  

 international trafik, og af rørlig formue, der er knyttet til driften af  

 sådanne skibe eller luftfartøjer, kan kun beskattes i den stat, hvori  

 foretagendets virkelige ledelse har sit sæde.
Ved anvendelse af dette stykke  

 skal bestemmelserne i artikel 8, stykke 2, være gældende.
For så vidt angår  

 formue ejet af luftfartskonsortiet Scandinavian Airlines System (SAS), skal  

 bestemmelserne i dette stykke kun finde anvendelse på den del af formuen, som  

 svarer til den andel af konsortiet, der ejes af Det Danske Luftfartsselskab  

 (DDL), den danske partner i Scandinavian Airlines System.
For så vidt angår  

 dette stykke skal den af DDL ejede andel af SAS anses for at udgøre et  

 foretagende, der driver luftfartsvirksomhed i international trafik, med den  

 virkelige ledelses sæde i Danmark.
 4. Al anden formue, tilhørende en person, der er hjemmehørende i en stat,  

 kan kun beskattes i denne stat.
Kapitel V Ophævelse af dobbeltbeskatning Artikel 23 Ophævelse af dobbeltbeskatning 1. Ved påligning af skat på personer, som er hjemmehørende i Nederlandene,  

 må Nederlandene i beskatningsgrundlaget medregne indkomst- og formuebeløb,  

 som i henhold til bestemmelserne i denne overenskomst kan beskattes i  

 Danmark.
2. I tilfælde, hvor en person, der er hjemmehørende i Nederlandene  

 oppebærer indkomst fra eller ejer formuebestanddele, der kan beskattes i  

 Danmark i henhold til denne overenskomsts artikel 6, artikel 7, artikel 10,  

 stk. 6, artikel 11, stk. 3, artikel 12, stk. 3, artikel 13, stk. 1 og 2,  

 artikel 14, artikel 15, stk. 1, artikel 18, stk. 3, artikel 19, stk. 1 litra  

 a) og stk. 2 litra a), artikel 21, stk. 2 og artikel 22, stk. 1 og 2, og  

 denne indkomst eller formuebestanddel er medregnet i det i stk. 1 omhandlede  

 beskatningsgrundlag, skal Nederlandene fritage sådan indkomst eller  

 formuebestanddel for beskatning ved at foretage en nedsættelse af den  

 nederlandske skat.
Denne nedsættelse skal beregnes efter bestemmelserne om  

 undgåelse af dobbeltbeskatning i den nederlandske lovgivning.
De omhandlede  

 indkomst- og formuebeløb skal anses for at være medregnet i det totale beløb  

 af indkomst eller formuebestanddele, der er fritaget for nederlandsk skat i  

 henhold til disse bestemmelser.
3. Derudover skal Nederlandene indrømme et fradrag i den således beregnede  

 nederlandske skat af indkomster, der kan beskattes i Danmark i henhold til  

 denne overenskomsts artikel 10, stk. 2, artikel 13, stk. 5, artikel 16,  

 artikel 17 og artikel 18, stk. 2, for så vidt disse indkomster er medregnet i  

 det i stk. 1 omhandlede beskatningsgrundlag.
Fradragsbeløbet skal svare til  

 den skat, der er betalt i Danmark af disse indkomster, men skal ikke  

 overstige den nedsættelse, der ville være indrømmet, hvis de således  

 medregnede indkomster havde været de eneste indkomster, som var fritaget for  

 nederlandsk skat i henhold til bestemmelserne om undgåelse af  

 dobbeltbeskatning i den nederlandske lovgivning.
 4. Uanset bestemmelserne i stk. 2 skal Nederlandene indrømme fradrag i  

 nederlandsk skat for skat betalt i Danmark af indkomst, som i henhold til  

 artikel 7, artikel 10, stk. 6, artikel 11, stk. 3, artikel 12, stk. 3, og  

 artikel 21, stk. 2 i denne overenskomst kan beskattes i Danmark, i det omfang  

 disse beløb er medregnet i det beskatningsgrundlag, der er omhandlet i stk.  

 1, hvis og i den udstrækning at Nederlandene efter bestemmelserne i  

 nederlandsk lovgivning om undgåelse af dobbeltbeskatning indrømmer fradrag i  

 nederlandsk skat af skat pålignet i et andet land på sådanne indkomstbeløb.  

 Ved beregningen af dette fradrag skal bestemmelserne i stk. 3 i denne artikel  

 tilsvarende finde anvendelse.
 5. a) Hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i Nederlandene, skal Danmark, såfremt bestemmelserne i litra c)  

 ikke medfører andet, indrømme:
(i) et fradrag i denne persons indkomstskat med et beløb svarende til den  

 indkomstskat, der er betalt i Nederlandene; (ii) et fradrag i denne persons formueskat med et beløb svarende til den  

 formueskat, der er betalt i Nederlandene; b) Et sådant fradrag skal dog i intet af disse tilfælde kunne overstige  

 den del af indkomstskatten eller formueskatten, beregnet uden sådant fradrag,  

 der kan henføres til den indkomst henholdsvis formue, som kan beskattes i  

 Nederlandene.
 c) Hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kun kan  

 beskattes i Nederlandene eller kan beskattes i Nederlandene i  

 overensstemmelse med artikel 15 og artikel 19, kan Danmark medregne denne  

 indkomst eller formue i beskatningsgrundlaget, men skal i indkomstskatten  

 eller formueskatten fradrage den del af indkomstskatten eller formueskatten,  

 som svarer til den indkomst, der hidrører fra, eller formue, der ejes i  

 Nederlandene.
d) Uanset bestemmelserne i litra a) og b) i dette stykke skal udbytte  

 betalt af et selskab, der er hjemmehørende i Nederlandene, til et selskab,  

 der er hjemmehørende i Danmark, være fritaget for beskatning i Danmark i  

 henhold til den danske lovgivning om skattefritagelse for udbytter betalt til  

 danske selskaber fra udenlandske datterselskaber.
I tilfælde, hvor udbyttet  

 ikke opfylder betingelserne for fritagelse for dansk skat, skal Danmark dog -  

 ud over det skattefradrag, der er omhandlet i litra a) og b) - indrømme som  

 fradrag i skatten af sådant udbytte den pålignede skat på den fortjeneste,  

 hvoraf udbyttet er betalt, i overensstemmelse med artikel 4 i EF Rådsdirektiv  

 af 23. juli 1990 om en fælles beskatningsordning for moder- og  

 datterselskaber fra forskellige medlemsstater med de ændringer, der måtte  

 blive foretaget i dette.
e) I tilfælde, hvor en fysisk person, som har været hjemmehørende i  

 Danmark i en periode på 5 år eller mere og nu er hjemmehørende i  

 Nederlandene, er blevet beskattet af kapitalgevinst på aktier for tiden frem  

 til skifte af hjemsted i henhold til den interne danske lovgivning, skal  

 Danmark, i tilfælde hvor aktierne efterfølgende afhændes, og fortjenesten ved  

 sådan afhændelse beskattes i Nederlandene, indrømme et fradrag i  

 indkomstskatten med et beløb svarende til den indkomstskat, der er betalt i  

 Nederlandene for så vidt angår den indkomst, der blev beskattet i Danmark.
Et  

 sådant fradrag skal dog ikke kunne overstige den indkomstskat, beregnet før  

 sådant fradrag, der er pålignet den pågældende indkomst i Danmark.
 f) Ved anvendelsen af dette stykke skal de skatter, der er omhandlet i  

 artikel 2, stk. 3, litra a) og stk. 4, bortset fra formueskatten, anses for  

 at være indkomstskatter.
Kapitel VI Særlige bestemmelser Artikel 24 Virksomhed ud for kysten 1. I tilfælde af virksomhed, der er omfattet af denne artikel, skal  

 artiklens bestemmelser finde anvendelse uanset enhver anden bestemmelse i  

 denne overenskomst.
Denne artikel skal dog ikke finde anvendelse på  

 virksomhed, som en person udøver ud for kysten, i tilfælde hvor denne  

 virksomhed udgør et fast driftssted i henhold til artikel 5 eller et fast  

 sted i henhold til bestemmelserne i artikel 14 for den pågældende person.
 2. Udtrykket »virksomhed ud for kysten« betyder i denne artikel  

 virksomhed, der er udøvet ud for kysten i en af staterne i forbindelse med  

 efterforskning eller udnyttelse af havbunden og dens undergrund og de deri  

 værende naturforekomster.
 3. Et foretagende i en af staterne, der udøver virksomhed ud for kysten i  

 den anden stat, skal under iagttagelse af stykke 4 i denne artikel anses for  

 i denne forbindelse at udøve virksomhed i den anden stat gennem et fast  

 driftssted, medmindre den pågældende virksomhed ud for kysten udøves i den  

 anden stat i en periode eller perioder, der i alt ikke overstiger 30 dage i  

 en 12-månedersperiode.
 For så vidt angår dette stykke:
a) i tilfælde hvor et foretagende, der udøver virksomhed ud for kysten i  

 den anden stat, er forbundet med et andet foretagende, og dette andet  

 foretagende fortsætter den samme virksomhed ud for kysten som et led i det  

 samme projekt, som bliver eller blev udøvet af det førstnævnte foretagende,  

 og den forannævnte virksomhed udøvet af begge foretagender tilsammen  

 overstiger en periode på 30 dage, skal hvert af de to foretagender anses for  

 at have udøvet sin virksomhed i en periode, der overstiger 30 dage indenfor  

 en 12-månedersperiode; b) et foretagende skal anses for at være forbundet med et andet  

 foretagende, hvis det ene direkte eller indirekte besidder mindst en  

 tredjedel af kapitalen i det andet foretagende, eller hvis en person direkte  

 eller indirekte besidder mindst en tredjedel af kapitalen i begge  

 foretagender.
 4. Ved anvendelsen af denne artikels stk. 3 skal udtrykket  

 »virksomhed ud for kysten« dog anses for ikke at omfatte virksomhed  

 som omhandlet i artikel 5, stk. 4, eller nogen kombination af sådan  

 virksomhed.
 5. Fortjeneste som en person, der er hjemmehørende i en af staterne,  

 oppebærer ved transport af forsyninger eller personel til eller mellem  

 pladser i en af staterne, hvor der udøves virksomhed i forbindelse med  

 efterforskning eller udnyttelse af havbunden og dens undergrund og  

 naturforekomsterne heri, eller ved drift af bugserbåde eller andre  

 hjælpefartøjer til sådan virksomhed, kan kun beskattes i den stat, hvori  

 foretagendet har sin virkelige ledelse.
 6. En person, der er hjemmehørende i en af staterne, og som ud for kysten  

 i den anden stat udøver virksomhed bestående i udøvelse af frit erhverv eller  

 andet arbejde af selvstændig karakter, skal anses for at udøve den omhandlede  

 virksomhed fra et fast sted i denne anden stat, såfremt virksomheden ud for  

 kysten fortsætter i en samlet periode på 30 dage eller mere.
 7. Gage, løn og andre lignende vederlag, som en person, der er  

 hjemmehørende i en af staterne, oppebærer ved ansættelse i forbindelse med  

 virksomhed ud for kysten udøvet gennem et fast driftssted i den anden stat,  

 kan, i den udstrækning arbejdet er udført ud for kysten i denne anden stat,  

 beskattes i denne anden stat.
 8. Gage, løn og andre lignende vederlag, som en fysisk person, der er  

 hjemmehørende i en af staterne, oppebærer ved ansættelse om bord på et skib  

 eller luftfartøj, som omhandlet i stk. 5, skal beskattes i overensstemmelse  

 med artikel 15, stk. 3.
 9. I tilfælde hvor der foreligger dokumentation for, at skat er betalt i  

 Danmark af indkomstbeløb, der kan beskattes i Danmark i henhold til artikel 7  

 og artikel 14 i forbindelse med henholdsvis stk. 3 og stk. 6 i denne artikel,  

 og i henhold til stk. 7 i denne artikel, skal Nederlandene indrømme et  

 fradrag i den nederlandske skat, der skal beregnes i overensstemmelse med  

 reglerne i artikel 23, stk. 2.
Artikel 25 Ikke-diskriminering 1. Statsborgere i en af staterne skal ikke i den anden stat kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i denne anden stat under samme forhold er eller måtte blive  

 undergivet.
Uanset bestemmelserne i artikel 1, skal denne bestemmelse også  

 finde anvendelse på personer, der ikke er hjemmehørende i den ene af eller i  

 begge staterne.
 2. Beskatningen af et fast driftssted, som et foretagende i en af staterne  

 har i den anden stat, må ikke være mindre fordelagtig i denne anden stat end  

 beskatningen af foretagender i denne anden stat, der udøver samme virksomhed.  

 Denne bestemmelse skal ikke kunne fortolkes som forpligtende en af staterne  

 til at indrømme personer, der er hjemmehørende i den anden stat, de  

 personlige skattemæssige begunstigelser, lempelser og nedsættelser, som den  

 som følge af ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget område.
 3. Medmindre bestemmelserne i artikel 9, stk. 1, artikel 11, stk. 5, eller  

 artikel 12, stk. 5, finder anvendelse, skal renter, royalties og andre  

 betalinger, der udredes af et foretagende i en af staterne til en person, der  

 er hjemmehørende i den anden stat, kunne fratrækkes ved opgørelsen af et  

 sådant foretagendes skattepligtige indkomst under samme betingelser, som hvis  

 betalingerne var sket til en person hjemmehørende i den førstnævnte stat.  

 Tilsvarende skal enhver gæld, som et foretagende i en af staterne har til en  

 person, der er hjemmehørende i den anden stat, kunne fratrækkes ved  

 opgørelsen af et sådant foretagendes skattepligtige formue under samme  

 betingelser, som hvis gælden havde været pådraget over for en person, der var  

 hjemmehørende i den førstnævnte stat.
 4. Foretagender i en af staterne, hvis formue helt eller delvis ejes eller  

 kontrolleres, direkte eller indirekte, af en eller flere personer, der er  

 hjemmehørende i den anden stat, skal ikke i den førstnævnte stat kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som andre  

 tilsvarende foretagender i den førstnævnte stat er eller måtte blive  

 undergivet.
 5. Pensionsbidrag, der er afholdt af en fysisk person i forbindelse med  

 personligt arbejde i tjenesteforhold i en af staterne til en pensionsordning,  

 der er oprettet og anerkendt i skattemæssig henseende i den anden stat, skal  

 i en periode på i alt højst 60 måneder kunne fratrækkes ved opgørelsen af den  

 fysiske persons skattepligtige indkomst i den førstnævnte stat og skal  

 behandles i denne stat på samme måde og i henhold til de samme betingelser og  

 begrænsninger som bidrag til en pensionsordning, der er anerkendt i  

 skattemæssig henseende i denne førstnævnte stat, under følgende  

 forudsætninger:
a) den fysiske person var ikke hjemmehørende i denne stat og betalte  

 bidrag til pensionsordningen, umiddelbart før han påbegyndte  

 ansættelsesforholdet i denne stat; og b) den fysiske person er enten stadig ansat af den samme arbejdsgiver som  

 umiddelbart før, han påbegyndte ansættelsesforholdet i denne stat, eller af  

 en arbejdsgiver, der er et indbyrdes forbundet foretagende med den  

 førstnævnte arbejdsgiver; og c) de kompetente myndigheder i den førstnævnte stat tiltræder, at  

 pensionsordningen generelt svarer til en pensionsordning, der er anerkendt i  

 skattemæssig henseende af denne stat.
 Bidrag til pensionsordningen betalt af det foretagende, der udbetaler  

 vederlag til personen, skal ikke anses som skattepligtig indkomst for den  

 fysiske person.
 6. Ved anvendelse af stykke 5:
a) betyder udtrykket »en pensionsordning« en obligatorisk  

 ordning, i hvilken den fysiske person deltager for at sikre pensionsydelser  

 for personligt arbejde i tjenesteforhold, som omhandlet i stk. 5; og b) en pensionsordning er anerkendt i skattemæssig henseende i en stat,  

 såfremt ydelserne til ordningen ville medføre skattenedsættelse i denne stat.
 De kompetente myndigheder kan rådføre sig med hinanden i tilfælde, hvor en  

 pensionsordning ikke er en obligatorisk ordning, for at fastslå om  

 anvendelsen af bestemmelserne i dette stykke og i stykke 5 er berettiget i  

 sådant tilfælde.
 7. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 26 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger, truffet af en af  

 eller begge staterne, for ham medfører eller vil medføre en beskatning, som  

 ikke er i overensstemmelse med bestemmelserne i denne overenskomst, kan han,  

 uanset hvilke retsmidler der måtte være fastsat i disse staters interne  

 lovgivning, indbringe sin sag for den kompetente myndighed i den stat, i  

 hvilken han er hjemmehørende eller, hvis hans sag falder under artikel 25,  

 stk. 1, til den stat, i hvilken han er statsborger.
Sagen skal forelægges  

 inden 3 år fra den dag, hvor der er givet ham den første underretning om den  

 foranstaltning, der medfører beskatning, som ikke er i overensstemmelse med  

 bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en tilfredsstillende løsning,  

 søge at løse sagen ved gensidig aftale med den kompetente myndighed i den  

 anden stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de to staters interne  

 lovgivning.
3. De kompetente myndigheder i de to stater skal søge ved gensidig aftale  

 at løse vanskeligheder eller tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også forhandle om  

 undgåelse af dobbeltbeskatning i tilfælde, som ikke er omhandlet i  

 overenskomsten.
 4. De kompetente myndigheder i de to stater kan træde i direkte  

 forbindelse med hinanden med henblik på indgåelse af en aftale i  

 overensstemmelse med de foranstående stykker.
Artikel 27 Udveksling af oplysninger De to staters kompetente myndigheder skal udveksle sådanne oplysninger,  

 som er nødvendige for at gennemføre bestemmelserne i denne overenskomst eller  

 i de to staters interne lovgivning vedrørende skatter, der omfattes af  

 overenskomsten, i det omfang denne beskatning ikke strider mod  

 overenskomsten.
Udvekslingen af oplysninger er ikke begrænset af artikel 1.  

 Alle oplysninger, der modtages af en af staterne, skal behandles som  

 hemmelige på samme måde som oplysninger, der modtages i henhold til denne  

 stats interne lovgivning, og må kun meddeles til personer eller myndigheder  

 (herunder domstole og forvaltningsmyndigheder), der er beskæftiget med  

 påligning, opkrævning, inddrivelse, retsforfølgelse eller klagebehandling i  

 forbindelse med de skatter, der er omfattet af denne overenskomst.
Sådanne  

 personer eller myndigheder må kun benytte oplysningerne til sådanne formål.  

 De kan meddele oplysningerne under offentlige retshandlinger eller i  

 retsafgørelser.
Artikel 28 Bistand ved inddrivelse 1. De to stater forpligter sig til at yde hinanden bistand og støtte med  

 hensyn til opkrævning i overensstemmelse med disses respektive love og  

 administrative bestemmelser af de skatter, som omfattes af denne  

 overenskomst, tillige med eventuelle forhøjelser, tillæg, forsinkede  

 betalinger, rentebeløb og omkostninger vedrørende de pågældende skatter.
2. På anmodning fra den begærende stat skal den stat, der modtager  

 anmodningen, inddrive skattekrav fra den førstnævnte stat i overensstemmelse  

 med de love og administrative bestemmelser, der er gældende for inddrivelse  

 af denne stats egne skattekrav.
Sådanne krav skal dog ikke nyde nogen  

 fortrinsret i den stat, der modtager anmodningen, og kan ikke inddrives ved  

 gældsfængsling af skyldneren.
Den stat, der modtager anmodningen, er ikke  

 forpligtet til at foretage nogen retslig handling, der ikke er fastsat i den  

 begærende stats love.
 3. Bestemmelserne i stk. 2 skal kun finde anvendelse på skattekrav, som er  

 ledsaget af et dokument til godtgørelse af, at disse skattekrav kan inddrives  

 i den begærende stat, og som - med mindre andet er aftalt mellem de  

 kompetente myndigheder - ikke bestrides.
 Hvor skattekravet vedrører en person, som ikke er hjemmehørende i den  

 begærende stat, skal stk. 2 dog kun finde anvendelse - medmindre andet er  

 aftalt mellem de kompetente myndigheder - hvor kravet ikke længere kan  

 bestrides.
 4. Forpligtelsen til at yde bistand ved inddrivelse af skattekrav  

 vedrørende en afdød person eller hans dødsbo omfatter kun værdien af dødsboet  

 eller de formuegoder, som er modtaget af hver af de begunstigede arvinger i  

 boet, alt efter om kravet skal inddrives fra dødsboet eller fra arvingerne.
5. Den stat, der modtager anmodningen, skal ikke være forpligtet til at  

 efterkomme denne a) hvis den begærende stat ikke har udnyttet ethvert middel, som denne  

 stat har til sin rådighed inden for sit eget område, undtagen hvor  

 anvendelsen af sådanne midler ville forårsage uforholdsmæssigt store  

 vanskeligheder; b) hvis og for så vidt den anser skattekravet for at være imod  

 bestemmelserne i denne overenskomst eller i strid med enhver anden  

 overenskomst, som er indgået af begge stater.
 6. Anmodningen om administrativ bistand ved inddrivelse af skattekrav skal  

 være vedlagt følgende dokumenter:
a) en bekræftelse af at skattekravet vedrører en skat, der er omfattet af  

 overenskomsten og at bestemmelserne i stk. 3 er opfyldt; b) et bekræftet eksemplar af det dokument, der tillader inddrivelse i den  

 begærende stat; c) eventuelle andre dokumenter, der er nødvendige for inddrivelse; d) hvor det er hensigtsmæssigt et attesteret eksemplar, der bekræfter en  

 eventuel afgørelse i forbindelse hermed fra et administrativt organ eller en  

 offentlig retsinstans.
7. Den begærende stat skal angive det skattebeløb, der skal inddrives, i  

 både den begærende stats og den anmodede stats møntsort.
Den omregningskurs,  

 der skal benyttes ved anvendelsen af den foregående sætning, er den sidste  

 salgspris, der er bestemt af den mest repræsentative valutabørs eller børser  

 i den begærende stat.
Ethvert beløb, der inddrives af den anmodede stat, skal  

 overføres til den begærende stat i den anmodede stats møntsort.
Overførslen  

 skal foretages indenfor en måned fra inddrivelsesdatoen.
 8. På anmodning fra den begærende stat skal den stat, der modtager  

 anmodningen, foretage sikringsakter med henblik på inddrivelse af et  

 skattebeløb, selv om kravet bestrides eller endnu ikke er genstand for et  

 eksigibelt dokument for så vidt som dette er i overensstemmelse med  

 lovgivningen og de administrative regler i den stat, der har modtaget  

 anmodningen.
 9. Når det dokument, der giver tilladelse til inddrivelse i den begærende  

 stat, er i overensstemmelse med gældende regler i den stat, der modtager  

 anmodningen, skal dokumentet accepteres, anerkendes, kompletteres eller  

 erstattes straks efter modtagelsen af anmodningen om bistand med et dokument,  

 der giver tilladelse til inddrivelse i den sidstnævnte stat.
10. Spørgsmål vedrørende udløbet af den periode, inden for hvilken et  

 skattekrav kan inddrives, skal afgøres efter lovgivningen i den stat, der  

 begærer inddrivelsen.
Anmodningen om bistand skal indeholde oplysninger om  

 denne periode.
Den stat, der modtager anmodningen, skal dog ikke efterkomme  

 en anmodning om administrativ bistand, der fremsættes efter udløbet af den  

 periode, inden for hvilken et skattekrav kan inddrives i henhold til  

 lovgivningen i denne stat.
11. Skridt til inddrivelse, som foretages af den stat, der har modtaget  

 anmodningen om bistand, og som i henhold til lovgivningen i denne stat ville  

 have afbrydende eller opsættende virkning på den periode, der er omhandlet i  

 stk. 10, skal ligeledes have denne virkning i forhold til lovgivningen i den  

 begærende stat.
Den stat, der modtager anmodningen, skal underrette den  

 begærende stat om sådanne skridt, og hvor det er nødvendigt, skal de to  

 stater konsultere hinanden.
 12. Såfremt udskydelse af betaling eller afdragsvis betaling er tilladt  

 under lignende omstændigheder i henhold til lovgivningen eller den  

 administrative praksis i den stat, der modtager anmodningen om bistand, kan  

 denne stat tillade dette, men skal først give meddelelse til den begærende  

 stat.
 13. De kompetente myndigheder i de to stater skal ved fælles aftale  

 fastsætte regler vedrørende minimumsbeløbet for de skattekrav, der kan gøres  

 til genstand for en anmodning om bistand.
14. Staterne skal gensidigt afstå fra at kræve erstatning for  

 omkostninger, der opstår som følge af den bistand og støtte, som staterne  

 yder hinanden ved anvendelsen af denne overenskomst.
Dette omfatter dog ikke  

 omkostninger til retsskridt og ekspertråd.
Den begærende stat skal i alle  

 tilfælde forblive ansvarlig overfor den stat, der modtager anmodningen, for  

 de økonomiske konsekvenser af de inddrivelseshandlinger, der findes at være  

 ubeføjede med hensyn til det pågældende skattekravs beskaffenhed eller  

 gyldigheden af det dokument, der indeholder tilladelsen til inddrivelse i den  

 begærende stat.
Artikel 29 Begrænsning af artiklerne 27 og 28 Bestemmelserne i artiklerne 27 og 28 i denne overenskomst skal ikke i  

 noget tilfælde kunne fortolkes således, at der pålægges nogen af de to stater  

 pligt til:
a) at udføre forvaltningsakter, der strider mod denne stats eller den  

 anden stats lovgivning og forvaltningspraksis; b) til at meddele oplysninger, som ikke kan opnås ifølge denne stats eller  

 den anden stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 30 Diverse bestemmelser 1. De kompetente myndigheder i de to stater kan ved gensidig aftale  

 fastsætte fremgangsmåden for anvendelse af artiklerne 10, 11 og 12.
 2. De kompetente myndigheder i hver af de to stater kan i overensstemmelse  

 med praksis i denne stat fastsætte de retningslinier, der er nødvendige for  

 gennemførelsen af andre bestemmelser i denne overenskomst.
 3. Der er enighed om at:
a) i tilfælde hvor en person, som er hjemmehørende i Nederlandene, er  

 fritaget for eller berettiget til lempelse i dansk skat i henhold til  

 bestemmelserne i denne overenskomst, skal tilsvarende fritagelse eller  

 lempelse gælde for uafsluttede boer efter afdøde personer, for så vidt en  

 eller flere af de i boet berettigede er hjemmehørende i Nederlandene; b) ved anvendelsen af artikel 23 skal dansk skat af et uafsluttet bo efter  

 en afdød person, for så vidt indkomsten eller formuen tilfalder en i boet  

 berettiget, som er hjemmehørende i Nederlandene, anses som indkomst- eller  

 formueskat pålignet den berettigede.
Artikel 31 Ansatte ved diplomatiske og konsulære repræsentationer 1. Intet i denne overenskomst skal berøre de skattemæssige begunstigelser,  

 som ansatte ved diplomatiske eller konsulære repræsentationer måtte nyde i  

 kraft af folkerettens almindelige regler eller særlige aftaler.
 2. For så vidt angår denne overenskomst skal en fysisk person, der er  

 medlem af en stats diplomatiske eller konsulære repræsentation i den anden  

 stat eller i en tredje stat, og som er statsborger i den stat, af hvilken han  

 er udsendt, anses for at være hjemmehørende i denne stat, hvis han der er  

 underlagt samme forpligtelser for så vidt angår skatter på indkomst og  

 formue, som er gældende for personer, der er hjemmehørende i denne stat.
 3. Overenskomsten skal ikke finde anvendelse på internationale  

 organisationer, på disses organer eller embedsmænd eller på personer, der som  

 medlem af en tredje stats diplomatiske eller konsulære repræsentationer  

 opholder sig i en af staterne, hvis de ikke i denne stat er underlagt de  

 samme forpligtelser for så vidt angår skatter på indkomst og formue, som er  

 gældende for personer, der er hjemmehørende i denne stat.
Artikel 32 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til at gælde for enten det ene eller for begge de to lande  

 De nederlandske Antiller og Aruba, eller til Færøerne og Grønland, hvis det  

 pågældende land eller område påligner skatter af væsentlig samme art som de  

 skatter, overenskomsten finder anvendelse på.
En sådan udvidelse skal have  

 virkning fra det tidspunkt og være undergivet sådanne ændringer og  

 betingelser, herunder betingelser vedrørende opsigelse, som måtte blive  

 aftalt mellem de to stater i noter, der udveksles ad diplomatisk vej.
 2. Medmindre andet er aftalt, skal opsigelsen af overenskomsten ikke  

 samtidig medføre ophør af enhver udvidelse af overenskomsten til noget land  

 eller område, hvortil den er blevet udvidet i henhold til denne artikel.
Kapitel VII Slutbestemmelser Artikel 33 Ikrafttræden 1. Denne overenskomst skal træde i kraft på den 30. dag efter den sidste  

 dato på hvilken de respektive regeringer har givet hinanden skriftlig  

 underretning om, at de nødvendige forfatningsmæssige formaliteter er  

 afsluttet i deres respektive stater, og dens bestemmelser skal have virkning  

 for skatteår og -perioder, der begynder den 1. januar eller senere i det  

 kalenderår, der følger efter det år, i hvilken den sidste af underretningerne  

 er modtaget, eller senere.
2. Overenskomst mellem Kongeriget Nederlandene og Kongeriget Danmark til  

 undgåelse af dobbeltbeskatning og fastsættelse af regler om gensidig  

 administrativ bistand vedrørende skatter på indkomst og formue, med Protokol,  

 undertegnet i København den 20. februar 1957, med tillæg ved noter udvekslet  

 i København den 20. februar 1957, og som ændret ved tillægsoverenskomst  

 undertegnet i Haag den 20. januar 1966, skal ophøre med at have virkning ved  

 denne overenskomsts ikrafttræden.
Bestemmelserne i den førstnævnte  

 overenskomst skal imidlertid fortsat være gældende for skatteår og -perioder,  

 der er udløbet før det tidspunkt, hvor denne overenskomsts bestemmelser har  

 virkning.
 3. Følgende aftaler mellem Kongeriget Nederlandene og Kongeriget Danmark  

 skal ikke have virkning for noget år eller nogen periode, for hvilken  

 nærværende overenskomst er i kraft, nemlig:
- aftale af 8. november 1930 om gensidig fritagelse fra skat på visse  

 fortjenester hidrørende fra rederivirksomhed; - aftale indgået ved udveksling af noter, dateret 15. december 1937 og 24.  

 marts 1938, om gensidig fritagelse for indkomstskat af visse fortjenester  

 hidrørende fra luftfartsvirksomhed.
Artikel 34 Opsigelse Denne overenskomst skal forblive i kraft, indtil den opsiges af en af de  

 kontraherende parter.
Hver part kan ad diplomatisk vej opsige overenskomsten  

 ved at give meddelelse om opsigelse mindst seks måneder før udgangen af  

 ethvert kalenderår efter udløbet af en periode på fem år fra datoen for  

 overenskomstens ikrafttræden.
I så fald skal overenskomsten ophøre at have  

 virkning for skatteår og -perioder, der begynder efter udgangen af det  

 kalenderår, i hvilken meddelelsen om opsigelse blev givet.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i København den 1. juli 1996, i to eksemplarer på engelsk.
For Kongeriget Danmarks regering PETER LOFT For Kongeriget Nederlandenes regering J.
W.
SEMEYNS DE VRIES VAN DOESBURGH Protokol I forbindelse med undertegnelsen af den overenskomst til undgåelse af  

 dobbeltbeskatning og forhindring af skatteunddragelse for så vidt angår  

 skatter på indkomst og formue, som i dag er indgået mellem Kongeriget Danmark  

 og Kongeriget Nederlandene, er undertegnede enedes om, at følgende  

 bestemmelser skal udgøre en integrerende del af overenskomsten.
I Formueskat 1) Bestemmelserne i denne overenskomst om formueskat og undgåelse af  

 dobbeltbeskatning af formue skal kun have virkning hvis og så længe som begge  

 stater påligner skat på formue.
 2) De to stater skal underrette hinanden via diplomatiske kanaler om  

 indførelsen eller afskaffelsen af formueskat.
II Ad artikel 4 En fysisk person, der har ophold om bord på et skib uden at have et  

 virkeligt hjemsted i nogen af staterne, skal anses for at være hjemmehørende  

 i den stat, i hvilken skibet har sit hjemsted.
III Ad artiklerne 5, 6, 13 og 22 Der er enighed om, at rettigheder til udforskning og udnyttelse af  

 naturforekomster på havbunden og i dens undergrund skal anses som fast  

 ejendom beliggende i den af staterne, som havbunden og dens undergrund  

 tilhører, og at disse rettigheder skal anses for at vedrøre et fast  

 driftssteds ejendom i denne stat.
Derudover er der enighed om, at de ovenfor  

 nævnte rettigheder omfatter rettigheder til andele i eller begunstigelser fra  

 de aktiver, der tilvejebringes af sådan efterforskning eller udnyttelse.
IV Ad artikel 7 For så vidt angår artikel 7, stk. 1 og 2, i tilfælde hvor et foretagende,  

 der er hjemmehørende i en af staterne, sælger varer eller udøver virksomhed i  

 den anden stat gennem et der beliggende fast driftssted, skal dette faste  

 driftssteds fortjeneste ikke fastsættes på grundlag af det totale beløb, der  

 er modtaget af virksomheden, men skal alene fastsættes på grundlag af det  

 vederlag, der kan henføres til den faktiske aktivitet i det faste driftssted  

 med sådant salg eller virksomhed.
Særligt i tilfælde, hvor kontrakter  

 vedrører undersøgelse, forsyning, installering eller opførelse af udstyr  

 eller bygninger til industrielt, kommercielt eller videnskabeligt formål  

 eller af offentlige arbejder, når foretagendet har et fast driftssted, skal  

 fortjeneste i et sådant fast driftssted ikke fastsættes på grundlag af  

 kontraktens fulde beløb, men skal alene fastsættes på grundlag af den del af  

 kontrakten, der faktisk er udført af det faste driftssted i den stat, hvor  

 det faste driftssted er beliggende.
Den fortjeneste, der kan henføres til den  

 del af kontrakten, der er udført af virksomhedens hovedkontor, kan kun  

 beskattes i den stat, i hvilken virksomheden er hjemmehørende.
V Ad artikel 8 Der er enighed om, at bestemmelserne i artikel 8, stk. 4, skal fortolkes i  

 overensstemmelse med stk. 9 og 10 i kommentarerne til artikel 8 i OECDs  

 Modeloverenskomst om dobbeltbeskatning af indkomst og formue 1977.
VI Ad artiklerne 10 og 11 Der er enighed om, at i tilfælde af at en af staterne opkræver udbytteskat  

 på indkomst fra udbyttegivende gældsbreve, skal artikel 10 uanset  

 bestemmelserne i artikel 11 finde anvendelse på sådan indkomst hidrørende fra  

 denne stat.
VII Ad artiklerne 10, 11 og 12 I tilfælde hvor der er pålagt kildeskat ud over det skattebeløb, der kan  

 pålignes i henhold til bestemmelserne i artiklerne 10, 11 og 12, skal  

 ansøgning om tilbagebetaling af det overskydende skattebeløb indgives til den  

 kompetente myndighed i den stat, der har pålagt skatten, inden for en periode  

 på 3 år efter udløbet af det kalenderår, i hvilket skatten blev pålagt.
VIII Ad artikel 13 I tilfælde af, at den danske lovgivning ændres, sådan at Danmark kan udøve  

 den beskatningsret, der er fastsat i artikel 13, stk. 5, kan bestemmelserne i  

 artikel 13, stk. 5, efter anmodning fra Danmark ændres og erstattes med  

 følgende ordlyd:
»5. Bestemmelserne i stk. 4 skal ikke påvirke den ret, som tilfalder  

 hver af staterne i henhold til dens interne lovgivning til at beskatte  

 fortjeneste ved afhændelse af aktier eller »jouissance« rettigheder  

 i et selskab, hvis formue helt eller delvis er opdelt i aktier, og som i  

 henhold til lovgivningen i denne stat er hjemmehørende der, som oppebæres af  

 en fysisk person, der er hjemmehørende i den anden stat, og som har været  

 hjemmehørende i den førstnævnte stat i løbet af de sidste 5 år forud for  

 afhændelsen af aktierne eller »Jouissance« rettighederne.' Anmodning om en sådan ændring skal fremsættes ved at give Nederlandene  

 meddelelse ad diplomatisk vej . Ændringen skal træde i kraft på den 30. dag  

 efter den dag, på hvilken Nederlandene har modtaget anmodningen, og dens  

 bestemmelser skal derefter finde anvendelse på skatter på kapitalgevinster,  

 der oppebæres fra og med den første januar i det kalenderår, der følger  

 umiddelbart efter det år, i hvilket ændringen trådte i kraft.
IX Ad artikel 16 Der er enighed om, at »bestuurder« eller »commisaris«  

 i et nederlandsk selskab betyder personer, som er udnævnt som sådan af  

 aktionærernes generalforsamling eller af ethvert andet kompetent organ i et  

 sådant selskab, og som er overdraget henholdsvis den almindelige ledelse af  

 og tilsyn med selskabet.
X Ad artikel 18 Der er enighed om, at Nederlandene og Danmark skal indlede drøftelser for  

 at overveje, om en ændring af artikel 18 er nødvendig under hensyn til  

 udviklingen i EF eller OECD med hensyn til spørgsmålet om det stadig er  

 hensigtsmæssigt at bevare bopælsstatens eksklusive beskatningsret for så vidt  

 angår pensioner og andre lignende vederlag, der udbetales til en person, der  

 er hjemmehørende i en af staterne, som vederlag for tidligere personligt  

 arbejde i tjenesteforhold og enhver livrente, som anført i artikel 18, stk.  

 1.
XI Ad artikel 23 1) Der er enighed om, at ved beregningen af det i artikel 23, stk. 2,  

 nævnte fradrag skal de i artikel 22, stk. 1, omtalte formuebestanddele  

 medtages med den fulde værdi med fradrag af værdien af den gæld, der er  

 sikret mod pant i denne formue, og de i artikel 22, stk. 2, omtalte  

 formuebestanddele skal medregnes med fuld værdi med fradrag af den gæld, der  

 kan henføres til det faste driftssted eller faste sted.
 2) Der er enighed om, at formuleringen »den pålignede skat på den  

 fortjeneste, hvoraf udbyttet er betalt« som omtalt i artikel 23, stk. 5,  

 litra d), skal omfatte enhver skat, som direkte eller indirekte er betalt af  

 det udbyttebetalende selskab af den fortjeneste eller indkomst, som ligger  

 til grund for udbyttebetalingen.
XII Ad artikel 24 Der er enighed om at udtrykket »virksomhed ud for kysten«  

 omfatter virksomhed udøvet i et efterforsknings- og udnyttelsesområde, der  

 strækker sig fra et sted ud for kysten i denne anden stat til området på land  

 i denne stat, forudsat at den virksomhed, der udøves på land, er forbundet  

 med virksomheden ud for kysten.
 Til bekræftelse heraf har de undertegnede dertil behørigt befuldmægtigede  

 underskrevet denne protokol.
 Udfærdiget i København den 1. juli 1996, i to eksemplarer på engelsk.
For Kongeriget Danmarks regering PETER LOFT For Kongeriget Nederlandenes regering J.
W.
SEMEYNS DE VRIES VAN DOESBURGH Oprindeligt fremsat forslag § 1. Overenskomst af 1. juli 1996 mellem regeringen i Kongeriget Danmark og regeringen i Kongeriget Nederlandene til undgåelse af dobbeltbeskatning og forhindring af skatteunddragelse for så vidt angår skatter på indkomst og formue kan tiltrædes på Danmarks vegne.
 Overenskomsten er optaget som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 33.
Stk. 3. Efter bestemmelserne i overenskomstens artikel 33 skal  

 overenskomst mellem Kongeriget Danmark og Kongeriget Nederlandene til  

 undgåelse af dobbeltbeskatning og fastsættelse af regler om gensidig  

 administrativ bistand vedrørende skatter på indkomst og formue, med Protokol,  

 undertegnet i København den 20. februar 1957, med tillæg ved noter udvekslet  

 i København den 20. februar 1957, og som ændret ved tillægsoverenskomst  

 undertegnet i Haag den 20. januar 1966, ophøre med at have virkning ved denne  

 overenskomsts ikrafttræden.
Bestemmelserne i den førstnævnte overenskomst  

 skal imidlertid fortsat være gældende for skatteår og -perioder, der er  

 udløbet før det tidspunkt, hvor denne overenskomsts bestemmelser har  

 virkning.
 Stk. 4. Efter bestemmelserne i overenskomstens artikel 33 skal  

 følgende aftaler mellem Kongeriget Danmark og Kongeriget Nederlandene ikke  

 have virkning for noget år eller nogen periode, for hvilken nærværende  

 overenskomst er i kraft, nemlig:
1. aftale af 8. november 1930 om gensidig fritagelse fra skat på visse  

 fortjenester hidrørende fra rederivirksomhed; 2. aftale indgået ved udveksling ved noter, dateret 15. december 1937 og  

 24. marts 1938, om gensidig fritagelse for indkomstskat af visse fortjenester  

 hidrørende fra luftfartsvirksomhed.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmark og Kongeriget Nederlandene til undgåelse af  

 dobbeltbeskatning og forhindring af skatteunddragelse for så vidt angår  

 skatter på indkomst og formue Regeringen i Kongeriget Danmark og Regeringen i Kongeriget Nederlandene, der ønsker at afslutte en ny  

 overenskomst til afløsning af den gældende overenskomst mellem Kongeriget  

 Danmark og Kongeriget Nederlandene til undgåelse af dobbeltbeskatning og  

 fastsættelse af regler for gensidig administrativ bistand for så vidt angår  

 skatter på indkomst og formue med protokol, der er undertegnet i København  

 den 20 Februar 1957, og med supplerende noter udvekslet i København den 20.  

 februar 1957, og ændret ved tillægsaftale undertegnet i Haag den 20. januar  

 1966, er blevet enige om følgende:
Kapitel I Overenskomstens omfang Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller i begge staterne.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der udskrives på en af staternes, dens politiske underafdelingers eller dens  

 lokale myndigheders vegne, uanset hvordan de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter på fortjeneste ved afhændelse af løsøre eller fast ejendom,  

 skatter på det samlede beløb af gager eller lønninger udbetalt af  

 foretagender, såvel som skatter på formueforøgelse.
 3. De gældende skatter, på hvilke overenskomsten skal finde anvendelse, er  

 især:
 a) i Nederlandene:
- de inkomstenbelasting (indkomstskat), - de loonbelasting (lønskat), - de vennootschapsbelasting (selskabsskat) herunder statens andel i  

 nettofortjenesten ved udnyttelsen af naturforekomster, der er pålagt i  

 henhold til Mijnwet 1810 (loven om minedrift af 1810) for så vidt angår  

 koncessioner, der er udstedt siden 1967, eller i henhold til Mijnwet  

 Continentaal Plat 1965 (loven om udnyttelse af den nederlandske  

 kontinentalsokkel af 1965), - de dividendbelasting (udbytteskat), - de vermogensbelasting (formueskat), (herefter omtalt som »nederlandsk skat«); b) i Danmark:
- indkomstskatten til staten, - den kommunale indkomstskat, - den amtskommunale indkomstskat, - den særlige indkomstskat, - kirkeskatten, - udbytteskatten, - renteskatten, - royaltyskatten, - skatter i henhold til kulbrinteskatteloven, (herefter omtalt som »dansk skat«).
4. Overenskomsten skal også finde anvendelse på alle skatter af samme  

 eller væsentlig samme art, der efter denne overenskomsts underskrivelse  

 pålignes som tillæg til eller i stedet for de gældende skatter.
De kompetente  

 myndigheder i staterne skal give hinanden underretning om væsentlige  

 ændringer, som er foretaget i deres respektive skattelove.
Kapitel II Definitioner Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) udtrykket »Stat« betyder Nederlandene eller Danmark, alt  

 efter sammenhængen; og udtrykket »Stater« betyder Nederlandene og  

 Danmark; b) udtrykket »Nederlandene« betyder den del af Kongeriget  

 Nederlandene, der er beliggende i Europa, herunder territorialfarvandet og  

 ethvert område uden for territorialfarvandet, hvor Nederlandene i  

 overensstemmelse med international ret udøver jurisdiktion eller suveræne  

 rettigheder med hensyn til havbunden, dens undergrund og overliggende vande  

 samt naturforekomster.
c) udtrykket »Danmark« betyder Kongeriget Danmark herunder  

 ethvert område uden for Danmarks territorialfarvand, som ifølge dansk  

 lovgivning og i overensstemmelse med international ret er eller senere måtte  

 blive betegnet som et område indenfor hvilket Danmark kan udøve sine suveræne  

 rettigheder med det formål at efterforske og udnytte naturforekomsterne på  

 havbunden og i dens undergrund og dens overliggende vande, og med hensyn til  

 anden virksomhed med henblik på økonomisk udnyttelse og efterforskning af  

 området; udtrykket omfatter ikke Færøerne og Grønland; d) udtrykket »person« omfatter en fysisk person, et selskab og  

 enhver anden sammenslutning af personer; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en af staterne« og  

 »foretagende i den anden stat« betyder henholdsvis et foretagende,  

 som drives af en person, der er hjemmehørende i en af staterne, og et  

 foretagende, som drives af en person, der er hjemmehørende i den anden stat; g) udtrykket »international trafik« betyder enhver transport med  

 skib eller luftfartøj, der udøves af et foretagende, hvis virkelige ledelse  

 har sit sæde i en af staterne, bortset fra tilfælde hvor skibet eller  

 luftfartøjet udelukkende anvendes mellem pladser i den anden stat; h) udtrykket »statsborger« betyder:
1) enhver fysisk person, der er i besiddelse af statsborgerskab i en af  

 staterne 2) enhver juridisk person, interessentskab og forening, der består i kraft  

 af den gældende lovgivning i en af staterne; i) udtrykket »kompetente myndighed« betyder:
1) i Nederlandene: Finansministeren eller han befuldmægtigede  

 stedfortræder; 2) i Danmark: skatteministeren eller hans befuldmægtigede stedfortræder; 2. Ved anvendelsen af overenskomsten i en af staterne skal, medmindre  

 andet følger af sammenhængen, ethvert udtryk, som ikke er defineret deri,  

 tillægges den betydning, som det har i denne stats lovgivning om de skatter,  

 hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en af staterne« enhver person, som i henhold til  

 lovgivningen i denne stat er skattepligtig der på grund af hjemsted, bopæl,  

 ledelsens sæde eller ethvert andet kriterium af lignende karakter.
Dog  

 omfatter udtrykket ikke en person, som er skattepligtig til den pågældende  

 stat udelukkende af indkomst fra kilder i denne stat, eller formue, der  

 befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge staterne, bestemmes hans status efter følgende regler:
a) han skal anses for at være hjemmehørende i den stat, i hvilken han har  

 fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i staterne afgøre  

 spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge staterne, skal den anses for at være hjemmehørende i  

 den stat, hvori sædet for dens virkelige ledelse er beliggende.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Et bygningsarbejde eller anlægs- eller installationsarbejde udgør kun  

 et fast driftssted, hvis det varer mere end 12 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed af forberedende eller hjælpende karakter for  

 foretagendet; f) opretholdelsen af et fast forretningssted udelukkende med henblik på en  

 kombination af flere af de i litra a) til e) nævnte virksomheder, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. I tilfælde hvor en person - der ikke er en sådan uafhængig  

 repræsentant, som omhandles i stykke 6 - handler i en af staterne på vegne af  

 et foretagende og har og sædvanligvis udøver en fuldmagt til at indgå aftaler  

 i foretagendets navn, skal dette foretagende - uanset bestemmelserne i stykke  

 1 og 2 - anses for at have et fast driftssted i denne stat med hensyn til  

 hele den virksomhed, som denne person påtager sig for foretagendet, medmindre  

 denne persons virksomhed er begrænset til de i stykke 4 nævnte forhold, som,  

 hvis de var udøvet gennem et fast forretningssted, ikke ville gøre dette  

 faste forretningssted til et fast driftssted efter bestemmelserne i dette  

 stykke.
 6. Et foretagende skal ikke anses for at have et fast driftssted i en af  

 staterne, alene fordi det driver erhvervsvirksomhed i denne stat gennem en  

 mægler, kommissionær eller en anden uafhængig repræsentant, forudsat at disse  

 personer handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er hjemmehørende i en af staterne,  

 behersker eller beherskes af et selskab, der er hjemmehørende i den anden  

 stat, eller som (enten gennem et fast driftssted eller på anden måde) udøver  

 erhvervsvirksomhed i denne anden stat, skal ikke i sig selv medføre, at et af  

 de to selskaber anses for et fast driftssted for det andet.
Kapitel III Indkomstbeskatning Artikel 6 Indkomst af fast ejendom 1. Indkomst, som en person, der er hjemmehørende i en af staterne,  

 oppebærer af fast ejendom (herunder indkomst af land- eller skovbrug), der er  

 beliggende i den anden stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den stat, hvori den pågældende ejendom er  

 beliggende.
Udtrykket skal i alle tilfælde omfatte tilbehør til fast ejendom,  

 husdyrbesætning og redskaber, der anvendes i land- og skovbrug, rettigheder  

 på hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster.
Skibe og luftfartøjer skal ikke anses for  

 fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller enhver anden form for benyttelse  

 af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en af staterne, kan kun  

 beskattes i denne stat, medmindre foretagendet driver erhvervsvirksomhed i  

 den anden stat gennem et der beliggende fast driftssted.
Såfremt foretagendet  

 driver en sådan virksomhed, kan dets fortjeneste beskattes i den anden stat,  

 men kun for så vidt angår den del deraf, som kan henføres til dette faste  

 driftssted.
 2. Under iagttagelse af bestemmelserne i stykke 3 skal der i tilfælde,  

 hvor et foretagende i en af staterne driver erhvervsvirksomhed i den anden  

 stat gennem et der beliggende fast driftssted, i hver af staterne til dette  

 faste driftssted henføres den fortjeneste, som det kunne forventes at ville  

 have opnået, hvis det havde været et frit og uafhængigt foretagende, som  

 udøvede den samme eller lignende virksomhed på samme eller lignende vilkår,  

 og som under frie forhold afsluttede forretninger med det foretagende, hvis  

 faste driftssted det er.
 3. Ved fastsættelse af et fast driftssteds fortjeneste skal det være  

 tilladt at fradrage omkostninger, der er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. I det omfang det har været sædvane i en af staterne at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 hindre denne stat i at fastsætte den  

 skattepligtige fortjeneste på grundlag af en sådan sædvanemæssig fordeling.  

 Den anvendte fordelingsmetode skal imidlertid være sådan, at resultatet er i  

 overensstemmelse med de principper, der er fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget vareindkøb for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, fastsættes efter samme metode år for år,  

 medmindre der er god og fyldestgørende grund for det modsatte.
 7. I tilfælde, hvor fortjeneste omfatter indkomst, som er omhandlet  

 særskilt i andre artikler i denne overenskomst, skal bestemmelserne i disse  

 artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste ved skibs- eller luftfartsvirksomhed i international trafik  

 kan kun beskattes i den stat, hvori foretagendets virkelige ledelse har sit  

 sæde.
 2. Såfremt den virkelige ledelse af et foretagende, der driver  

 skibsfartsvirksomhed, har sit sæde om bord på et skib, skal foretagendet  

 anses for at have sit sæde i den stat, i hvilken skibet har sit hjemsted,  

 eller, såfremt et sådant ikke findes, i den stat, i hvilken skibets reder er  

 hjemmehørende.
 3. For så vidt angår fortjeneste oppebåret af luftfartsselskabet  

 Scandinavian Airlines System (SAS) skal bestemmelserne i stykke 1 kun finde  

 anvendelse på den del af fortjenesten, som svarer til den andel i konsortiet,  

 der ejes af den danske partner i Scandinavian Airlines System (SAS), Det  

 Danske Luftfartsselskab (DDL).
 For så vidt angår stykke 1 skal den af DDL ejede andel af SAS anses for at  

 udgøre et foretagende, der driver luftfartsvirksomhed i international trafik,  

 med den virkelige ledelses sæde i Danmark.
 4. I denne artikel omfatter fortjeneste ved skibs- eller  

 luftfartsvirksomhed i international trafik fortjeneste oppebåret ved udleje  

 af bemandet eller ubemandet skib eller luftfartøj til anvendelse i  

 international trafik, hvis sådan lejeindtægt er forbundet med den  

 fortjeneste, der er omfattet af stykke 1.
 5. Bestemmelserne i stykke 1 skal også finde anvendelse på fortjeneste ved  

 deltagelse i en pool, et konsortium eller i en international  

 driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en af staterne direkte eller indirekte har del i  

 ledelsen af, kontrollen med eller kapitalen i et foretagende i den anden  

 stat, eller b) de samme personer direkte eller indirekte har del i ledelsen af,  

 kontrollen med eller kapitalen i såvel et foretagende i en af staterne som et  

 foretagende i den anden stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
Det gælder dog, at den  

 omstændighed at forbundne foretagender har indgået aftaler som f.eks. aftaler  

 om omkostningsdeling eller generelle serviceaftaler angående eller baseret på  

 fordelingen af ledelsesmæssige, generelle administrative, tekniske og  

 kommercielle omkostninger samt omkostninger til forskning og udvikling og  

 andre omkostninger af lignende art, ikke i sig selv skal være et vilkår i den  

 foregående sætnings betydning.
2. I tilfælde, hvor en af staterne til fortjenesten for et foretagende i  

 denne stat medregner - og i overensstemmelse hermed beskatter - fortjeneste,  

 som et foretagende i den anden stat er blevet beskattet af i denne anden  

 stat, og den således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis vilkårene mellem de to  

 foretagender havde været de samme, som ville være blevet aftalt mellem  

 uafhængige foretagender, skal denne anden stat foretage en dertil svarende  

 regulering af det skattebeløb, som er beregnet der af fortjenesten.
Ved  

 reguleringen skal der tages hensyn til de øvrige bestemmelser i denne  

 overenskomst, og staternes kompetente myndigheder skal om nødvendigt rådføre  

 sig med hinanden.
Artikel 10 Udbytte 1. Udbytte, som betales af et selskab, der er hjemmehørende i en af  

 staterne til en person, der er hjemmehørende i den anden stat, kan beskattes  

 i denne anden stat.
 2. Et sådant udbytte kan dog også beskattes i den stat, hvori det selskab,  

 der betaler udbyttet, er hjemmehørende, og i henhold til lovgivningen i denne  

 stat, men hvis modtageren er den retmæssige ejer af udbyttet, må den  

 pålignede skat ikke overstige 15 procent af bruttobeløbet af udbyttet.
 3. Uanset bestemmelserne i stykke 2 kan den stat, i hvilken selskabet er  

 hjemmehørende, ikke påligne skat på udbytte betalt at dette selskab, hvis den  

 retmæssige ejer af udbyttet er et selskab, der er hjemmehørende i den anden  

 stat, og som direkte besidder mindst 10 procent af kapitalen i det selskab,  

 der betaler udbyttet.
 4. Bestemmelserne i stykke 2 og 3 skal ikke berøre beskatningen af  

 selskabet med hensyn til den fortjeneste, der ligger til grund for det  

 betalte udbytte.
 5. Udtrykket »udbytte« betyder i denne artikel indkomst af  

 aktier, »jouissance« aktier eller »jouissance«  

 rettigheder, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som indkomst  

 af andre selskabsrettigheder, der er undergivet samme skattemæssige  

 behandling som indkomst fra aktier i henhold til lovgivningen i den stat,  

 hvori det udbyttebetalende selskab er hjemmehørende.
6. Bestemmelserne i stykke 1, 2 og 3 skal ikke finde anvendelse i  

 tilfælde, hvor den retmæssige ejer af udbyttet, der er hjemmehørende i en af  

 staterne, udøver virksomhed i den anden stat, i hvilken det udbyttebetalende  

 selskab er hjemmehørende, gennem et der beliggende fast driftssted, eller i  

 denne anden stat udøver frit erhverv fra et der beliggende fast sted, og den  

 aktiebesiddelse, som ligger til grund for udlodningen af udbyttet, har  

 direkte forbindelse med et sådant fast driftssted eller fast sted.
I så fald  

 skal bestemmelserne i henholdsvis artikel 7 eller artikel 14 finde  

 anvendelse.
 7. I tilfælde, hvor et selskab, der er hjemmehørende i en af staterne,  

 oppebærer fortjeneste eller indkomst fra den anden stat, må denne anden stat  

 ikke påligne nogen skat på udbytte, som betales af selskabet, med mindre  

 sådant udbytte betales til en person, der er hjemmehørende i denne anden  

 stat, eller den aktiebesiddelse, som ligger til grund for udlodningen af  

 udbyttet, har direkte forbindelse med et fast driftssted eller et fast sted,  

 der er beliggende i denne anden stat, eller undergive selskabets  

 ikke-udloddede fortjeneste nogen skat på ikke-udloddet fortjeneste, selv om  

 det betalte udbytte eller den ikke-udloddede fortjeneste helt eller delvis  

 består af fortjeneste eller indkomst hidrørende fra denne anden stat.
Artikel 11 Renter 1. Renter, der hidrører fra en af staterne og betales til en person, der  

 er hjemmehørende i den anden stat, kan, hvis den pågældende er renternes  

 retmæssige ejer, kun beskattes i denne anden stat.
2. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i henhold til denne artikel.
3. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en af staterne, driver  

 erhvervsvirksomhed i den anden stat, hvorfra renterne hidrører, gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den fordring, som ligger til grund for de  

 udbetalte renter, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
4. Renter skal anses for at hidrøre fra en af staterne, hvis de betales af  

 denne stat selv, af en af dens politiske underafdelinger, en lokal myndighed  

 deri, eller af en person, der er hjemmehørende i denne stat.
I tilfælde, hvor  

 den person, der betaler renten, hvad enten han er hjemmehørende i en af  

 staterne eller ej, har et fast driftssted eller et fast sted i en af  

 staterne, i forbindelse med hvilket den gæld, hvoraf renten betales, er  

 stiftet, og sådan rente afholdes af dette faste driftssted eller faste sted,  

 skal sådan rente anses for at hidrøre fra den stat, hvori det faste  

 driftssted eller det faste sted er beliggende.
5. I tilfælde, hvor en særlig forbindelse mellem den, der betaler  

 renterne, og den retmæssige ejer, eller mellem disse og en tredje person, har  

 bevirket, at renterne, set i forhold til den gældsfordring, for hvilken de er  

 betalt, overstiger det beløb, som ville være blevet aftalt mellem skyldneren  

 og den retmæssige ejer, såfremt den nævnte forbindelse ikke havde foreligget,  

 skal bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver stat under hensyntagen til de øvrige  

 bestemmelser i denne overenskomst.
Artikel 12 Royalties 1. Royalties, der hidrører fra en af staterne og betales til en person,  

 der er hjemmehørende i den anden stat, kan, hvis den pågældende er  

 royaltybeløbets retmæssige ejer, kun beskattes i denne anden stat.
 2. Udtrykket »royalty« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde, herunder spillefilm og film eller bånd til brug for radio- eller  

 fjernsynsudsendelser, ethvert patent, varemærke, mønster eller model,  

 tegning, hemmelig formular eller fremstillingsmetode, eller for oplysninger  

 om industrielle, kommercielle eller videnskabelige erfaringer.
3. Bestemmelserne i stykke 1 skal ikke finde anvendelse, såfremt  

 royaltybeløbets retmæssige ejer, der er hjemmehørende i en af staterne,  

 driver erhvervsvirksomhed i den anden stat, hvorfra royaltybeløbet hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den rettighed eller ejendom,  

 der ligger til grund for de betalte royalties, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller artikel 14 finde anvendelse.
4. Royalties skal anses for at hidrøre fra en af staterne, hvis de betales  

 af denne stat selv, af en af dens politiske underafdelinger, en lokal  

 myndighed deri, eller af en person, der er hjemmehørende i denne stat.
I  

 tilfælde, hvor den person, der betaler royaltybeløbet, hvad enten han er  

 hjemmehørende i en af staterne eller ej, har et fast driftssted eller et fast  

 sted i en af staterne, i forbindelse med hvilket den forpligtelse, der ligger  

 til grund for royaltybetalingen, er indgået, og sådan royalty afholdes af  

 dette faste driftssted eller faste sted, skal sådant royaltybeløb anses for  

 at hidrøre fra den stat, hvori det faste driftssted eller det faste sted er  

 beliggende.
5. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel alene finde anvendelse på det sidstnævnte beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af staterne under hensyntagen til de øvrige bestemmelser i denne  

 overenskomst.
Artikel 13 Kapitalgevinster 1. Fortjeneste, som en person, der er hjemmehørende i en af staterne,  

 erhverver ved afhændelse af fast ejendom, som omhandlet i artikel 6, og som  

 er beliggende i den anden stat, kan beskattes i denne anden stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en af staterne har  

 i den anden stat, eller ved afhændelse af rørlig formue, der hører til et  

 fast sted, som en person, der er hjemmehørende i en af staterne, har til  

 rådighed til udøvelse af frit erhverv i den anden stat, herunder også  

 fortjeneste ved afhændelse af et sådant fast driftssted (særskilt eller  

 sammen med hele foretagendet), eller af et sådant fast sted, kan beskattes i  

 denne anden stat.
3. Fortjeneste ved afhændelse af skibe eller luftfartøjer, der anvendes i  

 international trafik, eller af rørlig formue, der er knyttet til driften af  

 sådanne skibe eller luftfartøjer, kan kun beskattes i den stat, hvori  

 foretagendets virkelige ledelse har sit sæde.
Ved anvendelse af dette stykke  

 skal bestemmelserne i artikel 8, stykke 2, være gældende.
For så vidt angår  

 fortjeneste oppebåret af luftfartskonsortiet Scandinavian Airlines System  

 (SAS), skal bestemmelserne i dette stykke kun finde anvendelse på den del af  

 fortjenesten, som svarer til den andel af konsortiet, der ejes af Det Danske  

 Luftfartsselskab (DDL), den danske partner i Scandinavian Airlines System.  

 For så vidt angår dette stykke skal den af DDL ejede andel af SAS anses for  

 at udgøre et foretagende, der driver luftfartsvirksomhed i international  

 trafik, med den virkelige ledelses sæde i Danmark.
 4. Fortjeneste ved afhændelse af alle andre aktiver end de i stykke 1, 2  

 og 3 omhandlede, kan kun beskattes i den stat, hvori afhænderen er  

 hjemmehørende.
 5. Bestemmelserne i stykke 4 skal ikke berøre Nederlandenes ret til at  

 påligne skat i henhold til egen lovgivning på fortjeneste ved afhændelse af  

 aktier eller »jouissance« rettigheder i et selskab, hvis kapital  

 helt eller delvist er fordelt på aktier og som i henhold til nederlandsk  

 lovgivning er hjemmehørende i Nederlandene, som oppebæres af en fysisk  

 person, der er hjemmehørende i Danmark, og som har været hjemmehørende i  

 Nederlandene indenfor de sidste fem år forud for afhændelsen af aktierne  

 eller »jouissance« rettighederne.
Artikel 14 Frit erhverv 1. Indkomst ved frit erhverv eller andet arbejde af selvstændig karakter  

 oppebåret af en person, der er hjemmehørende i en af staterne, kan kun  

 beskattes i denne stat, medmindre han har et fast sted, som til stadighed  

 står til rådighed for ham i den anden stat med henblik på udøvelsen af hans  

 virksomhed.
Såfremt han har et sådant fast sted, kan indkomsten beskattes i  

 den anden stat, men kun i det omfang den kan henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artikel 16, 18 og 19 ikke medfører andet, kan  

 gage, løn og andet lignende vederlag for personligt arbejde i tjenesteforhold  

 oppebåret af en person, der er hjemmehørende i en af staterne, kun beskattes  

 i denne stat, medmindre arbejdet er udført i den anden stat.
Er arbejdet  

 udført der, kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en af staterne, oppebærer for personligt arbejde i  

 tjenesteforhold udført i den anden stat, kun beskattes i den førstnævnte  

 stat, såfremt:
a) modtageren opholder sig i den anden stat i en periode eller i perioder,  

 der tilsammen ikke overstiger 183 dage i nogen 12-månedersperiode, og b) vederlaget betales af eller for en arbejdsgiver, der ikke er  

 hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag  

 oppebåret af person, der er hjemmehørende i en af staterne, for personligt  

 arbejde i tjenesteforhold der udføres om bord på et skib eller luftfartøj,  

 der anvendes i international trafik, kun beskattes i denne stat.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en af staterne, i hans egenskab af medlem af bestyrelsen,  

 en »bestuurder« eller en »commissaris« for et selskab,  

 der er hjemmehørende i den anden stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en af staterne, oppebærer som optrædende  

 kunstner, såsom teater-, film-, radio- eller fjernsynskunstner, eller  

 musiker, eller som sportsudøver, ved virksomhed udøvet i denne egenskab i den  

 anden stat, beskattes i denne anden stat.
 2. I tilfælde hvor indkomst ved virksomhed, som udøves af en optrædende  

 kunstner eller en sportsudøver i dennes egenskab som sådan, ikke tilfalder  

 kunstneren eller sportsudøveren selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 stat, i hvilken kunstneren eller sportsudøveren udøver sin virksomhed.
Artikel 18 Pensioner, livrenter og sociale sikringsydelser 1. Såfremt bestemmelserne i artikel 19, stykke 2, ikke medfører andet, kan  

 pensioner og andre lignende vederlag, der udbetales til en person, der er  

 hjemmehørende i en af staterne, som vederlag for tidligere personligt arbejde  

 i tjenesteforhold og enhver livrente kun beskattes i denne stat.
 2. I tilfælde hvor et sådant vederlag ikke er en løbende udbetaling og er  

 betaling som vederlag for tidligere ansættelse i den anden stat, eller hvor  

 der i stedet for en rettighed til en livrente udbetales en samlet sum, kan  

 dette vederlag eller denne samlede sum beskattes i den stat, hvorfra det  

 hidrører.
 3. Enhver pension og andre ydelser, som udbetales i medfør af  

 bestemmelserne i sociallovgivningen i en af staterne til en person, der er  

 hjemmehørende i den anden stat, kan beskattes i den førstnævnte stat.
 4. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. a) Vederlag, undtagen pensioner, der udbetales af en af staterne, dens  

 politiske underafdelinger eller lokale myndigheder til en fysisk person for  

 udførelse af hverv for denne stat, dens underafdelinger eller myndigheder,  

 kan beskattes i denne stat.
 b) Sådant vederlag kan imidlertid kun beskattes i den anden stat, hvis  

 hvervet er udført i denne stat, og den pågældende er en i denne stat  

 hjemmehørende person, som:
1. er statsborger i denne stat; eller 2. ikke blev hjemmehørende i denne stat alene med det formål at udføre  

 hvervet.
 2. a) Enhver pension, som udbetales af en af staterne, dens politiske  

 underafdelinger eller lokale myndigheder - eller af midler tilvejebragt af  

 disse - til en fysisk person for udøvelse af hverv for denne stat, dens  

 underafdelinger eller myndigheder, kan beskattes i denne stat.
 b) En sådan pension kan imidlertid kun beskattes i den anden stat, hvis  

 modtageren er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for hverv i forbindelse med  

 erhvervsvirksomhed, der drives af en af staterne eller en af dens politiske  

 underafdelinger eller en af dens lokale myndigheder.
Artikel 20 Studerende Beløb, som en studerende eller en erhvervspraktikant, der er, eller som,  

 umiddelbart før han besøger en af staterne, var hjemmehørende i den anden  

 stat, og som opholder sig i den førstnævnte stat udelukkende i studie- eller  

 uddannelsesøjemed, modtager til sit underhold, sit studium eller sin  

 uddannelse, skal ikke beskattes i denne stat under forudsætning af, at  

 sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en person, der er hjemmehørende i en af  

 staterne, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst er en person hjemmehørende i en af  

 staterne, som driver erhvervsvirksomhed i den anden stat gennem et der  

 beliggende fast driftssted, eller som udøver frit erhverv i denne anden stat  

 fra et der beliggende fast sted, og den rettighed eller ejendom, som ligger  

 til grund for den udbetalte indkomst, har direkte forbindelse med et sådant  

 fast driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
Kapital IV Beskatning af formue Artikel 22 Formue 1. Formue bestående af fast ejendom som omhandlet i artikel 6, som ejes af  

 en person, der er hjemmehørende i en af staterne, og som er beliggende i den  

 anden stat, kan beskattes i denne anden stat.
 2. Formue bestående af rørlig formue, der udgør en del af erhvervsformuen  

 i et fast driftssted, som et foretagende i en af staterne har i den anden  

 stat, eller af rørlig formue, der hører til et fast sted, som en person, der  

 er hjemmehørende i en af staterne, har til rådighed til udøvelse af frit  

 erhverv i den anden stat, kan beskattes i denne anden stat.
3. Formue bestående af skibe eller luftfartøjer, der anvendes i  

 international trafik, og af rørlig formue, der er knyttet til driften af  

 sådanne skibe eller luftfartøjer, kan kun beskattes i den stat, hvori  

 foretagendets virkelige ledelse har sit sæde.
Ved anvendelse af dette stykke  

 skal bestemmelserne i artikel 8, stykke 2, være gældende.
For så vidt angår  

 formue ejet af luftfartskonsortiet Scandinavian Airlines System (SAS), skal  

 bestemmelserne i dette stykke kun finde anvendelse på den del af formuen, som  

 svarer til den andel af konsortiet, der ejes af Det Danske Luftfartsselskab  

 (DDL), den danske partner i Scandinavian Airlines System.
For så vidt angår  

 dette stykke skal den af DDL ejede andel af SAS anses for at udgøre et  

 foretagende, der driver luftfartsvirksomhed i international trafik, med den  

 virkelige ledelses sæde i Danmark.
 4. Al anden formue, tilhørende en person, der er hjemmehørende i en stat,  

 kan kun beskattes i denne stat.
Kapitel V Ophævelse af dobbeltbeskatning Artikel 23 Ophævelse af dobbeltbeskatning 1. Ved påligning af skat på personer, som er hjemmehørende i Nederlandene,  

 må Nederlandene i beskatningsgrundlaget medregne indkomst- og formuebeløb,  

 som i henhold til bestemmelserne i denne overenskomst kan beskattes i  

 Danmark.
2. I tilfælde, hvor en person, der er hjemmehørende i Nederlandene  

 oppebærer indkomst fra eller ejer formuebestanddele, der kan beskattes i  

 Danmark i henhold til denne overenskomsts artikel 6, artikel 7, artikel 10,  

 stk. 6, artikel 11, stk. 3, artikel 12, stk. 3, artikel 13, stk. 1 og 2,  

 artikel 14, artikel 15, stk. 1, artikel 18, stk. 3, artikel 19, stk. 1 litra  

 a) og stk. 2 litra a), artikel 21, stk. 2 og artikel 22, stk. 1 og 2, og  

 denne indkomst eller formuebestanddel er medregnet i det i stk. 1 omhandlede  

 beskatningsgrundlag, skal Nederlandene fritage sådan indkomst eller  

 formuebestanddel for beskatning ved at foretage en nedsættelse af den  

 nederlandske skat.
Denne nedsættelse skal beregnes efter bestemmelserne om  

 undgåelse af dobbeltbeskatning i den nederlandske lovgivning.
De omhandlede  

 indkomst- og formuebeløb skal anses for at være medregnet i det totale beløb  

 af indkomst eller formuebestanddele, der er fritaget for nederlandsk skat i  

 henhold til disse bestemmelser.
3. Derudover skal Nederlandene indrømme et fradrag i den således beregnede  

 nederlandske skat af indkomster, der kan beskattes i Danmark i henhold til  

 denne overenskomsts artikel 10, stk. 2, artikel 13, stk. 5, artikel 16,  

 artikel 17 og artikel 18, stk. 2, for så vidt disse indkomster er medregnet i  

 det i stk. 1 omhandlede beskatningsgrundlag.
Fradragsbeløbet skal svare til  

 den skat, der er betalt i Danmark af disse indkomster, men skal ikke  

 overstige den nedsættelse, der ville være indrømmet, hvis de således  

 medregnede indkomster havde været de eneste indkomster, som var fritaget for  

 nederlandsk skat i henhold til bestemmelserne om undgåelse af  

 dobbeltbeskatning i den nederlandske lovgivning.
 4. Uanset bestemmelserne i stk. 2 skal Nederlandene indrømme fradrag i  

 nederlandsk skat for skat betalt i Danmark af indkomst, som i henhold til  

 artikel 7, artikel 10, stk. 6, artikel 11, stk. 3, artikel 12, stk. 3, og  

 artikel 21, stk. 2 i denne overenskomst kan beskattes i Danmark, i det omfang  

 at disse beløb er medregnet i det beskatningsgrundlag, der er omhandlet i  

 stk. 1, hvis og i den udstrækning at Nederlandene efter bestemmelserne i  

 nederlandsk lovgivning om undgåelse af dobbeltbeskatning indrømmer fradrag i  

 nederlandsk skat af skat pålignet i et andet land på sådanne indkomstbeløb.  

 Ved beregningen af dette fradrag skal bestemmelserne i stk. 3 i denne artikel  

 tilsvarende finde anvendelse.
 5. a) Hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i Nederlandene, skal Danmark, såfremt bestemmelserne i litra c)  

 ikke medfører andet, indrømme:
(i) et fradrag i denne persons indkomstskat med et beløb svarende til den  

 indkomstskat, der er betalt i Nederlandene; (ii) et fradrag i denne persons formueskat med et beløb svarende til den  

 formueskat, der er betalt i Nederlandene; b) Et sådant fradrag skal dog i intet af disse tilfælde kunne overstige  

 den del af indkomstskatten eller formueskatten, beregnet uden sådant fradrag,  

 der kan henføres til den indkomst henholdsvis formue, som kan beskattes i  

 Nederlandene.
 c) Hvor en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kun kan  

 beskattes i Nederlandene eller kan beskattes i Nederlandene i  

 overensstemmelse med artikel 15 og artikel 19, kan Danmark medregne denne  

 indkomst eller formue i beskatningsgrundlaget, men skal i indkomstskatten  

 eller formueskatten fradrage den del af indkomstskatten eller formueskatten,  

 som svarer til den indkomst, der hidrører fra, eller formue, der ejes i  

 Nederlandene.
 d) Uanset bestemmelserne i litra a) og b) i dette stykke skal udbytte  

 betalt af et selskab, der er hjemmehørende i Nederlandene, til et selskab,  

 der er hjemmehørende i Danmark, være fritaget for beskatning i Danmark i  

 henhold til den danske lovgivning om skattefritagelse for udbytter betalt til  

 danske selskaber fra udenlandske datterselskaber.
 I tilfælde, hvor udbyttet ikke opfylder betingelserne for fritagelse for  

 dansk skat, skal Danmark dog - ud over det skattefradrag, der er omhandlet i  

 litra a) og b) - indrømme som fradrag i skatten af sådant udbytte den  

 pålignede skat på den fortjeneste, hvoraf udbyttet er betalt, i  

 overensstemmelse med artikel 4 i EF Rådsdirektiv af 23. juli 1990 om en  

 fælles beskatningsordning for moder- og datterselskaber fra forskellige  

 medlemsstater med de ændringer, der måtte blive foretaget i dette.
 e) I tilfælde, hvor en fysisk person, som har været hjemmehørende i  

 Danmark i en periode på 5 år eller mere og nu er hjemmehørende i  

 Nederlandene, er blevet beskattet af kapitalgevinst på aktier for tiden frem  

 til skifte af hjemsted i henhold til den interne danske lovgivning, skal  

 Danmark, i tilfælde hvor aktierne efterfølgende afhændes, og fortjenesten ved  

 sådan afhændelse beskattes i Nederlandene, indrømme et fradrag i  

 indkomstskatten med et beløb svarende til den indkomstskat, der er betalt i  

 Nederlandene for så vidt angår den indkomst, der blev beskattet i Danmark.
 Et sådant fradrag skal dog ikke kunne overstige den indkomstskat, beregnet  

 før sådant fradrag, der er pålignet den pågældende indkomst i Danmark.
 f) Ved anvendelsen af dette stykke skal de skatter, der er omhandlet i  

 artikel 2, stk. 3, litra a) og stk. 4, bortset fra formueskatten, anses for  

 at være indkomstskatter.
Kapitel VI Særlige bestemmelser Artikel 24 Virksomhed ud for kysten 1. I tilfælde af virksomhed, der er omfattet af denne artikel, skal  

 artiklens bestemmelser finde anvendelse uanset enhver anden bestemmelse i  

 denne overenskomst.
Denne artikel skal dog ikke finde anvendelse på  

 virksomhed, som en person udøver ud for kysten, i tilfælde hvor denne  

 virksomhed udgør et fast driftssted i henhold til artikel 5 eller et fast  

 sted i henhold til bestemmelserne i artikel 14 for den pågældende person.
 2. Udtrykket »virksomhed ud for kysten« betyder i denne artikel  

 virksomhed, der er udøvet ud for kysten i en af staterne i forbindelse med  

 efterforskning eller udnyttelse af havbunden og dens undergrund og de deri  

 værende naturforekomster.
 3. Et foretagende i en af staterne, der udøver virksomhed ud for kysten i  

 den anden stat, skal under iagttagelse af stykke 4 i denne artikel anses for  

 i denne forbindelse at udøve virksomhed i den anden stat gennem et fast  

 driftssted, medmindre den pågældende virksomhed ud for kysten udøves i den  

 anden stat i en periode eller perioder, der i alt ikke overstiger 30 dage i  

 en 12-månedersperiode.
 For så vidt angår dette stykke:
a) i tilfælde hvor et foretagende, der udøver virksomhed ud for kysten i  

 den anden stat, er forbundet med et andet foretagende, og dette andet  

 foretagende fortsætter den samme virksomhed ud for kysten som et led i det  

 samme projekt, som bliver eller blev udøvet af det førstnævnte foretagende,  

 og den forannævnte virksomhed udøvet af begge foretagender tilsammen  

 overstiger en periode på 30 dage, skal hvert af de to foretagender anses for  

 at have udøvet sin virksomhed i en periode, der overstiger 30 dage indenfor  

 en 12-månedersperiode; b) et foretagende skal anses for at være forbundet med et andet  

 foretagende, hvis det ene direkte eller indirekte besidder mindst en  

 tredjedel af kapitalen i det andet foretagende, eller hvis en person direkte  

 eller indirekte besidder mindst en tredjedel af kapitalen i begge  

 foretagender.
 4. Ved anvendelsen af denne artikels stk. 3 skal udtrykket  

 »virksomhed ud for kysten« dog anses for ikke at omfatte virksomhed  

 som omhandlet i artikel 5, stk. 4, eller nogen kombination af sådan  

 virksomhed.
 5. Fortjeneste som en person, der er hjemmehørende i en af staterne,  

 oppebærer ved transport af forsyninger eller personel til eller mellem  

 pladser i en af staterne, hvor der udøves virksomhed i forbindelse med  

 efterforskning eller udnyttelse af havbunden og dens undergrund og  

 naturforekomsterne heri, eller ved drift af bugserbåde eller andre  

 hjælpefartøjer til sådan virksomhed, kan kun beskattes i den stat, hvori  

 foretagendet har sin virkelige ledelse.
 6. En person, der er hjemmehørende i en af staterne, og som ud for kysten  

 i den anden stat udøver virksomhed bestående i udøvelse af frit erhverv eller  

 andet arbejde af selvstændig karakter, skal anses for at udøve den omhandlede  

 virksomhed fra et fast sted i denne anden stat, såfremt virksomheden ud for  

 kysten fortsætter i en samlet periode på 30 dage eller mere.
 7. Gage, løn og andre lignende vederlag, som en person, der er  

 hjemmehørende i en af staterne, oppebærer ved ansættelse i forbindelse med  

 virksomhed ud for kysten udøvet gennem et fast driftssted i den anden stat,  

 kan, i den udstrækning arbejdet er udført ud for kysten i denne anden stat,  

 beskattes i denne anden stat.
 8. Gage, løn og andre lignende vederlag, som en fysisk person, der er  

 hjemmehørende i en af staterne, oppebærer ved ansættelse om bord på et skib  

 eller luftfartøj, som omhandlet i stk. 5, skal beskattes i overensstemmelse  

 med artikel 15, stk. 3.
 9. I tilfælde hvor der foreligger dokumentation for, at skat er betalt i  

 Danmark af indkomstbeløb, der kan beskattes i Danmark i henhold til artikel 7  

 og artikel 14 i forbindelse med henholdsvis stk. 3 og stk. 6 i denne artikel,  

 og i henhold til stk. 7 i denne artikel, skal Nederlandene indrømme et  

 fradrag i den nederlandske skat, der skal beregnes i overensstemmelse med  

 reglerne i artikel 23, stk. 2.
Artikel 25 Ikke-diskriminering 1. Statsborgere i en af staterne skal ikke i den anden stat kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i denne anden stat under samme forhold er eller måtte blive  

 undergivet.
Uanset bestemmelserne i artikel 1, skal denne bestemmelse også  

 finde anvendelse på personer, der ikke er hjemmehørende i den ene af eller i  

 begge staterne.
 2. Beskatningen af et fast driftssted, som et foretagende i en af staterne  

 har i den anden stat, må ikke være mindre fordelagtig i denne anden stat end  

 beskatningen af foretagender i denne anden stat, der udøver samme virksomhed.  

 Denne bestemmelse skal ikke kunne fortolkes som forpligtende en af staterne  

 til at indrømme personer, der er hjemmehørende i den anden stat, de  

 personlige skattemæssige begunstigelser, lempelser og nedsættelser, som den  

 som følge af ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget område.
 3. Medmindre bestemmelserne i artikel 9, stk. 1, artikel 11, stk. 5, eller  

 artikel 12, stk. 5, finder anvendelse, skal renter, royalties og andre  

 betalinger, der udredes af et foretagende i en af staterne til en person, der  

 er hjemmehørende i den anden stat, kunne fratrækkes ved opgørelsen af et  

 sådant foretagendes skattepligtige indkomst under samme betingelser, som hvis  

 betalingerne var sket til en person hjemmehørende i den førstnævnte stat.  

 Tilsvarende skal enhver gæld, som et foretagende i en af staterne har til en  

 person, der er hjemmehørende i den anden stat, kunne fratrækkes ved  

 opgørelsen af et sådant foretagendes skattepligtige formue under samme  

 betingelser, som hvis gælden havde været pådraget over for en person, der var  

 hjemmehørende i den førstnævnte stat.
 4. Foretagender i en af staterne, hvis formue helt eller delvis ejes eller  

 kontrolleres, direkte eller indirekte, af en eller flere personer, der er  

 hjemmehørende i den anden stat, skal ikke i den førstnævnte stat kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som andre  

 tilsvarende foretagender i den førstnævnte stat er eller måtte blive  

 undergivet.
 5. Pensionsbidrag, der er afholdt af en fysisk person i forbindelse med  

 personligt arbejde i tjenesteforhold i en af staterne til en pensionsordning,  

 der er oprettet og anerkendt i skattemæssig henseende i den anden stat, skal  

 i en periode på i alt højst 60 måneder kunne fratrækkes ved opgørelsen af den  

 fysiske persons skattepligtige indkomst i den førstnævnte stat og skal  

 behandles i denne stat på samme måde og i henhold til de samme betingelser og  

 begrænsninger som bidrag til en pensionsordning, der er anerkendt i  

 skattemæssig henseende i denne førstnævnte stat, under følgende  

 forudsætninger:
a) den fysiske person var ikke hjemmehørende i denne stat og betalte  

 bidrag til pensionsordningen, umiddelbart før han påbegyndte  

 ansættelsesforholdet i denne stat; og b) den fysiske person er enten stadig ansat af den samme arbejdsgiver som  

 umiddelbart før, han påbegyndte ansættelsesforholdet i denne stat, eller af  

 en arbejdsgiver, der er et indbyrdes forbundet foretagende med den  

 førstnævnte arbejdsgiver; og c) de kompetente myndigheder i den førstnævnte stat tiltræder, at  

 pensionsordningen generelt svarer til en pensionsordning, der er anerkendt i  

 skattemæssig henseende af denne stat.
 Bidrag til pensionsordningen betalt af det foretagende, der udbetaler  

 vederlag til personen, skal ikke anses som skattepligtig indkomst for den  

 fysiske person.
 6. Ved anvendelse af stykke 5:
a) betyder udtrykket »en pensionsordning« en obligatorisk  

 ordning, i hvilken den fysiske person deltager for at sikre pensionsydelser  

 for personligt arbejde i tjenesteforhold, som omhandlet i stk. 5; og b) en pensionsordning er anerkendt i skattemæssig henseende i en stat,  

 såfremt ydelserne til ordningen ville medføre skattenedsættelse i denne stat.
 De kompetente myndigheder kan rådføre sig med hinanden i tilfælde, hvor en  

 pensionsordning ikke er en obligatorisk ordning, for at fastslå om  

 anvendelsen af bestemmelserne i dette stykke og i stykke 5 er berettiget i  

 sådant tilfælde.
 7. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 26 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger, truffet af en af  

 eller begge staterne, for ham medfører eller vil medføre en beskatning, som  

 ikke er i overensstemmelse med bestemmelserne i denne overenskomst, kan han,  

 uanset hvilke retsmidler der måtte være fastsat i disse staters interne  

 lovgivning, indbringe sin sag for den kompetente myndighed i den stat, i  

 hvilken han er hjemmehørende eller, hvis hans sag falder under artikel 25,  

 stk. 1, til den stat, i hvilken han er statsborger.
Sagen skal forelægges  

 inden 3 år fra den dag, hvor der er givet ham den første underretning om den  

 foranstaltning, der medfører beskatning, som ikke er i overensstemmelse med  

 bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en tilfredsstillende løsning,  

 søge at løse sagen ved gensidig aftale med den kompetente myndighed i den  

 anden stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de to staters interne  

 lovgivning.
3. De kompetente myndigheder i de to stater skal søge ved gensidig aftale  

 at løse vanskeligheder eller tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også forhandle om  

 undgåelse af dobbeltbeskatning i tilfælde, som ikke er omhandlet i  

 overenskomsten.
 4. De kompetente myndigheder i de to stater kan træde i direkte  

 forbindelse med hinanden med henblik på indgåelse af en aftale i  

 overensstemmelse med de foranstående stykker.
Artikel 27 Udveksling af oplysninger De to staters kompetente myndigheder skal udveksle sådanne oplysninger,  

 som er nødvendige for at gennemføre bestemmelserne i denne overenskomst eller  

 i de to staters interne lovgivning vedrørende skatter, der omfattes af  

 overenskomsten, i det omfang denne beskatning ikke strider mod  

 overenskomsten.
Udvekslingen af oplysninger er ikke begrænset af artikel 1.  

 Alle oplysninger, der modtages af en af staterne, skal behandles som  

 hemmelige på samme måde som oplysninger, der modtages i henhold til denne  

 stats interne lovgivning, og må kun meddeles til personer eller myndigheder  

 (herunder domstole og forvaltningsmyndigheder), der er beskæftiget med  

 påligning, opkrævning, inddrivelse, retsforfølgelse eller klagebehandling i  

 forbindelse med de skatter, der er omfattet af denne overenskomst.
Sådanne  

 personer eller myndigheder må kun benytte oplysningerne til sådanne formål.  

 De kan meddele oplysningerne under offentlige retshandlinger eller i  

 retsafgørelser.
Artikel 28 Bistand ved inddrivelse 1. De to stater forpligter sig til at yde hinanden bistand og støtte med  

 hensyn til opkrævning i overensstemmelse med disses respektive love og  

 administrative bestemmelser af de skatter, som omfattes af denne  

 overenskomst, tillige med eventuelle forhøjelser, tillæg, forsinkede  

 betalinger, rentebeløb og omkostninger vedrørende de pågældende skatter.
2. På anmodning fra den begærende stat skal den stat, der modtager  

 anmodningen, inddrive skattekrav fra den førstnævnte stat i overensstemmelse  

 med de love og administrative bestemmelser, der er gældende for inddrivelse  

 af denne stats egne skattekrav.
Sådanne krav skal dog ikke nyde nogen  

 fortrinsret i den stat, der modtager anmodningen, og kan ikke inddrives ved  

 gældsfængsling af skyldneren.
Den stat, der modtager anmodningen, er ikke  

 forpligtet til at foretage nogen retslig handling, der ikke er fastsat i den  

 begærende stats love.
 3. Bestemmelserne i stk. 2 skal kun finde anvendelse på skattekrav, som er  

 ledsaget af et dokument til godtgørelse af, at disse skattekrav kan inddrives  

 i den begærende stat, og som - med mindre andet er aftalt mellem de  

 kompetente myndigheder - ikke bestrides.
 Hvor skattekravet vedrører en person, som ikke er hjemmehørende i den  

 begærende stat, skal stk. 2 dog kun finde anvendelse - medmindre andet er  

 aftalt mellem de kompetente myndigheder - hvor kravet ikke længere kan  

 bestrides.
 4. Forpligtelsen til at yde bistand ved inddrivelse af skattekrav  

 vedrørende en afdød person eller hans dødsbo omfatter kun værdien af dødsboet  

 eller de formuegoder, som er modtaget af hver af de begunstigede arvinger i  

 boet, alt efter om kravet skal inddrives fra dødsboet eller fra arvingerne.
5. Den stat, der modtager anmodningen, skal ikke være forpligtet til at  

 efterkomme denne a) hvis den begærende stat ikke har udnyttet ethvert middel, som denne  

 stat har til sin rådighed inden for sit eget område, undtagen hvor  

 anvendelsen af sådanne midler ville forårsage uforholdsmæssigt store  

 vanskeligheder; b) hvis og for så vidt den anser skattekravet for at være imod  

 bestemmelserne i denne overenskomst eller i strid med enhver anden  

 overenskomst, som er indgået af begge stater.
 6. Anmodningen om administrativ bistand ved inddrivelse af skattekrav skal  

 være vedlagt følgende dokumenter:
a) en bekræftelse af at skattekravet vedrører en skat, der er omfattet af  

 overenskomsten og at bestemmelserne i stk. 3 er opfyldt; b) et bekræftet eksemplar af det dokument, der tillader inddrivelse i den  

 begærende stat; c) eventuelle andre dokumenter, der er nødvendige for inddrivelse; d) hvor det er hensigtsmæssigt et attesteret eksemplar, der bekræfter en  

 eventuel afgørelse i forbindelse hermed fra et administrativt organ eller en  

 offentlig retsinstans.
7. Den begærende stat skal angive det skattebeløb, der skal inddrives, i  

 både den begærende stats og den anmodede stats møntsort.
Den omregningskurs,  

 der skal benyttes ved anvendelsen af den foregående sætning, er den sidste  

 salgspris, der er bestemt af den mest repræsentative valutabørs eller børser  

 i den begærende stat.
Ethvert beløb, der inddrives af den anmodede stat, skal  

 overføres til den begærende stat i den anmodede stats møntsort.
Overførslen  

 skal foretages indenfor en måned fra inddrivelsesdatoen.
 8. På anmodning fra den begærende stat skal den stat, der modtager  

 anmodningen, foretage sikringsakter med henblik på inddrivelse af et  

 skattebeløb, selv om kravet bestrides eller endnu ikke er genstand for et  

 eksigibelt dokument for så vidt som dette er i overensstemmelse med  

 lovgivningen og de administrative regler i den stat, der har modtaget  

 anmodningen.
 9. Når det dokument, der giver tilladelse til inddrivelse i den begærende  

 stat, er i overensstemmelse med gældende regler i den stat, der modtager  

 anmodningen, skal dokumentet accepteres, anerkendes, kompletteres eller  

 erstattes straks efter modtagelsen af anmodningen om bistand med et dokument,  

 der giver tilladelse til inddrivelse i den sidstnævnte stat.
10. Spørgsmål vedrørende udløbet af den periode, inden for hvilken et  

 skattekrav kan inddrives, skal afgøres efter lovgivningen i den stat, der  

 begærer inddrivelsen.
Anmodningen om bistand skal indeholde oplysninger om  

 denne periode.
Den stat, der modtager anmodningen, skal dog ikke efterkomme  

 en anmodning om administrativ bistand, der fremsættes efter udløbet af den  

 periode, inden for hvilken et skattekrav kan inddrives i henhold til  

 lovgivningen i denne stat.
11. Skridt til inddrivelse, som foretages af den stat, der har modtaget  

 anmodningen om bistand, og som i henhold til lovgivningen i denne stat ville  

 have afbrydende eller opsættende virkning på den periode, der er omhandlet i  

 stk. 10, skal ligeledes have denne virkning i forhold til lovgivningen i den  

 begærende stat.
Den stat, der modtager anmodningen, skal underrette den  

 begærende stat om sådanne skridt, og hvor det er nødvendigt, skal de to  

 stater konsultere hinanden.
 12. Såfremt udskydelse af betaling eller afdragsvis betaling er tilladt  

 under lignende omstændigheder i henhold til lovgivningen eller den  

 administrative praksis i den stat, der modtager anmodningen om bistand, kan  

 denne stat tillade dette, men skal først give meddelelse til den begærende  

 stat.
 13. De kompetente myndigheder i de to stater skal ved fælles aftale  

 fastsætte regler vedrørende minimumsbeløbet for de skattekrav, der kan gøres  

 til genstand for en anmodning om bistand.
14. Staterne skal gensidigt afstå fra at kræve erstatning for  

 omkostninger, der opstår som følge af den bistand og støtte, som staterne  

 yder hinanden ved anvendelsen af denne overenskomst.
Dette omfatter dog ikke  

 omkostninger til retsskridt og ekspertråd.
Den begærende stat skal i alle  

 tilfælde forblive ansvarlig overfor den stat, der modtager anmodningen, for  

 de økonomiske konsekvenser af de inddrivelseshandlinger, der findes at være  

 ubeføjede med hensyn til det pågældende skattekravs beskaffenhed eller  

 gyldigheden af det dokument, der indeholder tilladelsen til inddrivelse i den  

 begærende stat.
Artikel 29 Begrænsning af artiklerne 27 og 28 Bestemmelserne i artiklerne 27 og 28 i denne overenskomst skal ikke i  

 noget tilfælde kunne fortolkes således, at der pålægges nogen af de to stater  

 pligt til:
a) at udføre forvaltningsakter, der strider mod denne stats eller den  

 anden stats lovgivning og forvaltningspraksis; b) til at meddele oplysninger, som ikke kan opnås ifølge denne stats eller  

 den anden stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 30 Diverse bestemmelser 1. De kompetente myndigheder i de to stater kan ved gensidig aftale  

 fastsætte fremgangsmåden for anvendelse af artiklerne 10, 11 og 12.
 2. De kompetente myndigheder i hver af de to stater kan i overensstemmelse  

 med praksis i denne stat fastsætte de retningslinier, der er nødvendige for  

 gennemførelsen af andre bestemmelser i denne overenskomst.
 3. Der er enighed om at:
a) i tilfælde hvor en person, som er hjemmehørende i Nederlandene, er  

 fritaget for eller berettiget til lempelse i dansk skat i henhold til  

 bestemmelserne i denne overenskomst, skal tilsvarende fritagelse eller  

 lempelse gælde for uafsluttede boer efter afdøde personer, for så vidt en  

 eller flere af de i boet berettigede er hjemmehørende i Nederlandene; b) ved anvendelsen af artikel 23 skal dansk skat af et uafsluttet bo efter  

 en afdød person, for så vidt indkomsten eller formuen tilfalder en i boet  

 berettiget, som er hjemmehørende i Nederlandene, anses som indkomst- eller  

 formueskat pålignet den berettigede.
Artikel 31 Ansatte ved diplomatiske og konsulære repræsentationer 1. Intet i denne overenskomst skal berøre de skattemæssige begunstigelser,  

 som ansatte ved diplomatiske eller konsulære repræsentationer måtte nyde i  

 kraft af folkerettens almindelige regler eller særlige aftaler.
 2. For så vidt angår denne overenskomst skal en fysisk person, der er  

 medlem af en stats diplomatiske eller konsulære repræsentation i den anden  

 stat eller i en tredje stat, og som er statsborger i den stat, af hvilken han  

 er udsendt, anses for at være hjemmehørende i denne stat, hvis han der er  

 underlagt samme forpligtelser for så vidt angår skatter på indkomst og  

 formue, som er gældende for personer, der er hjemmehørende i denne stat.
 3. Overenskomsten skal ikke finde anvendelse på internationale  

 organisationer, på disses organer eller embedsmænd eller på personer, der som  

 medlem af en tredje stats diplomatiske eller konsulære repræsentationer  

 opholder sig i en af staterne, hvis de ikke i denne stat er underlagt de  

 samme forpligtelser for så vidt angår skatter på indkomst og formue, som er  

 gældende for personer, der er hjemmehørende i denne stat.
Artikel 32 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til at gælde for enten det ene eller for begge de to lande  

 De nederlandske Antiller og Aruba, eller til Færøerne og Grønland, hvis det  

 pågældende land eller område påligner skatter af væsentlig samme art som de  

 skatter, overenskomsten finder anvendelse på.
En sådan udvidelse skal have  

 virkning fra det tidspunkt og være undergivet sådanne ændringer og  

 betingelser, herunder betingelser vedrørende opsigelse, som måtte blive  

 aftalt mellem de to stater i noter, der udveksles ad diplomatisk vej.
 2. Medmindre andet er aftalt, skal opsigelsen af overenskomsten ikke  

 samtidig medføre ophør af enhver udvidelse af overenskomsten til noget land  

 eller område, hvortil den er blevet udvidet i henhold til denne artikel.
Kapitel VII Slutbestemmelser Artikel 33 Ikrafttræden 1. Denne overenskomst skal træde i kraft på den 30. dag efter den sidste  

 dato på hvilken de respektive regeringer har givet hinanden skriftlig  

 underretning om, at de nødvendige forfatningsmæssige formaliteter er  

 afsluttet i deres respektive stater, og dens bestemmelser skal have virkning  

 for skatteår og -perioder, der begynder den 1. januar eller senere i det  

 kalenderår, der følger efter det år, i hvilken den sidste af underretningerne  

 er modtaget, eller senere.
2. Overenskomst mellem Kongeriget Nederlandene og Kongeriget Danmark til  

 undgåelse af dobbeltbeskatning og fastsættelse af regler om gensidig  

 administrativ bistand vedrørende skatter på indkomst og formue, med Protokol,  

 undertegnet i København den 20. februar 1957, med tillæg ved noter udvekslet  

 i København den 20. februar 1957, og som ændret ved tillægsoverenskomst  

 undertegnet i Haag den 20. januar 1966, skal ophøre med at have virkning ved  

 denne overenskomsts ikrafttræden.
Bestemmelserne i den førstnævnte  

 overenskomst skal imidlertid fortsat være gældende for skatteår og -perioder,  

 der er udløbet før det tidspunkt, hvor denne overenskomsts bestemmelser har  

 virkning.
 3. Følgende aftaler mellem Kongeriget Nederlandene og Kongeriget Danmark  

 skal ikke have virkning for noget år eller nogen periode, for hvilken  

 nærværende overenskomst er i kraft, nemlig:
- aftale af 8. november 1930 om gensidig fritagelse fra skat på visse  

 fortjenester hidrørende fra rederivirksomhed; - aftale indgået ved udveksling af noter, dateret 15. december 1937 og 24.  

 marts 1938, om gensidig fritagelse for indkomstskat af visse fortjenester  

 hidrørende fra luftfartsvirksomhed.
Artikel 34 Opsigelse Denne overenskomst skal forblive i kraft, indtil den opsiges af en af de  

 kontraherende parter.
Hver part kan ad diplomatisk vej opsige overenskomsten  

 ved at give meddelelse om opsigelse mindst seks måneder før udgangen af  

 ethvert kalenderår efter udløbet af en periode på fem år fra datoen for  

 overenskomstens ikrafttræden.
I så fald skal overenskomsten ophøre at have  

 virkning for skatteår og -perioder, der begynder efter udgangen af det  

 kalenderår, i hvilken meddelelsen om opsigelse blev givet.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i København den 1. juli 1996, i to eksemplarer på engelsk.
For Kongeriget Danmarks regering PETER LOFT For Kongeriget Nederlandenes regering J.
W.
SEMEYNS DE VRIES VAN DOESBURGH Protokol I forbindelse med undertegnelsen af den overenskomst til undgåelse af  

 dobbeltbeskatning og forhindring af skatteunddragelse for så vidt angår  

 skatter på indkomst og formue, som i dag er indgået mellem Kongeriget Danmark  

 og Kongeriget Nederlandene, er undertegnede enedes om, at følgende  

 bestemmelser skal udgøre en integrerende del af overenskomsten.
I Formueskat 1) Bestemmelserne i denne overenskomst om formueskat og undgåelse af  

 dobbeltbeskatning af formue skal kun have virkning hvis og så længe som begge  

 stater påligner skat på formue.
 2) De to stater skal underrette hinanden via diplomatiske kanaler om  

 indførelsen eller afskaffelsen af formueskat.
II Ad artikel 4 En fysisk person, der har ophold om bord på et skib uden at have et  

 virkeligt hjemsted i nogen af staterne, skal anses for at være hjemmehørende  

 i den stat, i hvilken skibet har sit hjemsted.
III Ad artiklerne 5, 6, 13 og 22 Der er enighed om, at rettigheder til udforskning og udnyttelse af  

 naturforekomster på havbunden og i dens undergrund skal anses som fast  

 ejendom beliggende i den af staterne, som havbunden og dens undergrund  

 tilhører, og at disse rettigheder skal anses for at vedrøre et fast  

 driftssteds ejendom i denne stat.
Derudover er der enighed om, at de ovenfor  

 nævnte rettigheder omfatter rettigheder til andele i eller begunstigelser fra  

 de aktiver, der tilvejebringes af sådan efterforskning eller udnyttelse.
IV Ad artikel 7 For så vidt angår artikel 7, stk. 1 og 2, i tilfælde hvor et foretagende,  

 der er hjemmehørende i en af staterne, sælger varer eller udøver virksomhed i  

 den anden stat gennem et der beliggende fast driftssted, skal dette faste  

 driftssteds fortjeneste ikke fastsættes på grundlag af det totale beløb, der  

 er modtaget af virksomheden, men skal alene fastsættes på grundlag af det  

 vederlag, der kan henføres til den faktiske aktivitet i det faste driftssted  

 med sådant salg eller virksomhed.
Særligt i tilfælde, hvor kontrakter  

 vedrører undersøgelse, forsyning, installering eller opførelse af udstyr  

 eller bygninger til industrielt, kommercielt eller videnskabeligt formål  

 eller af offentlige arbejder, når foretagendet har et fast driftssted, skal  

 fortjeneste i et sådant fast driftssted ikke fastsættes på grundlag af  

 kontraktens fulde beløb, men skal alene fastsættes på grundlag af den del af  

 kontrakten, der faktisk er udført af det faste driftssted i den stat, hvor  

 det faste driftssted er beliggende.
Den fortjeneste, der kan henføres til den  

 del af kontrakten, der er udført af virksomhedens hovedkontor, kan kun  

 beskattes i den stat, i hvilken virksomheden er hjemmehørende.
V Ad artikel 8 Der er enighed om, at bestemmelserne i artikel 8, stk. 4, skal fortolkes i  

 overensstemmelse med stk. 9 og 10 i kommentarerne til artikel 8 i OECDs  

 Modeloverenskomst om dobbeltbeskatning af indkomst og formue 1977.
VI Ad artiklerne 10 og 11 Der er enighed om, at i tilfælde af at en af staterne opkræver udbytteskat  

 på indkomst fra udbyttegivende gældsbreve, skal artikel 10 uanset  

 bestemmelserne i artikel 11 finde anvendelse på sådan indkomst hidrørende fra  

 denne stat.
VII Ad artiklerne 10, 11 og 12 I tilfælde hvor der er pålagt kildeskat ud over det skattebeløb, der kan  

 pålignes i henhold til bestemmelserne i artiklerne 10, 11 og 12, skal  

 ansøgning om tilbagebetaling af det overskydende skattebeløb indgives til den  

 kompetente myndighed i den stat, der har pålagt skatten, inden for en periode  

 på 3 år efter udløbet af det kalenderår, i hvilket skatten blev pålagt.
VIII Ad artikel 13 I tilfælde af, at den danske lovgivning ændres, sådan at Danmark kan udøve  

 den beskatningsret, der er fastsat i artikel 13, stk. 5, kan bestemmelserne i  

 artikel 13, stk. 5, efter anmodning fra Danmark ændres og erstattes med  

 følgende ordlyd:
»5. Bestemmelserne i stk. 4 skal ikke påvirke den ret, som tilfalder  

 hver af staterne i henhold til dens interne lovgivning til at beskatte  

 fortjeneste ved afhændelse af aktier eller »jouissance« rettigheder  

 i et selskab, hvis formue helt eller delvis er opdelt i aktier, og som i  

 henhold til lovgivningen i denne stat er hjemmehørende der, som oppebæres af  

 en fysisk person, der er hjemmehørende i den anden stat, og som har været  

 hjemmehørende i den førstnævnte stat i løbet af de sidste 5 år forud for  

 afhændelsen af aktierne eller »Jouissance« rettighederne.' Anmodning om en sådan ændring skal fremsættes ved at give Nederlandene  

 meddelelse ad diplomatisk vej . Ændringen skal træde i kraft på den 30. dag  

 efter den dag, på hvilken Nederlandene har modtaget anmodningen, og dens  

 bestemmelser skal derefter finde anvendelse på skatter på kapitalgevinster,  

 der oppebæres fra og med den første januar i det kalenderår, der følger  

 umiddelbart efter det år, i hvilket ændringen trådte i kraft.
IX Ad artikel 16 Der er enighed om, at »bestuurder« eller »commisaris«  

 i et nederlandsk selskab betyder personer, som er udnævnt som sådan af  

 aktionærernes generalforsamling eller af ethvert andet kompetent organ i et  

 sådant selskab, og som er overdraget henholdsvis den almindelige ledelse af  

 og tilsyn med selskabet.
X Ad artikel 18 Der er enighed om, at Nederlandene og Danmark skal indlede drøftelser for  

 at overveje, om en ændring af artikel 18 er nødvendig under hensyn til  

 udviklingen i EF eller OECD med hensyn til spørgsmålet om det stadig er  

 hensigtsmæssigt at bevare bopælsstatens eksklusive beskatningsret for så vidt  

 angår pensioner og andre lignende vederlag, der udbetales til en person, der  

 er hjemmehørende i en af staterne, som vederlag for tidligere personligt  

 arbejde i tjenesteforhold og enhver livrente, som anført i artikel 18, stk.  

 1.
XI Ad artikel 23 1) Der er enighed om, at ved beregningen af det i artikel 23, stk. 2,  

 nævnte fradrag skal de i artikel 22, stk. 1, omtalte formuebestanddele  

 medtages med den fulde værdi med fradrag af værdien af den gæld, der er  

 sikret mod pant i denne formue, og de i artikel 22, stk. 2, omtalte  

 formuebestanddele skal medregnes med fuld værdi med fradrag af den gæld, der  

 kan henføres til det faste driftssted eller faste sted.
 2) Der er enighed om, at formuleringen »den pålignede skat på den  

 fortjeneste, hvoraf udbyttet er betalt« som omtalt i artikel 23, stk. 5,  

 litra d), skal omfatte enhver skat, som direkte eller indirekte er betalt af  

 det udbyttebetalende selskab af den fortjeneste eller indkomst, som ligger  

 til grund for udbyttebetalingen.
XII Ad artikel 24 Der er enighed om at udtrykket »virksomhed ud for kysten«  

 omfatter virksomhed udøvet i et efterforsknings- og udnyttelsesområde, der  

 strækker sig fra et sted ud for kysten i denne anden stat til området på land  

 i denne stat, forudsat at den virksomhed, der udøves på land, er forbundet  

 med virksomheden ud for kysten.
 Til bekræftelse heraf har de undertegnede dertil behørigt befuldmægtigede  

 underskrevet denne protokol.
 Udfærdiget i København den 1. juli 1996, i to eksemplarer på engelsk.
For Kongeriget Danmarks regering PETER LOFT For Kongeriget Nederlandenes regering J.
W.
SEMEYNS DE VRIES VAN DOESBURGH Bemærkninger til lovforslaget Almindelige bemærkninger Formålet med lovforslaget er at bemyndige regeringen til at tiltræde en  

 dobbeltbeskatningsoverenskomst mellem Danmark og Nederlandene og dermed  

 gennemføre dens bestemmelser i Danmark, når overenskomstens betingelser  

 herfor er opfyldt.
Overenskomsten afløser en overenskomst, som blev indgået i  

 1957 og senere ændret ved en protokol i 1966. Den eksisterende overenskomst  

 er på en række punkter forældet.
Dobbeltbeskatningsoverenskomsten har til formål at undgå international  

 dobbeltbeskatning som følge af, at både Danmark og Nederlandene beskatter en  

 person eller et selskab af samme indkomst.
Dette sker typisk, når en person  

 eller et selskab, der er hjemmehørende i den ene stat, modtager indkomst fra  

 den anden stat.
 Den foreliggende dobbeltbeskatningsoverenskomst indeholder regler for,  

 hvornår Danmark henholdsvis Nederlandene kan beskatte indkomst, som en  

 person, der er hjemmehørende i den ene stat (bopælsstaten), modtager fra den  

 anden stat (kildestaten). Desuden indeholder overenskomsten bestemmelser om,  

 hvordan dobbeltbeskatning skal lempes, den såkaldte metodebestemmelse  

 (overenskomstens artikel 23), og bestemmelser om administrativ bistand gennem  

 udveksling af oplysninger og ved opkrævning af skatter.
Metodebestemmelsen er nødvendig, fordi dobbeltbeskatningsoverenskomsten  

 ikke afskærer bopælsstaten fra at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er for Danmarks vedkommende ordinær credit.
Dette  

 indebærer, at når personer eller selskaber, der er hjemmehørende i Danmark,  

 modtager indkomst fra kilder i Nederlandene, og Nederlandene i henhold til  

 overenskomsten har ret til at beskatte denne indkomst, skal Danmark tillade,  

 at den skat der er betalt i Nederlandene af denne indkomst, fratrækkes i den  

 danske skat af den samme indkomst.
Fradraget kan ikke overstige den danske  

 skat af denne indkomst.
Lempelsesmetoden svarer til den, der findes i  

 ligningslovens § 33.
Lempelsesmetoden er for Nederlandenes vedkommende eksemption med  

 progressionsforbehold.
Dette indebærer, at når personer, der er  

 hjemmehørende i Nederlandene, modtager indkomster fra Danmark, som Danmark i  

 henhold til overenskomsten har ret til at beskatte, nedsætter Nederlandene  

 sin skat af denne indkomst efter forholdet mellem indkomsten fra Danmark og  

 den samlede indkomst.
Indkomsten fra Danmark indgår i beskatningsgrundlaget i  

 Nederlandene, hvorved den får betydning for skatteberegningen  

 (progressionsvirkning).
Dobbeltbeskatningsoverenskomsten følger i vidt omfang den model, der er  

 udarbejdet i OECD-regi (OECD-modellen), og som også ligger til grund for det  

 danske forhandlingsgrundlag.
OECD-modellen er ikke bindende for OECD's  

 medlemsstater.
I praksis ses mange afvigelser fra modellen, da en  

 overenskomst dels er et kompromis mellem to stater, dels må tilpasses  

 lovgivningen i de to stater, der indgår overenskomsten.
Under gennemgangen af  

 overenskomstens enkelte bestemmelser nedenfor, vil der blive gjort rede for  

 de væsentligste afvigelser fra OECD-modellen.
Administrative konsekvenser Lovforslaget skønnes ikke at have væsentlige administrative konsekvenser.
EU-retlige aspekter Overenskomsten rummer en bestemmelse om, at der under visse betingelser er  

 fradragsret for indbetalinger til pensionsordninger i den anden stat.  

 Bestemmelsen er begrænset til koncernansatte, der udstationeres i udlandet,  

 og som betalte til pensionsordningen inden udstationeringen.
 Der består ingen EU-retlig forpligtelse til at indrømme et sådan fradrag.
Lovforslagets økonomiske og erhvervsøkonomiske konsekvenser Formålet med dobbeltbeskatningsoverenskomster er at fjerne de hindringer,  

 som dobbeltbeskatning kan medføre for udviklingen af de økonomiske relationer  

 mellem landene.
Herved får personer og virksomheder i det ene land bedre  

 skattemæssige betingelser for investering, etablering og arbejde i det andet  

 land som følge af, at dobbeltbeskatning minimeres.
Dette er navnlig tydeligt  

 i forbindelse med grænseoverskridende betalinger af renter, udbytter og  

 royalties, idet kildestaten beskatter sådanne betalinger på bruttobasis, mens  

 bopælsstaten beskatter på nettobasis.
Uden overenskomstens nedsættelse af  

 kildestatens beskatning af disse betalinger, ville der meget ofte forekomme  

 dobbeltbeskatning, idet bopælsstatens skat som oftest ikke ville være  

 tilstrækkelig til fuldt ud at kunne rumme kildestatens skat på disse  

 betalinger.
Denne dobbeltbeskatning ville ødelægge incitamentet til at  

 investere i den anden stat.
Overenskomsten giver også større klarhed og  

 sikkerhed ved vurderingen af de skattemæssige konsekvenser af økonomiske  

 dispositioner.
 Provenumæssigt vil den foreliggende overenskomst formentlig have begrænset  

 betydning, idet den på væsentlige punkter ligger nær på den eksisterende  

 aftale.
Det er dog bestemt, at kildestatsbeskatning af udbytter skal udelades,  

 hvis det udbyttemodtagende selskab ejer mere end 10 pct. af aktiekapitalen i  

 det udloddende selskab.
I den gældende aftale er betingelsen for  

 skattefritagelse i kildestaten af udbytter, at det udbyttemodtagende selskab  

 ejer 25 pct. af aktiekapitalen i det udloddende selskab.
Der er efter dansk ønske medtaget regler, som regulerer beskatningen af  

 indkomst fra virksomhed i forbindelse med efterforskning og udvinding af  

 kulbrinter.
Reglerne er i væsentlig grad udformet i overensstemmelse med  

 danske ønsker.
Alt i alt er overenskomsten en tiltrængt modernisering af en gammel  

 aftale, der i dag må anses for mangelfuld på en række punkter, med den deraf  

 følgende usikkerhed.
Den nye aftale må anses for en fordel for dansk  

 erhvervsliv.
Bemærkninger til lovforslagets enkelte bestemmelser Efter lovforslagets § 1 bemyndiges regeringen til at tiltræde  

 dobbeltbeskatningsoverenskomsten mellem Danmark og Nederlandene.  

 Overenskomsten er optaget som bilag til lovforslaget, og dens bestemmelser  

 gennemgås nedenfor.
Regeringen vil efter lovens vedtagelse kunne gennemføre  

 overenskomstens bestemmelser i Danmark, når dens betingelser herfor er  

 opfyldt.
Disse betingelser er, at de kontraherende staters regering skal give  

 hinanden underretning, når de nødvendige forfatningsmæssige formaliteter er  

 afsluttet.
For Danmarks vedkommende vil det sige, at det foreliggende  

 lovforslag er endeligt vedtaget.
Overenskomsten vil træde i kraft på den 30.  

 dag efter den sidste af disse underretninger, og den skal have virkning for  

 skatteår og -perioder, der begynder den 1. januar eller senere i det  

 kalenderår, der følger efter det år, i hvilken den sidste underretning er  

 modtaget, eller senere, jfr. artikel 33.
 Overenskomsten vil derefter være en del af de to staters skattelovgivning.  

 Samtidig ophører den gældende overenskomst med at have virkning.
 De enkelte artikler i den dansk-nederlandske  

 dobbeltbeskatningsoverenskomst har følgende bestemmelser:
Artikel 1 De af overenskomsten omfattede personer Overenskomsten omfatter juridiske og fysiske personer, der er  

 hjemmehørende i en eller begge stater.
Typisk vil situationen være den, at en  

 person er fuldt skattepligtig til den ene stat, bopælsstaten, og begrænset  

 skattepligtig til den anden stat, kildestaten.
Artikel 2 De af overenskomsten omfattede skatter Artiklen opregner de skatter, der er omfattet af overenskomsten.
Alle  

 danske indkomstskatter er omfattet, uanset om de pålignes af staten, amterne  

 eller kommunerne.
Overenskomsten omfatter desuden alle skatter af samme eller  

 væsentligt samme art, der efter aftalens underskrivelse pålignes som tillæg  

 til eller i stedet for de gældende skatter.
Overenskomsten gælder også for  

 formueskatter, men der er tilknyttet en protokolbestemmelse, således at  

 formuebestemmelsen kun skal have virkning hvis og så længe begge stater  

 påligner formueskat.
Artikel 3 Almindelige definitioner Artiklen definerer i stk. 1 en række generelle begreber, der anvendes i  

 overenskomsten, og som over alt i overenskomsten har den anførte betydning.  

 Færøerne og Grønland er specifikt udelukket fra definitionen af Danmark.
 Foruden at definere det geografiske anvendelsesområde, defineres  

 begreberne person, selskab, foretagende i en af staterne og foretagende i  

 den anden stat, international trafik, statsborger, og kompetente  

 myndighed.
 Stk. 2 bestemmer, at med mindre andet følger af sammenhængen, skal alle  

 udtryk, der ikke er defineret i overenskomsten, have den betydning, de har i  

 skattelovgivningen i den stat, der skal anvende overenskomsten.
Artikel 4 Skattemæssigt hjemsted Artiklen bestemmer, hvornår en person er hjemmehørende i en stat i  

 overenskomstens forstand.
Efter stk. 1, er en person hjemmehørende i en stat,  

 når han er fuldt skattepligtig til denne stat på grund af hjemsted, bopæl,  

 ledelsens sæde eller ethvert andet kriterium af lignende karakter.
Hvis en fysisk person er fuldt skattepligtig i begge stater i henhold til  

 deres interne lovgivning, fastlægger stk. 2 en række kriterier for, i hvilken  

 stat denne person skal anses for hjemmehørende i overenskomstens forstand.  

 Mens en person således kan være fuldt skattepligtig i begge stater, kan  

 skatteyderen kun være hjemmehørende i en stat i overenskomstens forstand.  

 Dette er nødvendigt for entydigt at fastlægge, hvilken stat der har status  

 som bopælsstat respektive kildestat, og dermed hvilken stat, der har  

 beskatningsretten til de forskellige indkomsttyper.
Kriterierne i stk. 2,  

 anvendes i den rækkefølge, de står anført i bestemmelsen.
 For »ikke-fysiske personer« d.v.s. juridiske personer, der er  

 selvstændige skattesubjekter, såsom selskaber m.v. bestemmes det i stk. 3, at  

 de er hjemmehørende i den stat, hvor den virkelige ledelses sæde er  

 beliggende.
Artikel 5 Fast driftssted Artikel 5 fastsætter, hvornår erhverv, som en person hjemmehørende i den  

 ene stat udøver i den anden stat, er af en sådan karakter, at den kan anses  

 for udøvet gennem et fast driftssted.
Foreligger der et fast driftssted,  

 medfører dette, at kildestaten kan beskatte den indkomst der indtjenes gennem  

 dette faste driftssted.
 Efter stykke 1 foreligger der et fast driftssted, når et foretagende har  

 et fast forretningssted gennem hvilket foretagendets virksomhed helt eller  

 delvist udøves.
 Stk. 2 opregner en række eksempler på hvad »fast driftssted«  

 navnlig omfatter.
 Stk. 3 bestemmer, at et bygge-, anlægs- eller installationsarbejde udgør  

 et fast driftssted, hvis det varer mere end 12 måneder.
 Stk. 4 opregner en række tilfælde, hvor den udøvede virksomhed er af en  

 sådan karakter, at der ikke foreligger fast driftssted.
Stk. 5 bestemmer, at en virksomhed udøvet gennem en afhængig agent, der  

 har og regelmæssigt udøver en fuldmagt til at indgå kontrakter i  

 virksomhedens navn, udgør et fast driftssted.
Hvis virksomheden i forvejen  

 opfylder betingelserne i stk. 1 og 2 for at have fast driftssted, er det ikke  

 nødvendigt at afgøre, om den pågældende agent udgør fast driftssted efter  

 stk. 5. Bestemmelsen i dette stykke er en alternativ test for, om der  

 foreligger fast driftssted.
Stk. 6 bestemmer, at virksomhed drevet gennem en uafhængig agent, ikke  

 udgør fast driftssted, så længe den uafhængige agent handler inden for sin  

 sædvanlige forretningsvirksomhed som agent.
Handler han uden for sin  

 sædvanlige virksomhed, vil dette medføre fast driftssted efter stk. 5 Stk. 7 bestemmer, at det forhold, at et moderselskab i den ene stat har et  

 datterselskab i den anden, ikke i sig selv skal medføre, at det ene selskab  

 anses for fast driftssted af det andet.
Bestemmelsen, der er identisk med OECD-modellens, afviger fra den gældende  

 overenskomst.
Denne mangler en tidsgrænse for, hvornår bygge- og  

 anlægsarbejder udgør fast driftssted.
Endvidere anses udleveringslager for  

 fast driftssted, mens det i den foreliggende overenskomst er dækket af stk.  

 4's undtagelser fra fast driftssted.
Artikel 6 Indkomst af fast ejendom Artiklen bestemmer, at indkomst af fast ejendom altid kan beskattes i den  

 stat, hvor den faste ejendom er beliggende.
Artikel 7 Fortjeneste ved erhvervsvirksomhed Artiklen i den foreliggende overenskomst følger OECD-modellen.
Stk. 1 fastslår den hovedregel, at fortjeneste ved erhvervsvirksomhed kun  

 kan beskattes i bopælsstaten, med mindre virksomheden udøves gennem et fast  

 driftssted i kildestaten.
Er dette tilfældet, kan kildestaten beskatte den  

 fortjeneste, der kan henføres til det faste driftssted.
Stk. 2-6 indeholder bestemmelser om opgørelsen af indkomsten i det faste  

 driftssted.
Tilsvarende bestemmelser mangler i vidt omfang i den gældende  

 aftale.
Efter denne er det overladt til de kompetente myndigheder ved  

 overenskomst at fastsætte regler med hensyn til fordeling af fortjeneste.
Stk. 7 fastslår, at hvis en fortjeneste omfatter indkomster, der er  

 særskilt omhandlet i andre artikler, skal de pågældende indkomster behandles  

 efter bestemmelserne i disse artikler.
Den gældende overenskomst mangler en  

 tilsvarende bestemmelse.
Den gældende overenskomst indeholder en regel om, hvornår indkomst fra et  

 udleveringslager ikke skal anses for indkomst, der kan henregnes til et fast  

 driftssted.
Denne bestemmelse er udgået i den foreliggende overenskomst, idet  

 udleveringslagre i henhold til art. 5, stk. 4, i denne overenskomst ikke  

 længere anses for at udgøre et fast driftssted.
Artikel 8 Skibs- og luftfart Artiklen bestemmer i stk. 1, at indkomst ved drift af skibe og fly i  

 international trafik kun kan beskattes i den stat, hvor rederiet eller  

 luftfartsselskabet har den virkelige ledelses sæde.
Stk. 3 indeholder en særbestemmelse vedrørende SAS/DDL.
Efter denne finder  

 overenskomsten kun anvendelse på DDL's andel af SAS's fortjeneste.
DDL's  

 ejede andel af SAS anses for at udgøre et foretagende, der driver  

 luftfartsvirksomhed i international trafik, med den virkelige ledelses sæde i  

 Danmark.
 Ud over fortjeneste ved skibs- eller luftfartsvirksomhed omfatter  

 bestemmelsen efter stk. 4 også indkomst ved udleje af bemandet eller  

 ubemandet skib eller luftfartøj til anvendelse i international trafik, hvis  

 sådan lejeindtægt er forbundet med fortjeneste som omhandlet i stk. 1.
 Efter stk. 5 omfatter bestemmelsen i stk. 1 også fortjeneste ved  

 deltagelse i en pool, konsortium eller i en international driftsorganisation.
 Den gældende overenskomst indeholder kun en bestemmelse svarende til stk.  

 1 i den foreliggende overenskomst.
Artikel 9 Indbyrdes forbundne foretagender Artiklen knæsætter det såkaldte »arms-length-princip« for  

 transaktioner mellem forbundne foretagender.
Heri ligger, at forbundne  

 foretagender skal handle med hinanden på samme vilkår som de, der ville gælde  

 på et frit marked mellem uafhængige foretagender.
Hvis dette ikke er  

 tilfældet, kan de to stater foretage en regulering af indkomsten, således at  

 denne kommer til at svare til den, der ville være opnået, hvis man havde  

 handlet på almindelige markedsmæssige vilkår.
Bestemmelsen indeholder en præcisering, der ikke findes i OECD-modellen  

 eller det danske forhandlingsoplæg.
Sidste punktum i stk. 1 fastslår, at det  

 forhold, at der er indgået en aftale om omkostningsdeling eller generelle  

 serviceaftaler mellem koncernforbundne selskaber, ikke i sig selv  

 medfører, at der er handlet på vilkår, der afviger fra de, der ville være  

 aftalt med uafhængige parter.
Eksempelvis kan man forestille sig, at  

 koncernforbundne foretagender indgår en aftale om at dele udgifterne til at  

 udvikle immaterielle aktiver.
Såfremt de aktiver, som hver enkelt foretagende  

 indskyder, forholdsvis modsvarer foretagendets forventede fordele af de  

 udviklede immaterielle aktiver, er der ikke grundlag for at antage, at  

 aftalen ikke er indgået på arms-length basis.
Er der derimod et misforhold  

 mellem indskudte aktiver og de forventede fordele, kan der foretages en  

 justering, som ved enhver anden aftale, der ikke er indgået på markedsvilkår.
Stk. 2 indeholder en bestemmelse om, at der kan foretages en  

 korresponderende ændring i den stat, der har beskattet en indkomst, der  

 retteligt skulle have været beskattet i den anden stat, når denne anden stat  

 har gennemført en forhøjelse.
En tilsvarende bestemmelse mangler i den  

 gældende aftale.
Artikel 10 Udbytte Artiklen er tilpasset EU's moder-datterselskabsdirektiv, og afviger dermed  

 fra OECD-modellen.
 Kildestaten kan ikke beskatte udbytter, der betales til et selskab, der  

 mindst ejer 10 pct. af kapitalen i det udloddende selskab, forudsat at det  

 modtagende selskab er udbyttets retmæssige ejer.
 I alle andre tilfælde kan kildestaten beskatte med 15 pct. af udbyttets  

 bruttobeløb.
Efter det danske forhandlingsoplæg og den gældende aftale er kildestaten  

 afskåret fra at beskatte udbytter, når den retmæssige ejer af udbytterne er  

 et selskab, der ejer 25 pct. af aktiekapitalen i det udloddende selskab.
En  

 grænse på 10 pct. af aktiekapitalen er dog indeholdt i andre  

 dobbeltbeskatningsoverenskomster, og er i overensstemmelse med EU's  

 moder-datterselskabsdirektiv.
Den lavere grænse for fritagelse af udbytter  

 for kildestatsbeskatning kan for så vidt begrundes med, at den giver  

 selskaber med en holding mellem 10 og 25 pct. en bedre mulighed for  

 investering over landegrænsen.
 Stk. 3 definerer, hvad der skal anses for udbytter.
 Hvis udbyttet indgår i et fast driftssted eller et fast sted, og den  

 aktiebesiddelse, som ligger til grund for udlodningen af udbyttet har direkte  

 forbindelse med det faste driftssted eller faste sted, skal udbyttet  

 imidlertid beskattes som indkomst ved erhvervsmæssig virksomhed.
Efter stk. 7 kan en stat ikke beskatte udbytte, der betales af et selskab  

 i den anden stat, medmindre det betales til en person, der er hjemmehørende i  

 den førstnævnte stat, eller har direkte forbindelse med et fast driftssted  

 eller fast sted i den førstnævnte stat.
En stat kan heller ikke beskatte  

 udloddet eller uudloddet fortjeneste i et selskab i den anden stat, med  

 henvisning til, at den underliggende indkomst er indtjent i den førstnævnte  

 stat.
Artikel 11 Renter Bestemmelsen adskiller sig fra OECD-modellen, men svarer til det danske  

 forhandlingsudspil.
Efter OECD-modellen kan kildestaten beskatte renter med  

 10 pct. af rentens bruttobeløb.
 Efter den foreliggende overenskomst har bopælsstaten den udelukkende  

 beskatningsret til renter.
 Den eneste undtagelse er de tilfælde, hvor renten er effektivt tilknyttet  

 et fast driftssted eller fast sted, som rentens retmæssige ejer har i den  

 anden stat, jf. stk. 3. I disse tilfælde beskattes renten i kildestaten som  

 indkomst ved erhvervsmæssig fortjeneste.
 Begrebet »renter« defineres i stk. 3.
Stk. 4 fastlægger hvornår en rente skal anses for at have kilde i en stat.  

 Det er for så vidt overflødigt i det direkte forhold mellem Danmark og  

 Nederlandene at definere hvilken stat, der skal anses for kildestat, når  

 beskatningsretten til renteindkomsten udelukkende tilkommer bopælsstaten.  

 Kildedefinitionen kan imidlertid få betydning, hvis rentebetalingen er  

 effektivt knyttet til et fast driftssted i en 3.-stat.
Såfremt denne 3.-stat  

 beskatter renten ved »kilden«, her det faste driftssted, kan der  

 opstå en kildestatsbeskatning til fordel for 3.-staten.
Dette har ikke været  

 hensigten, og kan afskæres hvis der i alle overenskomster indsættes en  

 definition, hvorefter det er betalerens bopælsstat, der er kildestat, uanset  

 om renten betales af et fast driftssted i en 3.-stat.
 Stk. 5 gentager det »arms-length-princip«, der er omhandlet i  

 artikel 9.
Artikel 12 Royalties Royalties kan udelukkende beskattes i bopælsstaten, jfr. stk. 1. Dette er  

 i overensstemmelse med OECD-modellen og det danske forhandlingsoplæg.
Den eneste undtagelse er de tilfælde, hvor den rettighed eller ejendom,  

 der ligger til grund for de betalte royalties har direkte forbindelse med et  

 fast driftssted eller fast sted, som royaltybeløbets retmæssige ejer har i  

 den anden stat.
I så fald beskattes royalties som erhvervsmæssig indkomst i  

 kildestaten, jfr. stk. 3.
 Begrebet »royalties« defineres i stk. 2.
Stk. 4 fastlægger hvor en royalty skal anses for at have kilde.  

 Begrundelsen for at indsætte en kildedefinition i royaltybestemmelsen uanset,  

 at der er tale om ren bopælsstatsbeskatnig, er den samme, der er anført under  

 rentebestemmelsen ovenfor.
I OECD-modellen, der også har ren  

 bopælsstatsbeskatning, mangler kildedefinitionen.
 Stk. 5 gentager det »arms-length-princip«, der er omhandlet i  

 artikel 9.
Artikel 13 Kapitalgevinster Den gældende overenskomst indeholder ingen generel artikel om  

 beskatningsret til kapitalgevinster.
Dette er et af de punkter i den gældende  

 overenskomst, der har givet anledning til de mest udtalte fortolkningstvivl.
 Den foreliggende overenskomst indeholder en bestemmelse om beskatning af  

 kapitalgevinster, der følger OECD-modellen, dog med tilføjelse af enkelte  

 særbestemmelser.
 Efter stk. 1 og 2, kan kildestaten beskatte kapitalgevinster, der  

 fremkommer ved afhændelse af fast ejendom og dele af eller hele det faste  

 driftssted eller faste sted beliggende der, som ejes af en person, der er  

 hjemmehørende i den anden stat.
Efter stk. 3, tilkommer beskatningsretten til afhændelse af skibe eller  

 fly i international trafik udelukkende den stat, hvor foretagendet har den  

 virkelige ledelses sæde.
Stykket indeholder en særregel om SAS/DDL, parallel  

 til den der findes i artikel 8.
 Efter stk. 4 kan kapitalgevinster ved afhændelse af alle andre aktiver,  

 kun beskattes i den stat, hvor afhænderen er hjemmehørende.
Stk. 5 er en særlig anti-misbrugsregel, der vedrører aktieavancer.
Efter  

 de nylige ændringer af dansk aktieavancelovgivning, beregnes aktieavancen på  

 grundlag af værdien på tilflytningstidspunktet.
Dette indebærer, at en  

 person, der tilflytter Danmark, dagen efter at være blevet hjemmehørende her,  

 kan sælge sine aktier skattefrit, uanset at der har været en betydelig  

 stigning i aktiernes værdi set ud fra anskaffelsesprisen.
Danmark vil i  

 medfør af stk. 4 normalt have den udelukkende beskatningsret til  

 aktieavancen, med mindre der findes særbestemmelser i overenskomsten.
Stk. 5  

 er en sådan særbestemmelse, der fastsætter, at Nederlandene i 5 år efter en  

 persons tilflytning til Danmark fra Nederlandene kan beskatte aktieavancer  

 ved salg af aktier i nederlandske selskaber.
Artikel 14 Frit erhverv Indkomst fra frit erhverv som f. eks. virksomhed som læge, advokat,  

 ingeniør, arkitekt el.lign, kan beskattes i kildestaten, forudsat at den  

 pågældende har et fast sted i denne stat.
Begrebet »fast sted« er  

 ikke defineret i overenskomsten, men vil typisk være et kontor, en klinik el.  

 lign., hvor kunder kan henvende sig.
Artikel 15 Personligt arbejde i tjenesteforhold Efter stk. 1 og 2, kan vederlag for arbejde i tjenesteforhold kun  

 beskattes i bopælsstaten, med mindre arbejdet er udført i den anden stat.
Er  

 dette tilfældet, kan den anden stat beskatte lønnen for arbejde udført der,  

 med mindre lønmodtageren befinder sig i den anden stat i en periode eller  

 perioder, der sammenlagt overstiger 183 dage i en 12-måneders periode, og  

 vederlaget betales af eller for en arbejdsgiver, der ikke er hjemmehørende i  

 den anden stat, og vederlaget ikke udredes af et fast driftssted eller et  

 fast sted, som arbejdsgiveren har i den anden stat.
Alle tre betingelser skal  

 være opfyldt for at afskære kildestatens ret til at beskatte lønnen.
Stk. 3 indeholder en særbestemmelse, hvorefter løn, der oppebæres af en  

 person, der er beskæftiget på skibe eller fly i international trafik, kun kan  

 beskattes i bopælsstaten.
Bestemmelsen svarer til bestemmelsen i den gældende  

 overenskomst, men afviger fra den normale bestemmelse i vore  

 dobbeltbeskatningsoverenskomster.
Beskatningsretten tilkommer typisk den  

 stat, hvor skibs- eller luftfartsvirksomheden har den virkelige ledelses  

 sæde.
 Særreglen i den foreliggende overenskomst skyldes, at Nederlandene kun har  

 intern hjemmel til at beskatte søfolk og flypersonale, der arbejder i  

 international trafik, såfremt de pågældende er hjemmehørende i Nederlandene.
Artikel 16 Bestyrelseshonorarer Bestyrelseshonorarer o.lign. kan beskattes i kildestaten.
Artikel 17 Kunstnere og sportsfolk Kunstnere og sportsfolk kan beskattes i den stat, hvor de udøver deres  

 virksomhed (kildestaten). Dette gælder også, når vederlaget tilfalder en  

 anden end kunstneren eller sportsudøveren selv, jfr. stk. 2. Dette vil typisk  

 være et selskab, ofte - men ikke nødvendigvis - ejet af kunstneren eller  

 sportsudøveren selv.
Stk. 2 har dermed karakter af en  

 anti-misbrugsbestemmelse.
Artikel 18 Pensioner, livrenter og sociale sikringsydelser Private pensioner der udbetales til en person, som vederlag for tidligere  

 personligt arbejde i tjenesteforhold og enhver livrente, kan kun beskattes i  

 bopælsstaten, jfr. stk. 1.
 I tilfælde hvor et sådant vederlag ikke er en løbende udbetaling og er  

 udbetaling som vederlag for tidligere ansættelse i den anden stat, eller hvor  

 der i stedet for en rettighed til en livrente udbetales en samlet sum, kan  

 vederlaget eller den samlede sum dog beskattes i kildestaten, jfr. stk. 2.  

 Bestemmelsen berører ikke afgiften af de danske kapitalpensioner, da disse er  

 holdt uden for overenskomstens anvendelsesområde.
 Sociale pensioner kan kildestatsbeskattes, jfr. stk. 3.
 Livrenter defineres i stk. 4.
Efter det danske forhandlingsudspil, skal der være kildestatsbeskatning af  

 alle pensioner.
Dette var det ikke muligt at komme igennem med.
Imidlertid  

 indeholder protokollen en hensigtserklæring om genforhandling, såfremt  

 udviklingen i EU eller OECD måtte tilsige dette.
Såfremt den arbejdsgruppe,  

 der er nedsat i OECD til at se på reglerne om beskatning af pension, skulle  

 komme frem til, at man bør skifte til kildestatsbeskatning af pensioner, og  

 dette bliver knæsat i modellen, vil der være basis for genforhandling af  

 spørgsmålet.
Artikel 19 Offentlige hverv Vederlag til offentligt ansatte for udførelse af hverv for det offentlige,  

 kan beskattes i udbetalerstaten.
Sådanne vederlag kan dog kun beskattes i den  

 anden stat, hvis hvervet er udført i denne stat, af en person, der er  

 hjemmehørende der, og som er statsborger i bopælsstaten, eller ikke blev  

 hjemmehørende i denne stat alene med det formål, at udføre hvervet, jfr, stk.  

 1.
Tjenestemandspensioner kan som hovedregel beskattes i kildestaten.
Er  

 modtageren hjemmehørende og statsborger i bopælsstaten kan  

 tjenestemandspensionen dog kun beskattes i denne stat, jfr. stk. 2.
 Såfremt vederlaget eller pensionen udbetales for hverv i forbindelse med  

 erhvervsvirksomhed, der drives af det offentlige, finder de almindelige  

 regler i artikel 15 om personligt arbejde i tjenesteforhold, artikel 16 om  

 bestyrelseshonorarer eller artikel 18 om pensioner, dog anvendelse, jfr. stk.  

 3.
Artikel 20 Studerende Beløb, som en studerende modtager fra kilder uden for studielandet, skal  

 ikke beskattes i studiestaten.
Artikel 21 Andre indkomster Alle indkomster, der ikke er specielt omhandlet i de forudgående artikler,  

 kan kun beskattes i bopælsstaten, jfr. stk. 1.
Dette gælder i medfør af stk. 2 dog ikke, hvis disse indkomster har  

 direkte forbindelse med et fast driftssted eller fast sted, som en person  

 hjemmehørende i den ene stat har i den anden stat.
I så fald behandles disse  

 indkomster som indkomst ved erhvervsmæssig virksomhed i det faste driftssted  

 eller faste sted.
Et typisk eksempel vil være renter fra 3.-stat, som  

 tilfalder en bankfilial i den ene stat, men hvor selve banken er  

 hjemmehørende i den anden stat.
Denne undtagelse fra hovedreglen i stk. 1,  

 gælder dog ikke fast ejendom.
Artikel 22 Formue Bestemmelsen er for så vidt tom, idet den kun finder anvendelse, hvis og  

 så længe begge stater påligner formueskatter.
 Bestemmelsen følger OECD-modellen.
I henhold til stk. 1, kan fast ejendom formuebeskattes i den stat, hvor  

 den er beliggende.
Rørlig formue, der er knyttet til et fast driftssted eller  

 et fast sted, som et foretagende i den ene stat har i den anden stat, kan  

 beskattes i denne anden stat, jfr. stk. 2.
 Formue bestående af skibe og fly, der anvendes i international trafik, kan  

 kun beskattes i den stat, hvor foretagendets virkelige ledelse har sit sæde,  

 jfr. stk. 3.
 Al anden formue kan kun beskattes i bopælsstaten, jfr. stk. 4.
Artikel 23 Ophævelse af dobbeltbeskatning Artikel 23 indeholder den såkaldte metodebestemmelse, d.v.s.  

 foreskriver den fremgangsmåde hvorefter dobbeltbeskatningen skal lempes.
 Nederlandene ophæver som hovedregel dobbeltbeskatningen ved  

 anvendelse af eksemption med progressionsforbehold, jfr. stk. 1 og 2.
Dette betyder for Nederlandenes vedkommende, at der lempes ved at skatten  

 i Nederlandene nedsættes efter forholdet mellem den indkomst, som Danmark har  

 beskatningsretten til som kildestat, og den samlede indkomst.
Den danske  

 indkomst indgår i beregningsgrundlaget for skatten, således at den får  

 progressionsvirkning.
 Nederlandene giver dog credit for visse typer indkomst, jfr. stk. 3. Dette  

 gælder udbytter, aktieavancebeskatning, hvor Nederlandene har  

 beskatningsretten som »fraflytterstat«, bestyrelseshonorarer,  

 kunstneres og sportsfolks honorarer og private pensioner, der hvor der er  

 kildestatsbeskatningsret i medfør af artikel 18, stk. 2.
Stk. 4 indeholder en særbestemmelse, efter hvilken Nederlandene  

 forbeholder sig ret til at anvende credit i forbindelse med erhvervsmæssige  

 indkomster, der indtjenes gennem et fast driftssted, i de tilfælde, hvor der  

 efter intern lovgivning skal gives credit.
Bestemmelsen er en  

 antimisbrugsbestemmelse.
Nederlandenes interne lempelsesregel er som  

 udgangspunkt eksemption.
I visse tilfælde, hvor Nederlandene anser en  

 transaktion for »tvivlsom«, foreskriver de interne regler  

 imidlertid lempelse efter creditprincippet.
Ved bestemmelsen i stk. 4, sikrer  

 Nederlandene sig, at de ikke fraskriver sig denne lempelsesmetode gennem  

 hovedreglen om eksemption i stk. 2.
I de tilfælde, hvor Nederlandene giver credit, fratrækkes den betalte  

 danske skat i den nederlandske skat af den samme indkomst.
Der kan dog højst  

 fratrækkes et beløb svarende til den nederlandske skat af den indkomst,  

 Danmark i medfør af sin kildestatsbeskatningsret har beskattet.
Danmark lemper som alt overvejende hovedregel dobbeltbeskatningen  

 efter metoden ordinær credit.
Danmark nedsætter således de danske skatter med  

 den nederlandske skat, der er betalt af indkomst, som Nederlandene har  

 beskatningsretten til som kildestat.
Fradraget kan dog ikke overstige den  

 danske skat af denne indkomst.
 For lønindkomst ved arbejde i tjenesteforhold og indkomst fra offentligt  

 hverv, lemper Danmark dog efter eksemptionsprincippet.
Udbytter, som et dansk moderselskab modtager fra et datterselskab i  

 Nederlandene, skal eksemptes i det danske moderselskab i overensstemmelse med  

 bestemmelserne i intern dansk lovgivning.
Såfremt udbytterne herefter ikke  

 kan eksemptes, skal der gives credit for den underliggende selskabsskat i  

 datterselskabet.
 Selskabsskattesystemet i Nederlandene er som udgangspunkt godkendt som et  

 system, der giver danske moderselskaber adgang til at få eksemption for  

 nederlandske datterselskabsudbytter.
Der kan dog forekomme situationer, hvor selskabsskatten i Nederlandene  

 effektivt er under de 25 pct., som kræves efter dansk lovgivning som  

 betingelse for at eksempte datterselskabsudbytterne.
Dette hænger sammen med,  

 at Nederlandene anvender eksemption som lempelsesmetode både efter intern  

 lovgivning og efter dobbeltbeskatningsoverenskomsterne.
Hvis datterselskabet  

 i Nederlandene f. eks. som sin eneste aktivitet driver et fast driftssted i  

 et lavskatteland, og indkomsten herfra eksemptes i Nederlandene, er  

 datterselskabet rent faktisk kun blevet beskattet med lavskattelandets skat.  

 Situationen kan også forekomme, hvor datterselskabet modtager udbytter,  

 renter eller royalties fra selskaber eller personer i 3.-lande.
Dette hænger  

 sammen med, at reglerne om eksemption for udenlandske udbytter er mere  

 vidtgående i Nederlandene end i Danmark.
Endvidere hænger det sammen med, at  

 renter og royalties fra 3.-lande som hovedregel vil være eksempt i  

 Nederlandene i henhold til såvel intern lovgivning som  

 dobbeltbeskatningsoverenskomsterne.
Dette kombineres med ingen eller lav  

 kildestatsbeskatning af de renter og royalties, som det nederlandske selskab  

 modtager fra 3.-lande, som Nederlandene har en dobbeltbeskatningsoverenskomst  

 med.
 Såfremt beskatningen af datterselskabet i Nederlandene ikke opfylder  

 betingelserne i dansk lovgivning for at blive eksemptet, gives der i stedet  

 credit i Danmark for den underliggende selskabsskat.
 Det er op til de danske moderselskaber at dokumentere, at  

 datterselskabsudbytter fra Nederlandene kvalificerer til eksemption.
Endelig indeholder metodebestemmelsen en særregel for lempelse af skat på  

 aktieavancer, når Danmark har taget fraflytningsskat.
Bestemmelsen svarer til  

 de interne danske regler.
Artikel 24 Virksomhed ud for kysten I henhold til stykkerne 1-3, anses der for at foreligge fast driftssted i  

 forbindelse med efterforskning eller udnyttelse af havbunden, dens undergrund  

 og de deri værende naturforekomster, når arbejdet varer mere end 30 dage i en  

 12-måneders periode.
Bestemmelserne i stk. 3 hindrer, at disse tidsfrister  

 kan omgås ved at lade arbejdet udføre af forskellige indbyrdes forbundne  

 foretagender.
 Efter stk. 5 beskattes indkomst ved transport af forsyninger eller  

 personel mellem pladser i en af staterne (supply) som indkomst ved  

 international trafik.
 Efter stk. 6 anses der for at være fast sted, hvis frit erhverv udøves ud  

 for kysten i en samlet periode på 3o dage.
 Efter stk. 7 beskattes gage, løn og lignende vederlag, som en person, der  

 er hjemmehørende i den ene stat, oppebærer ved arbejde ud for kysten udøvet  

 gennem et fast driftssted i den anden stat, i denne anden stat (kildestaten).  

 Reelt vil lønnen m.v. blive beskattet i kildestaten, hvis arbejdsgiverens  

 arbejde strækker sig ud over 30 dage i kildestaten.
 Efter stk. 8 beskattes lønindkomst ved arbejde på supplyfartøjer i  

 overensstemmelse med bestemmelsen i artikel 15, stk. 3, om beskatning af  

 lønarbejde om bord på fartøjer/fly i international trafik.
Endelig bestemmer stk. 9, at Nederlandene lemper for skat på indkomst -  

 herunder løn - ved virksomhed ud for kysten, som Danmark som kildestat har  

 beskatningsretten til, ved at give eksemption.
Lempelsen er dog betinget af,  

 at der dokumenteres faktisk skattebetaling til Danmark.
Bestemmelsen følger i meget vidt omfang det danske forhandlingsudspil.  

 Dette indeholder imidlertid yderligere en bestemmelse om, at drilling-rig  

 aktivitet først udgør et fast driftssted, når den har varet mere end 365 dage  

 i en 18 måneders periode.
Dette har det ikke været muligt at komme igennem  

 med under forhandlingerne.
Artikel 25 Ikke diskriminering Stk. 1-4 bestemmer, at de to stater ikke må diskriminere hinandens  

 statsborgere i skattemæssig henseende.
Dette gælder både fysiske og juridiske  

 personer.
Bestemmelsen gælder også for personer, der ikke er hjemmehørende i  

 den ene eller i begge staterne.
En stat er dog ikke forpligtet til at give  

 personer, der er hjemmehørende i den anden stat skattemæssige fordele, som  

 den som følge af ægteskabelig stilling eller forsørgerpligt indrømmer  

 personer, der er hjemmehørende inden for dens eget område.
 Stk. 5 og 6 er særbestemmelser, der i et nærmere bestemt omfang tillader,  

 at fysiske personer kan fratrække bidrag til pensionsordninger i den anden  

 stat.
Fradraget er betinget af, at betalingen er afholdt i forbindelse med  

 personligt arbejde i tjenesteforhold, til en pensionsordning, der er oprettet  

 og anerkendt i skattemæssig henseende i den anden stat.
Sådan betaling kan  

 fratrækkes i en periode på i alt højst 60 måneder, på samme måde som  

 indbetalinger til pensionsordninger i arbejdsstaten, på betingelse af, at den  

 fysiske person ikke var hjemmehørende i arbejdsstaten og betalte bidrag til  

 pensionsordningen, umiddelbart før han påbegyndte ansættelsesforholdet i  

 arbejdsstaten; og denne person enten fortsat er ansat af den samme  

 arbejdsgiver som umiddelbart før han begyndte ansættelsesforholdet i  

 arbejdsstaten, eller af en arbejdsgiver, der er et indbyrdes forbundet  

 foretagende med den førstnævnte arbejdsgiver; og arbejdsstaten tiltræder, at  

 pensionsordningen generelt svarer til en pensionsordning, der er  

 skattemæssigt anerkendt i denne stat.
 Bestemmelsen gælder kun obligatoriske ordninger i ansættelsesforhold.
 Der er således tale om personer, der er ansat i internationale koncerner,  

 og udstationeres til udenlandske filialer eller koncernforbundne selskaber.
 Bestemmelsen er i overensstemmelse med de principper for skattemæssig  

 behandling af koncernansattes pensionsindbetalinger, som EU gør sig til  

 talsmand for.
Artikel 26 Fremgangsmåden ved indgåelse af gensidige aftaler Artiklen foreskriver den fremgangsmåde, der skal anvendes, hvis en person,  

 der er hjemmehørende i en af staterne mener, at han udsættes for en  

 beskatning, der er i strid med overenskomsten.
Det er herunder fastsat, at de  

 kompetente myndigheder i de to stater skal søge ved gensidig aftale at løse  

 de vanskeligheder eller tvivlsspørgsmål, der måtte opstå med hensyn til  

 fortolkning eller anvendelse af aftalen.
 Overenskomsten pålægger ikke de to staters kompetente myndigheder nogen  

 pligt til at blive enige.
Artikel 27 Udveksling af oplysninger Artiklen pålægger de to staters kompetente myndigheder at udveksle  

 oplysninger, som er nødvendige for, at overenskomstens bestemmelser kan føres  

 ud i livet.
Artikel 28 Bistand ved inddrivelse OECD-modellen indeholder ingen bestemmelse om bistand ved inddrivelse af  

 skattekrav.
Fra dansk side ser man gerne, at en sådan bestemmelse medtages i  

 overenskomsterne.
 Bestemmelsen indeholder, foruden selve forpligtelsen til at inddrive  

 skattekrav for den anden stat, en lang række specifikke bestemmelser om,  

 hvorledes staterne skal forholde sig i forbindelse med inddrivelsen.
Der gives således anvisning på, hvornår en stat ikke skal være forpligtet  

 til at foretage inddrivelse, hvilke dokumenter, der skal ledsage en  

 inddrivelsesbegæring, måden skattekravet skal være opgjort på med hensyn til  

 møntsort, adgangen til at foretage sikringsakter på vegne af den anden stats  

 krav, den periode inden for hvilken et krav kan inddrives, inddrivelsens  

 afbrydende virkning i forhold til forældelse, adgangen til afdragsvis  

 betaling og spørgsmål om hvilken stat, der skal bære omkostningerne ved  

 inddrivelsen.
En stat kan ikke forpligtes til at foretage skridt, der er i  

 strid med dens interne lovgivning eller administrative praksis.
 Bestemmelserne er i overensstemmelse med principperne i OECD's og  

 Europarådets konvention om administrativ bistand, som Danmark har tiltrådt.
Artikel 29 Begrænsninger af artiklerne 27 og 28 Artikel 29 bestemmer, at de to forudgående artikler ikke kan pålægge nogen  

 af de to stater pligt til at udføre forvaltningsakter, der strider mod denne  

 stats eller den anden stats lovgivning og forvaltningspraksis; til at meddele  

 oplysninger, som ikke kan opnås ifølge denne stats eller den anden stats  

 lovgivning eller normale forvaltningspraksis; eller meddele oplysninger, som  

 ville røbe erhvervsmæssige m.v. hemmeligheder, eller oplysninger, hvis  

 offentliggørelse ville stride mod almene interesser (ordre public).
Artikel 30 Diverse bestemmelser Hovedindholdet i artiklen er bestemmelsen i stk. 3, hvorefter der tages  

 stilling til behandlingen af dødsboskat i uafsluttede boer, hvor en eller  

 flere berettigede i boet er hjemmehørende i Nederlandene.
 Hvor boet i Danmark er et selvstændigt skattesubjekt, er det i  

 Nederlandene de berettigede, der er skattepligtssubjekter.
Stk. 3 bestemmer derfor, at indkomster i danske uafsluttede dødsboer, skal  

 behandles i overensstemmelse med bestemmelserne i den foreliggende  

 overenskomst, således at man forholder sig, som om indtægterne tilkom den  

 berettigede i Nederlandene direkte, og beskatter derefter.
Dansk dødsboskat  

 skal anses for at være skat, der er pålignet den nederlandske berettiget  

 direkte.
Bestemmelsen betyder f.eks. af hvis indkomsten i det danske dødsbo  

 er indkomst af fast ejendom beliggende i Danmark, beskatter Danmark  

 indkomsten hos dødsboet.
Nederlandene kan anse denne skat for direkte betalt  

 af den berettigede i Nederlandene, og give eksemption for indkomsten.
 En parallel bestemmelse findes i den gældende aftale.
Artikel 31 Repræsentationer Overenskomsten berører ikke skattemæssige begunstigelser for diplomater,  

 jfr. stk. 1.
 Artiklen er udbygget med præciserende bestemmelser, der er hentet fra  

 kommentarerne til OECD-modellens bestemmelse om diplomater.
Stk. 2 fastslår således, at når en diplomat er fuldt skattepligtig og  

 statsborger i den stat, der har udsendt ham, skal han anses for hjemmehørende  

 i denne stat.
Bestemmelsen passer med de danske regler om fuld skattepligt  

 for personer udsendt af den danske stat.
 Stk. 3 præciserer, at overenskomsten ikke finder anvendelse på  

 internationale organisationer m.v., diplomater fra 3.-lande og andre, der  

 ikke beskattes som fuldt skattepligtige i den stat, hvori de gør tjeneste.
 Dobbeltbeskatningsaftalen mellem Danmark og Nederlandene kan således ikke  

 påberåbes af en græsk diplomat, der gør tjeneste ved den græske ambassade i  

 Haag, og som har udbytteindkomster fra Danmark, fordi den pågældende diplomat  

 ikke beskattes som fuldt skattepligtig i Nederlandene.
Artikel 32 Territorial udvidelse Overenskomsten kan i sin helhed eller med de nødvendige ændringer udvides  

 til at gælde for Grønland og/eller Færøerne samt de Nederlandske Antiller og  

 Aruba, forudsat disse områder måtte ønske det, og de opfylder betingelsen om,  

 at de nævnte områder påligner skatter af væsentlig samme art, som de skatter  

 overenskomsten finder anvendelse på.
Artikel 33 Ikrafttræden Overenskomsten træder i kraft 30 dage efter den sidste dato på hvilken de  

 respektive regeringer har givet hinanden skriftlig underretning om, at de  

 forfatningsmæssige formaliteter er afsluttet i de respektive stater.  

 »Forfatningsmæssige formaliteter« vil for Danmarks vedkommende  

 sige, at det foreliggende lovforslag er endeligt vedtaget.
 Overenskomsten har virkning for skatteår og perioder, der begynder den 1.  

 januar eller senere i det kalenderår, der følger efter det år, i hvilken den  

 sidste af underretningerne er modtaget, eller senere.
Den gældende overenskomst fra 1957 med senere ændringer ophører med at  

 have virkning ved den foreliggende overenskomsts ikrafttræden.
Bestemmelserne  

 i 1957-overenskomsten med senere ændringer, skal dog fortsat være gældende  

 for skatteår og perioder, der er udløbet før det tidspunkt, hvor den  

 foreliggende overenskomsts bestemmelser har virkning.
Der opstår således  

 intet aftaleudækket tidsinterval, p.g.a. at den nye overenskomsts  

 ikrafttrædelsestidspunkt ligger før dens virkningstidspunkt.
Artikel 34 Opsigelse Overenskomsten løber i 5 år, og kan herefter opsiges med 6 måneders varsel  

 før udgangen af ethvert kalenderår.
Protokol Endelig indeholder overenskomsten en protokol, der præciserer forståelsen  

 af visse bestemmelser.
Ud over dette, indeholder protokollen i punkt VIII en mulighed for at gøre  

 bestemmelsen i Artikel 13, stk. 5, om beskatning af aktieavancer i  

 fraflytningslandet i indtil 5 år efter fraflytningen, gensidig.
Som den står  

 formuleret, gælder den ensidigt for Nederlandene, idet det kun er  

 Nederlandene, der har begrænset skattepligt af aktieavancer.
En ændring kan  

 kun blive aktuel, hvis Danmark i fremtiden indfører begrænset skattepligt for  

 disse avancer.
 I protokollens punkt X, er der indeholdt en hensigtserklæring om at  

 genoptage forhandlinger om kildestatsbeskatningsret til private pensioner,  

 hvis udviklingen i OECD og EU rejser det spørgsmål, om det fortsat er  

 hensigtsmæssigt at opretholde bestemmelserne om bopælsstatsbeskatning af  

 private pensioner og livrenter, jf. ovenfor under artikel 18.
 Efter lovforslagets § 2 træder loven i kraft dagen efter  

 offentliggørelsen i Lovtidende.
Efter lovforslagets § 3 gælder loven ikke for Færøerne og Grønland,  

 idet skattespørgsmål hører under det færøske og grønlandske hjemmestyres  

 kompetence.
Dobbeltbeskatningsoverenskomsten vil således ikke gælde for disse  

 dele af rigsfællesskabet.
Skriftlig fremsættelse (14. november 1997) Skatteministeren (Carsten Koch):
 Jeg skal herved tillade mig at fremsætte:
 Forslag til lov om indgåelse af dobbeltbeskatningsoverenskomst mellem  

 regeringen i Kongeriget Danmark og regeringen i Kongeriget Nederlandene.
(Lovforslag nr.
L 82).
Gennem flere forhandlingsrunder har regeringen forhandlet en ny  

 dobbeltbeskatningsoverenskomst med Nederlandene.
For at regeringen endelig  

 kan tiltræde overenskomsten, og derved gennemføre dens bestemmelser i  

 Danmark, kræves, at Folketinget vedtager en lov herom.
Dobbeltbeskatningsoverenskomsten mellem Danmark og Nederlandene har til  

 formål at undgå international dobbeltbeskatning som følge af, at de to lande  

 beskatter samme indkomst hos det samme skattesubjekt.
Dette sker ved, at  

 overenskomsten regulerer hvilket af de to lande, der kan beskatte forskellige  

 typer indkomst, som en person hjemmehørende i det ene land (bopælsstaten)  

 modtager fra det andet land (kildestaten). Endvidere er der regler for,  

 hvordan bopælsstaten skal ophæve dobbeltbeskatningen, når begge stater  

 beskatter den samme indkomst.
 Overenskomsten afløser overenskomsten af 20. februar 1957 med senere  

 ændringsprotokol af 20. januar 1966.
Den nye overenskomst omfatter indkomst- og formueskatter.
Så længe det kun  

 er den ene stat, der påligner formueskatter, finder bestemmelserne om formue  

 og formueskatter dog ikke anvendelse.
 De væsentligste ændringer i forhold til den gældende overenskomst er  

 følgende:
 Ejergrænsen for, hvornår et moderselskab kan hjemtage udbytte fra et  

 datterselskab i det andet land, uden at skulle betale udbytteskat til  

 kildestaten er nedsat fra 25 pct. til 10 pct.
Der er indsat en generel bestemmelse om beskatning af kapitalgevinster.
En  

 sådan bestemmelse mangler i den gældende overenskomst.
Særligt vedrørende  

 kapitalgevinster ved salg af aktier er der indsat en  

 anti-misbrugsbestemmelse, der forhindrer personer i at spekulere i lav eller  

 ingen beskatning ved salg efter flytning fra Nederlandene til Danmark.
Danmark lemper efter creditmetoden, hvilket ikke er en ændring i forhold  

 til den gældende aftale.
Der gives dog som noget nyt eksemption på løn.
Der  

 er indsat en bestemmelse om eksemption i moderselskabet for udbytter fra  

 datterselskaber i Nederlandene.
Af denne fremgår det, at eksemptionen skal  

 ske efter de interne danske regler herom.
I dette ligger, at der kun gives  

 eksemption, hvis moderselskabets ejerdel er 25 pct. eller mere, og at  

 eksemptionen er betinget af, at den underliggende datterselskabsskat ikke er  

 væsentligt lavere end den danske selskabsbeskatning.
Nederlandene lemper  

 fortsat efter eksemptionsprincippet, men der er indsat en bestemmelse om, at  

 der i stedet gives credit, såfremt dette følger af Nederlandenes interne  

 lovgivning.
Der er indsat en helt ny bestemmelse om beskatning af indkomster ved  

 virksomhed ud for kysten, i forbindelse med forundersøgelse og efterforskning  

 af kulbrinter.
Efter denne bestemmelse anses et fast driftssted at foreligge  

 efter 30 dage, med den konsekvens, at kildestaten kan beskatte såvel  

 virksomheden af indkomsten fra dette faste driftssted, som lønnen der  

 oppebæres af de ansatte ved dette faste driftssted, når virksomheden varer  

 mere end 30 dage.
Supplytrafik behandles som international trafik.
Dette  

 betyder at indkomsten herfra kun kan beskattes i den stat, hvor  

 transportvirksomheden har den virkelige ledelses sæde.
Overenskomsten indeholder en særbestemmelse om fradragsret for  

 indbetalinger til pensionsordninger.
Bestemmelsen er begrænset til  

 obligatoriske ordninger for koncernansatte.
De ansatte skal have bidraget til  

 ordningen før de forflyttes.
Der skal være tale om en ordning, der kan  

 godkendes af arbejdsstaten som svarende til dens egne pensionsordninger med  

 fradragsret.
Fradraget kan maksimalt gives i 60 måneder.
Desuden er der foretaget en række justeringer i overenskomsten for at  

 indarbejde de mellemliggende års mere tekniske ændringer i OECD's  

 modeloverenskomst.
Overenskomsten har hermed fået langt klarere bestemmelser  

 end den gældende, hvor man i mangel af fyldestgørende bestemmelser, har  

 måttet foretage udfyldende fortolkninger på en række punkter.
 Lovforslaget skønnes ikke at have administrative konsekvenser, og den  

 skønnes at være nogenlunde provenuneutral.
 Jeg skal hermed anbefale forslaget til Folketingets velvillige behandling.
