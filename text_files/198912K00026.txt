Nr LSF 26 Forslag til Realkreditlov Fremsat af boligministeren (Agnete Laustsen) den 11. oktober 1989 Vedtaget ved tredjebehandling den 15. december 1989 Lov nr. 841 af 20/12/1989 Kapitel 1 Virksomhedsområde m.v.
 § 1. Denne lov gælder for realkreditinstitutter og realkreditvirksomhed.
 Stk. 2. Realkreditinstitutter er her i landet registrerede institutter,  

 der driver realkreditvirksomhed efter denne lov.
 Stk. 3. Ved realkreditvirksomhed forstås ydelse af lån mod registreret  

 pant i fast ejendom på grundlag af udstedelse af realkreditobligationer.
 Stk. 4. Ved realkreditobligationer forstås omsættelige massegældsbreve  

 eller fondsaktiver, som bærer betegnelsen realkreditobligationer, som er  

 udstedt ved realkreditvirksomhed efter denne lov, og som er optaget til  

 offentlig notering på en fondsbørs.
 § 2. Realkreditinstitutter kan yde lån mod pant i fast ejendom på grundlag  

 af udstedelse af andre værdipapirer end realkreditobligationer.
 Stk. 2. Realkreditinstitutter kan herudover drive virksomhed, der må anses  

 for accessorisk til instituttets realkreditvirksomhed.
 Stk. 3. Boligministeren kan bestemme, at accessorisk virksomhed skal  

 udøves af et andet selskab registreret i Erhvervs- og Selskabsstyrelsen.
 Stk. 4. Realkreditinstitutter må ikke drive anden virksomhed end  

 realkreditvirksomhed og virksomhed på grundlag af stk. 1 og 2.
 § 3. Realkreditvirksomhed kan foruden af realkreditinstitutter udøves af  

 et udenlandsk kreditinstitut gennem en filial her i landet eller som  

 grænseoverskridende aktivitet, såfremt det opfylder følgende betingelser:
1) hovedparten af instituttets aktiviteter skal være udlån mod pant i fast  

 ejendom på grundlag af udstedelse af obligationer eller andre værdipapirer, 2) instituttets långivning og obligationsudstedelse skal være reguleret af  

 et balanceprincip, og 3) realkreditobligationer, som instituttet udsteder her i landet, skal  

 efter hjemlandets lovgivning være en privilegeret fordring i konkursordenen,  

 jf. § 86, stk. 4.
 Stk. 2. For realkreditvirksomhed efter stk. 1 gælder alene lovens § 1,  

 stk. 3, § 5, stk. 3, § 12, kapitlerne 4-6, § 94, § 95, stk. 1, § 101 og §  

 102.
 § 4. Institutter, der driver realkreditvirksomhed her i landet, er  

 eneberettigede til at udstede realkreditobligationer her i landet.
 Stk. 2. Et udenlandsk kreditinstitut kan dog udstede  

 realkreditobligationer her i landet som led i udlån mod pant i fast ejendom i  

 udlandet, hvis instituttet opfylder betingelserne i § 3, stk. 1.
§ 5. Realkreditinstitutter er eneberettigede til at anvende betegnelser  

 som realkreditinstitut, realkreditaktieselskab, kreditforening,  

 realkreditfond eller reallånefond, herunder oversættelse til fremmede sprog  

 af disse betegnelser.
Dansk Landbrugs Realkreditfond kan dog fortsat benytte  

 denne betegnelse, ligesom KommuneKredit desuden kan benytte betegnelsen  

 Kreditforeningen af Kommuner i Danmark.
 Stk. 2. Et realkreditinstitut, der i medfør af § 67 omdannes til  

 aktieselskab, er berettiget til at betegne sig som forening eller fond, idet  

 dog ordet aktieselskab eller deraf dannede forkortelser skal tilføjes navnet.
 Stk. 3. Andre værdipapirer end realkreditobligationer må ikke bære denne  

 betegnelse eller betegnelser, der er egnede til at fremkalde det indtryk, at  

 de er realkreditobligationer.
 § 6. Aktieselskabsloven gælder for realkreditinstitutter organiseret som  

 aktieselskaber med de afvigelser, der følger af nærværende lov.
Kapitel 2 Godkendelse m.m.
 § 7. Realkreditinstitutter skal være aktieselskaber.
 Stk. 2. Realkreditinstitutter skal godkendes af boligministeren.
 Stk. 3. Stk. 1 og 2 gælder ikke for de realkreditinstitutter, der ved  

 lovens ikrafttræden er godkendt til at drive realkreditvirksomhed.
 § 8. Ansøgning om godkendelse skal være ledsaget af en driftsplan med  

 nærmere angivelse af arten af de påtænkte forretninger og af  

 realkreditinstituttets organisation.
 Stk. 2. Ansøgningen skal desuden indeholde oplysninger om alle, der  

 direkte eller indirekte ejer mindst 10 pct. af kapitalen eller  

 stemmerettighederne eller en kapitalandel, der giver mulighed for at udøve en  

 betydelig indflydelse på forvaltningen af realkreditinstituttet, samt om  

 størrelsen af disse kapitalejeres kapitalandel.
 § 9. Godkendelse er betinget af, at realkreditinstituttet har en  

 aktiekapital på mindst 150 mio. kr., som skal være indbetalt, inden  

 instituttet registreres i Erhvervs- og Selskabsstyrelsen.
 Stk. 2. Godkendelse kan nægtes, hvis et medlem af realkreditinstituttets  

 direktion eller bestyrelse:
1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold og det udviste forhold begrunder en  

 nærliggende fare for misbrug af stillingen eller hvervet eller 3) i stilling eller hverv har udvist en sådan adfærd, at der er grund til  

 at antage, at den pågældende ikke vil varetage stillingen eller hvervet  

 forsvarligt.
 Stk. 3. Godkendelse kan desuden nægtes, hvis de i § 8, stk. 2, nævnte  

 kapitalejere ikke skønnes egnede til at sikre en forsvarlig drift af  

 realkreditinstituttet.
 § 10. Boligministeren kan suspendere behandlingen af ansøgninger om  

 godkendelse af realkreditinstitutter, som direkte eller indirekte ejes af  

 selskaber med hjemsted uden for De Europæiske Fællesskaber.
 § 11. Har boligministeren ikke inden 6 måneder efter modtagelsen af en  

 ansøgning om godkendelse til at drive realkreditvirksomhed afgivet udtalelse  

 om ansøgningen, kan ansøgeren indbringe sagen for domstolene.
 Stk. 2. En afgørelse om nægtelse af godkendelse kan af ansøgeren og af  

 den, afgørelsen vedrører, indbringes for domstolene inden 8 uger efter, at  

 afgørelsen er meddelt den pågældende.
 § 12. Et udenlandsk kreditinstitut kan begynde at udøve  

 realkreditvirksomhed her i landet gennem en filial 2 måneder efter, at  

 boligministeren har modtaget meddelelse herom fra de kompetente myndigheder i  

 hjemlandet.
 Stk. 2. Meddelelsen fra hjemlandets myndigheder skal indeholde følgende  

 oplysninger:
1) et program for filialens virksomhed, herunder oplysninger om  

 organisation og de forretninger, der påtænkes, 2) filialens adresse, 3) navnene på de ansvarlige medlemmer af filialens ledelse, 4) størrelsen af kreditinstituttets egenkapital og solvensnøgletal og 5) oplysninger om en eventuel garantiordning i hjemlandet omfattende  

 ejerne af de udstedte realkreditobligationer.
 Stk. 3. Et udenlandsk kreditinstitut kan begynde at udøve  

 realkreditvirksomhed her i landet som grænseoverskridende tjenesteydelser,  

 når boligministeren har modtaget meddelelse herom fra de kompetente  

 myndigheder i hjemlandet.
 Stk. 4. Et finansieringsinstitut kan udøve den i stk. 1 og 3 nævnte  

 virksomhed på de betingelser, der er fastsat i direktiver vedtaget af De  

 Europæiske Fællesskaber.
 Stk. 5. I tilfælde af ændring af et forhold, der er givet meddelelse om  

 efter stk. 2, nr. 1-3 og 5, skal kreditinstituttet give meddelelse herom til  

 boligministeren, senest en måned før ændringen foretages.
 Stk. 6. Boligministeren kan efter de procedurer, der er fastsat i  

 direktiver vedtaget af De Europæiske Økonomiske Fællesskaber, nægte  

 kreditinstitutter med hjemsted uden for De Europæiske Fællesskaber adgang til  

 at udøve realkreditvirksomhed her i landet, hvis danske realkreditinstitutter  

 nægtes adgang til at udøve virksomhed i det pågældende land.
Kapitel 3 Ledelse § 13. Indkaldelse til generalforsamling skal ske offentligt.
Pressen skal  

 have adgang til generalforsamlingen.
 § 14. Bestyrelsen skal bestå af mindst 5 medlemmer, hvoraf boligministeren  

 udnævner et medlem.
 Stk. 2. Direktionen skal bestå af mindst 2 personer.
 § 15. Reglerne om koncernrepræsentation i lov om aktieselskaber gælder  

 ikke for medarbejdere i selskaber, gennem hvilke et realkreditinstitut  

 midlertidigt driver anden virksomhed som led i afvikling af overtagne panter.
§ 16. Et bestyrelsesmedlem, en direktør eller en revisor kan forlange, at  

 bestyrelsen indkaldes.
En direktør og en revisor har ret til at være til  

 stede og udtale sig ved bestyrelsesmøder, medmindre bestyrelsen i den enkelte  

 sag træffer anden bestemmelse.
Samtlige revisorer har altid ret til at  

 deltage i bestyrelsesmøder under behandling af sager, der har betydning for  

 revisionen eller for aflæggelse af regnskabet.
 Stk. 2. Revisorerne har pligt til at deltage i bestyrelsens behandling af  

 de pågældende sager, såfremt det ønskes af blot eet bestyrelsesmedlem.
Stk. 3. Over forhandlingerne i bestyrelsen skal der føres en protokol, der  

 underskrives af samtlige tilstedeværende medlemmer.
Et bestyrelsesmedlem, en  

 direktør eller en revisor, der ikke er enig i bestyrelsens beslutning, har  

 ret til at få sine synspunkter indført i protokollen.
 § 17. Bestyrelsen og direktionen er ansvarlige for, at instituttet følger  

 en tilfredsstillende administrativ og regnskabsmæssig praksis, og at der  

 findes fyldestgørende interne kontrolprocedurer.
 § 18. Medlemmer af et instituts direktion må ikke være medlem af  

 instituttets bestyrelse.
 Stk. 2. Medlemmer af direktionen må ikke uden bestyrelsens tilladelse eje  

 eller drive selvstændig erhvervsvirksomhed eller som bestyrelsesmedlem,  

 funktionær eller på anden måde deltage i ledelsen eller driften af anden  

 erhvervsvirksomhed end realkreditvirksomhed.
 Stk. 3. Bestyrelsen udarbejder en instruks om afgrænsningen af de  

 dispositioner, som direktionen kan træffe uden forudgående forelæggelse for  

 bestyrelsen.
 § 19. Den tegningsret, der tilkommer medlemmer af bestyrelsen eller  

 direktionen i et realkreditinstitut, kan kun udøves af mindst to i forening.
Stk. 2. Til i øvrigt at forpligte et realkreditinstitut ved dispositioner  

 af større betydning, herunder afgivelse af lånetilbud og ydelse af lån,  

 kræves underskrift af mindst to dertil bemyndigede personer.
Dog kan een  

 dertil bemyndiget person forpligte instituttet, hvis revisorerne over for  

 bestyrelsen har erklæret forretningsgangene sikkerhedsmæssigt betryggende.
 § 20. Aktieselskabslovens kapitel 9 og § 115, stk. 1, gælder for  

 realkreditinstitutter organiseret som foreninger eller fonde med de  

 nødvendige tilpasninger og med de afvigelser, der følger af nærværende lov.
 Stk. 2. Aktieselskabslovens § 51, stk. 2, gælder dog ikke for  

 realkreditinstitutter.
 Stk. 3. Aktieselskabslovens § 115, stk. 1, gælder dog ikke for ydelse af  

 realkreditlån.
Kapitel 4 Lånetyper § 21. Ved et annuitetslån forstås et lån, hvor ydelsen i  

 rentebindingsperioden udgør en fast procentdel af hovedstolen.
 Stk. 2. Ved et serielån forstås et lån, hvor afdraget udgør en fast  

 procentdel af hovedstolen.
 Stk. 3. Ved et stående lån forstås et lån, hvis hovedstol ikke afdrages,  

 men forfalder til indfrielse ved lånets udløb.
 Stk. 4. Ved et indekslån forstås et lån, hvis hovedstol, restgæld og  

 ydelse løbende indeksreguleres.
 Stk. 5. Ved et nominallån forstås et lån, hvis hovedstol, restgæld og  

 ydelse ikke indeksreguleres.
Stk. 6. Ved kontantlån forstås lån, hvis hovedstol er lig med kursværdien  

 af de til lånet svarende obligationer.
Ydelse af kontantlån kan kun ske med  

 boligministerens tilladelse.
 § 22. Indekslån med dertil svarende obligationer, der afdrages efter  

 serielånsprincippet, betegnes som type I.
 Stk. 2. Indekslån med dertil svarende obligationer, der afdrages efter  

 annuitetsprincippet, betegnes som type AI.
 Stk. 3. Indekslån, der ydes enten som serielån eller stående lån på  

 grundlag af de samme obligationer, betegnes som type IJ.
 § 23. Indekslån med dertil svarende obligationer, der ydes i henhold til  

 bestemmelserne i stk. 2-5, betegnes som type IS.
Stk. 2. Afdraget udgør den første gang 1,4 pct. af den regulerede bogførte  

 hovedstol.
Afdraget forhøjes to gange årligt, pr. 1. januar og 1. juli, med  

 75 pct. af den halvårlige procentvise stigning i nettoprisindekset.
 Stk. 3. Overstiger den halvårlige procentvise stigning i nettoprisindekset  

 den halvårlige procentvise stigning i indkomsterne ifølge det af Danmarks  

 Statistik offentliggjorte timelønsindeks for industriens arbejdere for den  

 tilsvarende maj henholdsvis november måned, forhøjes afdraget efter stk. 2  

 dog med 75 pct. af den halvårlige procentvise stigning i sidstnævnte indeks.
Stk. 4. Falder timelønsindekset, reguleres afdraget efter stk. 2 efter  

 dette indeks.
Afdraget nedsættes med 100 pct. af det halvårlige procentvise  

 fald.
Stk. 5. Eventuel restgæld på et indekslån, type IS, ved udløbet af lånets  

 maksimale løbetid kan af realkreditinstituttet opsiges til indfrielse med 1  

 måneds varsel.
Til indfrielse af restgælden kan der ydes indekslån, type IS.
 § 24. Den pålydende rente på indeksobligationer er 21/2 pct.  

 Boligministeren kan dog fastsætte en anden pålydende rente.
 Stk. 2. Ved første termin betales ikke afdrag på indekslån.
 Stk. 3. Indekslån må kun ydes, hvis efterstående panthavere i hvert enkelt  

 tilfælde meddeler samtykke hertil.
 Stk. 4. Indekslåns hovedstol og restgæld samt indeksobligationer reguleres  

 på grundlag af det af Danmarks Statistik offentliggjorte nettoprisindeks.
Stk. 5. For indekslån, type IJ, hvortil der ydes afdragsbidrag, reguleres  

 låntagers restgæld kun med 70 pct. af stigningen i nettoprisindekset.
Ved  

 fald i nettoprisindekset reguleres hovedstol og restgæld med hele faldets  

 størrelse.
 § 25. Nominallån til opførelse, ejerskifte og om- og tilbygning af  

 ejerboliger til helårsbrug og fritidshuse skal ydes, så de ikke afdrages  

 langsommere end et lån, der består af 60 pct. annuitetslån og 40 pct.  

 serielån.
 Stk. 2. Nominallån til indfrielse af prioriteter, bortset fra  

 realkreditlån, i de i stk. 1 nævnte ejendomme skal ydes, så de ikke afdrages  

 langsommere end et serielån.
 Stk. 3. Nominallån til ubebyggede grunde, der er udlagt til ejerboliger  

 til helårsbrug eller fritidshuse, skal ydes, så de ikke afdrages langsommere  

 end et serielån.
 Stk. 4. Lån efter stk. 1 må ikke deles i flere lån.
Kapitel 5 Ejendomskategorier, lånegrænser og løbetider m.v.
Ejerboliger til helårsbrug § 26. Lån til ejerboliger til helårsbrug ydes efter bestemmelserne i stk.  

 2-5.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år.
Stk. 3. Til ejerskifte kan ydes nominallån inden for en lånegrænse på 80  

 pct.
Den maksimale løbetid er 20 år.
Stk. 4. Til om- og tilbygning, vedligeholdelse og opretning kan ydes  

 nominallån inden for en lånegrænse på 80 pct.
Den maksimale løbetid er 20 år.  

 Lånet må højst udgøre 80 pct. af de afholdte rimelige udgifter.
Stk. 5. Til indfrielse af prioriteter, bortset fra realkreditlån, kan ydes  

 nominallån inden for en lånegrænse på 40 pct.
Den maksimale løbetid er 10 år.
Fritidshuse § 27. Lån til fritidshuse ydes efter bestemmelserne i stk. 2-5.
Stk. 2. Til opførelse kan ydes nominallån inden for en lånegrænse på 60  

 pct.
Den maksimale løbetid er 20 år.
Stk. 3. Til ejerskifte kan ydes nominallån inden for en lånegrænse på 60  

 pct.
Den maksimale løbetid er 20 år.
Stk. 4. Til om- og tilbygning m.v. kan ydes nominallån inden for en  

 lånegrænse på 60 pct.
Lånets maksimale løbetid er 20 år.
Lånet må højst  

 udgøre 60 pct. af de afholdte rimelige udgifter.
Stk. 5. Til indfrielse af prioriteter, bortset fra realkreditlån, kan ydes  

 nominallån inden for en lånegrænse på 40 pct.
Den maksimale løbetid er 10 år.
Private andelsboliger § 28. Lån til private andelsboliger ydes efter bestemmelserne i stk. 2-5.
Stk. 2. Til opførelse, herunder af forsøgsbyggeri i henhold til § 65, stk.  

 1, i lov om boligbyggeri, kan ydes nominallån eller indekslån, type IS, inden  

 for en lånegrænse på 80 pct.
Den maksimale løbetid er 30 år for nominallån og  

 50 år for indekslån.
Stk. 3. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 50 år.
Lånet må højst udgøre  

 90 pct. af de godkendte udgifter.
Stk. 4. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
 Stk. 5. Indekslån efter stk. 2 og 3 må alene ydes, såfremt der er givet  

 tilsagn om støtte i henhold til lov om boligbyggeri.
Private beboelsesejendomme til udlejning § 29. Lån til private beboelsesejendomme til udlejning ydes efter  

 bestemmelserne i stk. 2 og 3.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år for nominallån og  

 50 år for indekslån.
Stk. 3. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
Almennyttigt boligbyggeri § 30. Lån til almennyttigt boligbyggeri ydes efter bestemmelserne i stk.  

 2-7.
Stk. 2. Til opførelse, herunder af forsøgsbyggeri i henhold til § 62 a i  

 lov om boligbyggeri, kan ydes indekslån, type IS, inden for en lånegrænse på  

 94 pct.
Den maksimale løbetid er 50 år.
Stk. 3. Til ekstraordinære renoveringsarbejder kan i ganske særlige  

 tilfælde og med kommunalbestyrelsens godkendelse ydes indekslån, type IS,  

 inden for en lånegrænse på 80 pct.
Lån kan ydes ud over en lånegrænse på 80  

 pct. mod kommunal garanti for den del af långivningen, der ligger ud over  

 denne lånegrænse.
Den maksimale løbetid er 50 år.
Lånet må ikke overstige de  

 afholdte rimelige udgifter.
Stk. 4. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 50 år.
Lånet må højst udgøre  

 96 pct. af de godkendte udgifter.
Stk. 5. Til ombygning af ledige lejligheder og til forbedring af miljøet i  

 bebyggelser kan ydes indekslån, type IS, inden for en lånegrænse på 80 pct.  

 Lån kan ydes ud over en lånegrænse på 80 pct. mod garanti fra stat eller  

 kommune for den del af långivningen, der ligger ud over denne lånegrænse.
Den  

 maksimale løbetid er 50 år.
Lånet må højst udgøre 94 pct. af de godkendte  

 udgifter.
Stk. 6. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
 Stk. 7. Lån efter stk. 2 og stk. 4-5 må alene ydes, såfremt der er givet  

 tilsagn om støtte i henhold til lov om boligbyggeri.
Ungdomsboliger § 31. Lån til ungdomsboliger ydes efter bestemmelserne i stk. 2-8.
Stk. 2. Til opførelse, herunder af forsøgsbyggeri i henhold til § 73 i lov  

 om boligbyggeri, kan ydes indekslån, type IS, inden for en lånegrænse på 96  

 pct.
Den maksimale løbetid er 50 år.
Stk. 3. Til ejerskifte og om- og tilbygning m.v. af eksisterende ejendomme  

 med henblik på indretning af ungdomsboliger kan ydes indekslån, type IS,  

 inden for en lånegrænse på 96 pct.
Den maksimale løbetid er 50 år.
Stk. 4. Til om- og tilbygning m.v. af kollegier eller ungdomsboliger, der  

 har fået statsstøtte til opførelsen efter byggestøtte-, kollegiestøtte- eller  

 boligbyggerilovgivningen, kan med kommunalbestyrelsens godkendelse ydes  

 indekslån, type IS, inden for en lånegrænse på 80 pct.
Den maksimale løbetid  

 er 50 år.
Lånet må ikke overstige de afholdte rimelige udgifter.
Stk. 5. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 50 år.
Lånet må ikke  

 overstige de godkendte udgifter.
Stk. 6. Til ekstraordinære renoveringsarbejder, herunder moderniseringer,  

 samt til energibesparende foranstaltninger kan ydes indekslån, type IS, inden  

 for en lånegrænse på 80 pct.
Den maksimale løbetid er 50 år.
Lånet må højst  

 udgøre et beløb svarende til den godkendte låneoptagelse efter § 73 b, stk.  

 1, i lov om boligbyggeri.
Stk. 7. Til andre formål kan med kommunalbestyrelsens godkendelse ydes  

 nominallån inden for en lånegrænse på 80 pct.
Den maksimale løbetid er 30 år.
 Stk. 8. Lån efter stk. 2-3 og stk. 5-6 må alene ydes, såfremt der er givet  

 tilsagn om støtte i henhold til lov om boligbyggeri.
Ældreboliger § 32. Lån til ældreboliger ydes efter bestemmelserne i stk. 2-6.
Stk. 2. Til opførelse kan ydes indekslån, type IS, inden for en lånegrænse  

 på 85 pct.
Den maksimale løbetid er 50 år.
Stk. 3. Til ejerskifte af eksisterende ejendomme med henblik på indretning  

 af ældreboliger kan ydes indekslån, type IS, inden for en lånegrænse på 85  

 pct.
Den maksimale løbetid er 50 år.
Stk. 4. Til om- og tilbygning af ejendomme, der ejes af bygherren, med  

 henblik på indretning af ældreboliger kan ydes indekslån, type IS, inden for  

 en lånegrænse på 85 pct.
Den maksimale løbetid er 50 år.
Lånet må højst  

 udgøre 85 pct. af de godkendte udgifter.
Stk. 5. Til andre formål kan med kommunalbestyrelsens godkendelse ydes  

 nominallån inden for en lånegrænse på 80 pct.
Den maksimale løbetid er 30 år.
 Stk. 6. Indekslån efter stk. 2-4 må alene ydes, såfremt der er givet  

 tilsagn om støtte i henhold til lov om boliger for ældre og personer med  

 handicap.
Industri- og håndværksejendomme § 33. Lån til industri- og håndværksejendomme ydes efter bestemmelserne i  

 stk. 2-4.
 Stk. 2. Til opførelse kan ydes nominallån eller indekslån, type I, inden  

 for en lånegrænse på 60 pct., jf. dog stk. 4. Den maksimale løbetid er 20 år.
 Stk. 3. Til andre formål kan ydes nominallån inden for en lånegrænse på 60  

 pct., jf. dog stk. 4. Den maksimale løbetid er 20 år.
Stk. 4. Industriens Realkreditfond har eneret til at yde lån i intervallet  

 mellem 35 pct. og 60 pct. af ejendommens værdi i ejendomme, hvis  

 belåningsværdi overstiger 2,6 mio. kr.
Beløbsgrænsen på 2,6 mio. kr.  

 reguleres een gang årligt på grundlag af udviklingen i det af Danmarks  

 Statistik pr. 1. januar 1989 beregnede reguleringsindeks for boligbyggeri og  

 med afrunding efter boligministerens bestemmelse.
Reguleringen har virkning  

 fra offentliggørelsen af dette indeks.
Kollektive energiforsyningsanlæg § 34. Lån til kollektive energiforsyningsanlæg kan ydes efter  

 bestemmelserne i § 33. Såfremt der stilles kommunal garanti efter  

 bestemmelsen i stk. 7, kan lån til kollektive energiforsyningsanlæg dog ydes  

 efter bestemmelserne i stk. 2-8.
Stk. 2. Til opførelse samt om- og tilbygning m.v. af kollektive  

 energiforsyningsanlæg kan ydes nominallån.
Den maksimale løbetid er 30 år.  

 Lånet må ikke overstige de afholdte rimelige udgifter.
Stk. 3. Til opførelse samt om- og tilbygning m.v. af kollektive,  

 udelukkende elproducerende, vedvarende energiforsyningsanlæg kan ydes  

 indekslån, type I.
Den maksimale løbetid er 20 år.
Lånet må ikke overstige de  

 afholdte rimelige udgifter.
Stk. 4. Til kollektive varmeleverende energiforsyningsanlæg, der i  

 overvejende grad baseres på indenlandske, herunder vedvarende, energikilder  

 kan ydes indekslån, type I eller type AI.
Den maksimale løbetid er 20 år.  

 Lånet må ikke overstige de afholdte udgifter.
Stk. 5. Industriens Realkreditfond har eneret til at yde lån efter stk.  

 2-4 ud over en lånegrænse på 50 pct.
Såfremt långivningen reduceres som følge  

 af offentlig støtte, fordeles reduktionen forholdsmæssigt mellem de  

 långivende institutter efter størrelsen af de beregnede lån uden fradrag.  

 Industriens Realkreditfond kan yde supplerende nominallån til kollektive  

 varmeleverende energiforsyningsanlæg til finansiering af hele eller en del af  

 terminsydelsen i de første 5 år af løbetiden for et allerede optaget  

 nominallån.
 Stk. 6. Lån efter stk. 2-4 må ikke ydes til anlæg ejet af elværker eller  

 selskaber, hvori elværker har bestemmende indflydelse, medmindre disse anlæg  

 er beliggende på Færøerne eller i Grønland, jf. dog § 105, stk. 2.
Stk. 7. Lån efter stk. 2-5 må alene ydes mod en garanti stillet af en  

 eller flere primærkommuner.
Garantien skal omfatte den del af lånet, der har  

 sikkerhed ud over en lånegrænse på 60 pct.
Garantien skal dog mindst dække 40  

 pct. af den samlede långivning ydet efter stk. 2-4.
 Stk. 8. Boligministeren kan fastsætte nærmere regler om långivningen efter  

 stk. 2-7. Regler om afgrænsningen af forskellige typer kollektive  

 energiforsyningsanlæg efter stk. 4 fastsættes efter forhandling med  

 energiministeren.
Kontor- og forretningsejendomme § 35. Lån til kontor- og forretningsejendomme samt hoteller ydes efter  

 bestemmelserne i stk. 2 og 3.
Stk. 2. Til opførelse kan ydes nominallån eller indekslån, type I, inden  

 for en lånegrænse på 60 pct.
Den maksimale løbetid er 20 år.
Stk. 3. Til andre formål kan ydes nominallån inden for en lånegrænse på 60  

 pct.
Den maksimale løbetid er 20 år.
 Landbrugsejendomme m.v.
 § 36. Lån til landbrugs- og skovbrugsejendomme, gartnerier m.v. ydes efter  

 bestemmelserne i stk. 2-8.
Stk. 2. Uanset låneformål kan ydes nominallån eller indekslån, type I,  

 inden for en lånegrænse på 45 pct.
Såfremt indekslån, type I, ydes til andre  

 låneformål end opførelse samt om- og tilbygning m.v., må låneprovenuet dog  

 højst udgøre 1,5 mio. kr., hvilket beløb reguleres efter bestemmelsen i § 33,  

 stk. 4. Såfremt der samtidig optages størst muligt indekslån, type IJ, eller  

 indekslån, type IJ, på mindst 20 pct. af ejendommens værdi, jf. stk. 3 og 4,  

 kan der ydes nominallån inden for 70 pct. af ejendommens værdi.
Den maksimale  

 løbetid er 30 år.
Stk. 3. Uanset låneformål kan ydes indekslån, type IJ, inden for en  

 lånegrænse på 50 pct.
Den maksimale løbetid er 30 år.
Lånet kan ydes som  

 stående lån inden for en lånegrænse på 25 pct.
Lånet kan ydes som serielån  

 inden for en lånegrænse på 50 pct.
Stk. 4. Indekslån, type IJ, må i den enkelte ejendom tilsammen højst  

 udgøre 1,5 mio. kr., og låneprovenuet skal mindst udgøre 59.000 kr. for den  

 enkelte ejendom.
Disse beløbsgrænser reguleres efter bestemmelsen i § 33,  

 stk. 4.
 Stk. 5. Finansministeren bemyndiges til at lade indestående statslån og  

 statsgaranterede lån rykke for indekslån, type IJ, og til at fastsætte regler  

 om automatisk tilbagerykning inden for visse økonomiske grænser m.v.
Stk. 6. Indekslån, type IJ, refinansieres ved ejerskifte ved  

 realkreditinstituttets salg af den fornødne mængde obligationer i en på  

 refinansieringstidspunktet åben serie.
I forbindelse med refinansiering kan  

 de ved lånets optagelse solgte obligationer udtrækkes til pari.
De ved  

 lånenes optagelse udstedte pantebreve indestår på sådanne vilkår, at køberen  

 af ejendommen stilles, som om nye lån efter stk. 3 optages med bevarelse af  

 den hidtidige prioritetsstilling.
For stående lån skal der ske refinansiering  

 senest ved løbetidens afslutning eller den seneste refinansiering.
Stående  

 lån forfalder ved væsentlige indskrænkninger i produktionsgrundlaget for  

 bedriften. 1.-5. pkt. kan ikke fraviges ved aftale.
 Stk. 7. Hensidden i uskiftet bo betragtes ikke som ejerskifte efter stk.  

 6.
Stk. 8. Nominallån, der er ydet samtidig med et indekslån, type IJ, og som  

 på belåningstidspunktet er ydet ud over 45 pct. af ejendommens værdi,  

 forfalder til indfrielse, hvis det pågældende indekslån, type IJ, indfries  

 ekstraordinært helt eller delvis.
I pantebrevet skal optages bestemmelse  

 herom.
 Stk. 9. Boligministeren kan fastsætte regler om långivningen efter stk.  

 2-8.
Ejendomme til sociale, kulturelle og undervisningsmæssige formål § 37. Lån til ejendomme til sociale, kulturelle og undervisningsmæssige  

 formål ydes efter bestemmelserne i stk. 2-5.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år.
Stk. 3. Til om- og tilbygning m.v. kan ydes indekslån, type I, inden for  

 en lånegrænse på 80 pct.
Den maksimale løbetid er 30 år.
Lånet må højst  

 udgøre 90 pct. af de afholdte rimelige udgifter.
Stk. 4. Til om- og tilbygning m.v. med henblik på installering af  

 elektricitets- eller varmeproducerende anlæg baseret på indenlandske,  

 herunder vedvarende, energikilder kan ydes nominallån eller indekslån, type  

 I, ud over en lånegrænse på 80 pct. mod kommunal garanti for den del af  

 långivningen, der ligger ud over denne lånegrænse.
Den maksimale løbetid er  

 30 år.
Lånet må højst udgøre 90 pct. af de afholdte rimelige udgifter.
Stk. 5. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
Andre ejendomme § 38. Til andre ejendomme, herunder ubebyggede grunde, kan ydes nominallån  

 inden for en lånegrænse på 40 pct.
Den maksimale løbetid er 20 år.
For grunde  

 udlagt til ejerboliger til helårsbrug eller fritidshuse er den maksimale  

 løbetid dog 10 år.
§ 39. Til finansiering af arbejder, der udføres i overensstemmelse med en  

 saneringsplan vedtaget før den 1. juli 1983, jf. lov om sanering, kan ydes  

 nominallån eller indekslån, type IS.
Et nominallån må ikke overstige den del  

 af udgifterne, der svarer til forøgelsen af ejendommens leje- eller  

 brugsværdi.
Et indekslån må ikke overstige de støtteberettigede udgifter.
Den  

 maksimale løbetid er 30 år for nominallån og 50 år for indekslån.
Stk. 2. Til finansiering af arbejder, der udføres i overensstemmelse med  

 en saneringsplan vedtaget efter den 30. juni 1983, jf. lov om sanering, eller  

 i overensstemmelse med en beslutning om byfornyelse eller boligforbedring,  

 jf. lov om byfornyelse og boligforbedring, kan ydes indekslån, type IS.
Lånet  

 må ikke overstige de støtteberettigede udgifter.
Den maksimale løbetid er 50  

 år.
Stk. 3. Til private beboelsesejendomme til udlejning kan der til  

 finansiering af de arbejder, der omfattes af stk. 1 og 2, ydes nominallån  

 svarende til forøgelsen af ejendommens leje- eller brugsværdi og indekslån,  

 type IS, svarende til den resterende del af de afholdte udgifter.
Den  

 maksimale løbetid er 30 år for nominallån og 50 år for indekslån.
 Stk. 4. Lån efter stk. 1-3 kan ydes ud over lånegrænsen for lån til om- og  

 tilbygning m.v. af den pågældende ejendom mod garanti fra stat eller kommune  

 for den del af långivningen, der ligger ud over lånegrænsen.
 Stk. 5. Ydes der indekslån til finansiering af den del af de  

 støtteberettigede udgifter, der overstiger forøgelsen af ejendommens leje-  

 eller brugsværdi, rykker panteretten uden særskilt påtegning for enhver  

 panterettighed, der tinglyses på ejendommen.
 § 40. Til opførelse samt om- og tilbygning m.v. kan lån ydes på grundlag  

 af ejendommens forventede værdi (forhåndslån), såfremt der stilles sikkerhed  

 for, at lånet vil blive indfriet eller nedbragt, hvis det ikke efter udløbet  

 af fristen for byggeriets færdiggørelse kunne være ydet med det bevilgede  

 beløb.
 Stk. 2. Når betingelserne for at udbetale lånet i øvrigt er opfyldt, kan  

 der ydes lån uden registreret pantebrev, såfremt der stilles sikkerhed for  

 fremkomst af registreret pantebrev.
 Stk. 3. Når betingelserne for at udbetale lånet i øvrigt er opfyldt, kan  

 der ydes lån, selv om pantebrevet er behæftet med præjudicerende  

 retsanmærkninger, såfremt der stilles sikkerhed for, at disse slettes.
 Stk. 4. Realkreditinstitutter kan indgå aftale med låntager om at yde lån  

 til en kurs fastsat på tilbudstidspunktet eller senere (fastkursaftale).
 Stk. 5. Boligministeren kan fastsætte regler om ydelse af lån m.v. efter  

 stk. 1-4.
Kapitel 6 Værdiansættelse og låneudmåling § 41. Instituttet skal ansætte en kontantværdi af ejendommen til brug for  

 låneudmålingen.
Stk. 2. Værdien skal ligge inden for det beløb, som en kyndig erhverver  

 med kendskab til pris- og markedsforholdene for den pågældende type ejendom  

 må skønnes at ville betale for ejendommen.
Forhold, der betinger en særlig  

 høj pris, må ikke indgå i værdiansættelsen.
 Stk. 3. Instituttet skal ved værdiansættelsen tage hensyn til eventuel  

 risiko for ændringer i markeds- eller strukturforhold.
§ 42. Værdiansættelsen af industri- og håndværksejendomme sker på grundlag  

 af ejendommens grund og bygninger.
Industriens Realkreditfond kan dog medtage  

 værdien af medpantsatte maskiner og andet tilbehør, herunder ledningsnet, ved  

 værdiansættelsen af industri- og håndværksejendomme.
 Stk. 2. Værdiansættelsen af kollektive energiforsyningsanlæg ved  

 långivning i henhold til § 34 sker dog på grundlag af værdien af anlægget med  

 tilbehør, herunder ledningsnet.
 § 43. Boligministeren fastsætter regler om værdiansættelse.
 § 44. Lånet udmåles således, at det kontante provenu ligger inden for de i  

 §§ 26-39 anførte lånegrænser for den pågældende ejendomskategori.
 Stk. 2. Boligministeren fastsætter regler om låneudmåling.
 § 45. Boligministeren fastsætter regler om, hvilke ejendomme der hører til  

 de enkelte ejendomskategorier, samt om indfrielse af lån, hvis ejendommen  

 overgår til anden ejendomskategori.
 Stk. 2. Såfremt en ejendom består af flere ejendomskategorier, skal  

 værdiansættelse og låneudmåling ske særskilt for de enkelte  

 ejendomskategorier.
 Stk. 3. Såfremt en ejendomskategori udgør mindst 80 pct. af ejendommens  

 samlede bruttoetageareal, kan hele ejendommen dog belånes efter reglerne for  

 denne ejendomskategori.
 § 46. Ethvert lånetilbud skal være ledsaget af oplysninger til bedømmelse  

 af lånets effektive debitorrente.
 § 47. Instituttets satser for gebyrer, indskud og løbende bidrag til  

 administration og reservefondsopbygning for lån, hvortil der ydes  

 statsstøtte, skal godkendes af boligministeren.
Kapitel 7 Obligationsudstedelse og balanceprincip § 48. Midler fremkommet ved udstedelse af realkreditobligationer eller  

 andre værdipapirer kan alene anvendes til udlån mod pant i fast ejendom.
 Stk. 2. Overskydende midler fra en blokemission kan midlertidigt anbringes  

 i sikre og likvide værdipapirer i samme valuta og med tilnærmelsesvis samme  

 betalingsrække.
§ 49. Forskellen mellem de fremtidige betalinger på udstedte  

 realkreditobligationer og andre værdipapirer på den ene side og pantebreve og  

 af boligministeren godkendte finansielle instrumenter på den anden side skal  

 kunne opgøres.
De opgjorte årlige udbetalinger må i ethvert fremtidigt år  

 højst overstige de årlige indbetalinger med et beløb svarende til 1 pct. af  

 instituttets egenkapital.
Stk. 2. Den renterisiko, der følger af, at de fremtidige årlige  

 udbetalinger overstiger de årlige indbetalinger, må højst udgøre et beløb  

 svarende til 1 pct. af instituttets egenkapital.
Ved renterisiko forstås  

 instituttets tab ved en ændring af markedsrenten på 1 procentpoint.
 Stk. 3. Realkreditinstituttet må på intet tidspunkt påføres risiko for tab  

 som følge af forskelle mellem indfrielsesvilkårene eller  

 valutasammensætningen for udstedte realkreditobligationer og andre  

 værdipapirer på den ene side og pantebreve og af boligministeren godkendte  

 finansielle instrumenter på den anden side.
 Stk. 4. Boligministeren fastsætter nærmere regler om obligationsudstedelse  

 og balanceprincip.
Kapitel 8 Virksomhed i udlandet § 50. Et realkreditinstitut, der ønsker at etablere en filial i et andet  

 land, skal meddele dette til boligministeren sammen med følgende oplysninger  

 om filialen:
1) i hvilket land filialen ønskes etableret, 2) et program for filialen, herunder oplysninger om organisation og de  

 forretninger, der påtænkes, 3) filialens adresse og 4) navnene på de ansvarlige medlemmer af filialens ledelse.
 Stk. 2. Boligministeren videresender de i stk. 1 nævnte oplysninger samt  

 oplysninger om instituttets egenkapital til de kompetente myndigheder i  

 værtslandet senest 3 måneder efter modtagelsen af alle disse oplysninger og  

 underretter realkreditinstituttet herom.
Stk. 3. Boligministeren kan dog undlade at fremsende de nævnte  

 oplysninger, hvis der er grund til at betvivle, at realkreditinstituttets  

 administrative strukturer og finansielle situation er forsvarlige under  

 hensyntagen til den påtænkte etablering.
Boligministeren giver instituttet  

 meddelelse herom inden 3 måneder fra modtagelsen af alle de i stk. 1 nævnte  

 oplysninger.
 Stk. 4. Hvis boligministeren finder ikke at kunne videresende de nævnte  

 oplysninger, kan instituttet indbringe denne afgørelse for domstolene inden 8  

 uger efter, at afgørelsen er meddelt instituttet.
 Stk. 5. Realkreditinstituttet er forpligtet til at meddele boligministeren  

 og værtslandets tilsynsmyndigheder enhver ændring i de i stk. 1, nr. 1-4,  

 nævnte forhold, senest 1 måned inden den foretages.
 § 51. Et realkreditinstitut, der ønsker at udøve virksomhed i form af  

 grænseoverskridende tjenesteydelser i et andet land, skal give  

 boligministeren meddelelse herom med angivelse af, hvilke aktiviteter der  

 ønskes udøvet.
 Stk. 2. Boligministeren videregiver den i stk. 1 omhandlede meddelelse til  

 de kompetente myndigheder i værtslandet senest en måned efter modtagelsen af  

 denne meddelelse.
 Stk. 3. Boligministeren kan forbyde et realkreditinstitut at udøve  

 realkreditvirksomhed i et andet land gennem filial eller i form af  

 grænseoverskridende tjenesteydelser, hvis instituttet groft eller gentagne  

 gange har overtrådt de lovbestemmelser, som det pågældende værtsland har  

 vedtaget i medfør af direktiver om kreditinstitutter vedtaget af De  

 Europæiske Økonomiske Fællesskaber, og det ikke ved påbud eller sanktioner  

 har været muligt at bringe lovovertrædelserne til ophør.
§ 52. Ved långivning i andre lande gælder de i kapitlerne 4-5 fastsatte  

 bestemmelser om indekslån og om maksimale løbetider ikke.
Desuden gælder  

 bestemmelserne i § 25, § 33, stk. 4, § 34, § 39 og §§ 46-47 ikke.
 Stk. 2. Ved långivning i andre lande til de af § 28 og §§ 30-32 omfattede  

 ejendomme gælder reglerne i § 29, jf. dog stk. 3.
Stk. 3. Realkreditinstituttet kan yde lån i andre lande inden for de i  

 kapitel 5 fastsatte højeste lånegrænser for hver ejendomskategori, inden for  

 hvilke instituttet kan yde lån uden supplerende sikkerhed.
Lån kan ydes ud  

 over disse lånegrænser mod selvskyldnergaranti fra en offentlig myndighed, et  

 pengeinstitut eller et forsikringsselskab.
Kapitel 9 Egenkapital § 53. Et realkreditinstituts samlede egenkapital skal til enhver tid  

 mindst udgøre 8 pct. af instituttets risikovægtede aktiver og  

 ikke-balanceførte poster, dog mindst 150 mio. kr.
 Stk. 2. Boligministeren kontrollerer mindst to gange om året, om  

 realkreditinstituttet opfylder kravet i stk. 1.
 Stk. 3. Såfremt et realkreditinstitut ikke opfylder kravet i stk. 1,  

 påhviler det instituttet at opfylde dette krav inden 6 måneder.
 Stk. 4. Boligministeren fastsætter regler om risikovægtning af aktiver og  

 ikke-balanceførte poster, om kontrol af egenkapitalkravets opfyldelse samt om  

 egenkapitalens opgørelse, herunder om vilkårene for medregning af ansvarlig  

 indskudskapital og solidarisk hæftelse.
Kapitel 10 Hæftelsesforhold m.v.
 § 54. Realkreditinstituttet kan yde lån og udstede realkreditobligationer  

 og andre værdipapirer til finansiering heraf.
 Stk. 2. Ydelse af lån og udstedelse af realkreditobligationer og andre  

 værdipapirer kan ske i serier.
 Stk. 3. Det kan i vilkårene for en serie bestemmes, at indehaverne af  

 realkreditobligationer eller andre værdipapirer alene kan rette deres krav  

 mod den pågældende serie eller serier, som hæfter solidarisk hermed, jf. §  

 56, stk. 3.
 § 55. For lånet hæfter låntagerne både med det pantsatte og personligt  

 over for serien henholdsvis realkreditinstituttet.
 Stk. 2. Låntagerne hæfter ikke for realkreditinstituttets forpligtelser.
§ 56. Det kan i vilkårene for en serie fastsættes, at låntagerne ud over  

 lånet hæfter solidarisk over for serien for et beløb svarende til en nærmere  

 fastsat andel af pantebrevets hovedstol med fradrag af en forholdsmæssig  

 andel af seriereservefondens midler.
Låntagerne hæfter ikke personligt for  

 dette beløb.
 Stk. 2. En serie hæfter ikke for realkreditinstituttets forpligtelser.
Stk. 3. Det kan i vilkårene for en serie fastsættes, at serien hæfter for  

 andre seriers forpligtelser.
Et sådant vilkår kan kun fastsættes, hvis disse  

 andre serier indeholder tilsvarende vilkår.
§ 57. For serier, hvori låntagerne hæfter solidarisk, eller hvori der er  

 truffet bestemmelse efter § 54, stk. 3, skal realkreditinstituttet oprette en  

 seriereservefond.
For andre serier eller grupper af serier kan instituttet  

 vælge at oprette en seriereservefond.
 Stk. 2. Seriereservefondens indtægter består af terminsydelser, indskud,  

 bidrag, gebyrer m.v. fra låntagerne samt afkast af fondens midler.  

 Seriereservefondens udgifter består af udbetalinger til obligationsejerne.
 Stk. 3. Det kan i vedtægterne eller lånevilkårene bestemmes, at låntagerne  

 ved indfrielse af lånet har krav på at få udbetalt en andel af  

 seriereservefonden.
 § 58. Seriereservefondens midler skal holdes adskilt fra  

 realkreditinstituttets midler.
 Stk. 2. En seriereservefond skal til enhver tid have en størrelse, der  

 svarer til lovens mindstekrav til egenkapital for pantebrevsrestgæld i den  

 pågældende serie eller gruppe af serier, jf. § 53. Realkreditinstituttet kan  

 overføre midler til seriereservefonden, såfremt det er nødvendigt for at  

 opfylde kravet i 1. pkt.
 Stk. 3. Realkreditinstituttet kan i vedtægterne eller lånevilkårene  

 fastsætte, at der skal overføres midler fra seriereservefonden til  

 realkreditinstituttet, såfremt seriereservefonden er eller bliver større end  

 fastsat i stk. 2, 1. pkt.
 Stk. 4. Boligministeren fastsætter nærmere regler om seriereservefondene.
§ 59. Erklæres realkreditinstituttet konkurs, anvendes seriereservefondens  

 midler først til dækning af krav fra indehavere af realkreditobligationer  

 eller andre værdipapirer i den pågældende serie eller gruppe af serier.  

 Derefter dækkes i givet fald de i § 57, stk. 3, nævnte krav.
Er der herefter  

 overskydende midler, indgår disse i konkursmassen.
Kapitel 11 De til egenkapitalen svarende midlers anbringelse § 60. Et realkreditinstitut skal mindst have anbragt midler i børsnoterede  

 obligationer opgjort til kursværdi svarende til summen af:
1) 65 pct. af kravet til realkreditinstituttets egenkapital, jf. § 53, og 2) 50 pct. af det beløb, hvormed instituttets bogførte egenkapital  

 overstiger kravet til instituttets egenkapital.
 § 61. Et realkreditinstitut må ikke erhverve ejerandele i en  

 erhvervsvirksomhed eller virksomheder i samme koncern, der driver anden  

 virksomhed end realkreditvirksomhed, for et beløb svarende til mere end 15  

 pct. af instituttets egenkapital.
 Stk. 2. Et realkreditinstitut eller flere institutter i fællesskab må ikke  

 gennem midlernes anbringelse udøve bestemmende indflydelse på en  

 erhvervsvirksomhed, der driver anden virksomhed end realkreditvirksomhed  

 eller accessorisk virksomhed.
Stk. 3. Et realkreditinstitut må ikke eje fast ejendom eller have  

 ejerandele i ejendomsselskaber for et beløb svarende til mere end 20 pct. af  

 instituttets egenkapital.
Ejendomme, som et realkreditinstitut har erhvervet  

 for derfra at drive realkreditvirksomhed eller accessorisk virksomhed, er dog  

 ikke omfattet af bestemmelsen.
 § 62. Bestemmelsen i § 61, stk. 1, gælder også for et realkreditinstituts  

 erhvervelse af ejerandele i kapitalformidlingsaktieselskaber, der efter sine  

 vedtægter kan erhverve bestemmende indflydelse på erhvervsvirksomheder.
 Stk. 2. Uanset § 61, stk. 2, kan flere realkreditinstitutter i fællesskab  

 udøve bestemmende indflydelse på kapitalformidlingsaktieselskaber.
§ 63. Et realkreditinstitut må ikke uden tilladelse fra boligministeren  

 erhverve værdipapirer udstedt af virksomheder eller personer, som gennem  

 aktiebesiddelse eller på anden måde direkte eller indirekte har afgørende  

 indflydelse på realkreditinstituttets dispositioner, eller som er domineret  

 af virksomheder med en sådan indflydelse.
Tilsvarende gælder et  

 realkreditinstituts erhvervelse af ejerandele i sådanne virksomheder.
 § 64. Renterisikoen vedrørende et realkreditinstituts aktiver og passiver  

 inklusive ikke-balanceførte poster bortset fra de i § 49 nævnte må  

 forholdsmæssigt ikke overstige renterisikoen vedrørende instituttets udstedte  

 obligationer og andre værdipapirer.
 Stk. 2. Ved renterisiko forstås realkreditinstituttets tab ved en ændring  

 af markedsrenten på 1 procentpoint.
 Stk. 3. Boligministeren fastsætter nærmere regler om opgørelse af  

 renterisiko.
 § 65. Realkreditinstituttets nettoaktiver inklusive ikke-balanceførte  

 poster bortset fra de i § 49 nævnte skal svare til egenkapitalkravet i  

 henseende til valuta.
 Stk. 2. Boligministeren kan dispensere fra stk. 1.
Kapitel 12 Fusion, deling og omdannelse til aktieselskab § 66. Sammenlægning og deling af realkreditinstitutter kan ske med  

 boligministerens godkendelse.
 § 67. De ved lovens ikrafttræden eksisterende realkreditinstitutter kan  

 med boligministerens godkendelse omdannes til aktieselskaber efter reglerne i  

 §§ 68-76.
 § 68. Ved omdannelsen overdrages instituttets aktiver og gæld som helhed  

 til et af instituttet ejet eller oprettet aktieselskab.
 Stk. 2. Samtidig kan aktiver og gæld videreoverdrages til et aktieselskab,  

 der ejes 100 pct. af det i stk. 1 nævnte aktieselskab.
§ 69. Er det eksisterende realkreditinstitut en fond, modtager fonden  

 aktier i det i § 68, stk. 1, nævnte aktieselskab svarende til værdien af de  

 overdragne aktiver efter fradrag af instituttets gæld.
Fonden, der herefter  

 ikke er et realkreditinstitut, anses som en erhvervsdrivende fond.
 Stk. 2. Er det eksisterende realkreditinstitut en forening, modtager  

 foreningen aktier i det i § 68, stk. 1, nævnte aktieselskab svarende til  

 værdien af de overdragne aktiver efter fradrag af instituttets gæld.  

 Foreningen er herefter ikke et realkreditinstitut.
 Stk. 3. En kreditforening kan i stedet gennemføre omdannelsen ved, at  

 foreningen opløses uden likvidation, og at aktier i det i § 68, stk. 1,  

 nævnte aktieselskab svarende til værdien af de overdragne aktiver efter  

 fradrag af instituttets gæld overdrages til en fond, der anses som en  

 erhvervsdrivende fond.
 § 70. I realkreditinstitutter, som har oprettet seriereservefonde, må den  

 nominelle aktiekapital i realkreditaktieselskabet på tidspunktet for  

 overdragelsen af aktierne til fonden eller foreningen ikke overstige værdien  

 af egenkapitalen fratrukket værdien af seriereservefondene.
 Stk. 2. Vedtægterne for realkreditaktieselskabet skal indeholde  

 bestemmelse om stemmeretsbegrænsning for andre aktionærer end fonden eller  

 foreningen.
 Stk. 3. Hvis aktiver og gæld videreoverdrages efter bestemmelsen i § 68,  

 stk. 2, skal vedtægterne for det overdragende selskab indeholde bestemmelser  

 om stemmeretsbegrænsning som de i stk. 2 nævnte.
 § 71. De rettigheder og forpligtelser, som obligationsejere og låntagere  

 har i forhold til en serie og seriereservefond i et eksisterende  

 realkreditinstitut, berøres ikke af en omdannelse i henhold til § 67.
§ 72. Beslutning om omdannelse efter § 67 træffes af de pågældende  

 institutters øverste myndighed med samme flertal, som i de enkelte  

 institutters vedtægter kræves til instituttets opløsning.
Overdragelserne  

 efter § 68 kan gennemføres uden kreditorernes samtykke.
 § 73. Aktieselskabslovens §§ 134-134 i gælder med de nødvendige  

 tilpasninger for overdragelserne, jf. § 68, af instituttets aktiver og gæld  

 til et aktieselskab.
 Stk. 2. Den i aktieselskabslovens § 134 b nævnte fælles  

 regnskabsopstilling og åbningsbalance udarbejdes efter de for  

 realkreditinstitutter gældende regnskabsregler.
 Stk. 3. Dokumenter, der ifølge aktieselskabslovens §§ 134-134 i skal  

 indsendes til Erhvervs- og Selskabsstyrelsen, indsendes tillige til  

 boligministeren.
 § 74. En fond eller forening, der ejer et realkreditaktieselskab, jf. §  

 69, ledes af en bestyrelse på mindst 5 medlemmer.
 Stk. 2. Låntagerne i realkreditaktieselskabet og indehaverne af  

 realkreditobligationer og andre værdipapirer udstedt af  

 realkreditaktieselskabet vælger hver et eller flere medlemmer af bestyrelsen.  

 Disse medlemmer skal tilsammen udgøre mere end halvdelen af bestyrelsen.  

 Medlemmer valgt af indehaverne af realkreditobligationer m.v. kan ikke udgøre  

 mere end halvdelen af bestyrelsen.
Stk. 3. Bestyrelsens medlemmer skal godkendes af boligministeren.
En  

 godkendelse kan tilbagekaldes, når omstændighederne taler herfor.
 Stk. 4. Boligministeren fastsætter nærmere regler om valg og sammensætning  

 af bestyrelsen.
 § 75. En fond eller forening, der ejer et realkreditaktieselskab, jf. §  

 69, skal på forhånd underrette boligministeren om direkte eller indirekte  

 erhvervelse af bestemmende indflydelse over en erhvervsvirksomhed samt om  

 afhændelse af en sådan indflydelse.
 Stk. 2. Fonden eller foreningen indsender et årsregnskab til  

 boligministeren.
 Stk. 3. § 90 gælder tilsvarende for fonden eller foreningen.
 Stk. 4. Boligministeren fastsætter nærmere regler om regnskabsaflæggelsen.
 § 76. I tilfælde af opløsning af en forening, der ejer et  

 realkreditaktieselskab, kan egenkapitalen ikke udloddes til foreningens  

 medlemmer.
Kapitel 13 Koncern- og ejerforhold § 77. Boligministeren kan godkende, at et realkreditinstitut opretter  

 eller erhverver bestemmende indflydelse over et kreditinstitut, såfremt dette  

 udelukkende driver realkreditvirksomhed og den i § 2, stk. 1 og 2, nævnte  

 virksomhed eller inden for 3 år overgår til udelukkende at drive denne  

 virksomhed.
Stk. 2. Et realkreditinstitut kan oprette eller erhverve bestemmende  

 indflydelse over en erhvervsvirksomhed, der udøver funktioner i forbindelse  

 med realkreditvirksomhed eller accessorisk virksomhed.
Der skal senest  

 samtidig med selskabets oprettelse eller erhvervelse ske indberetning herom  

 til boligministeren.
Lovens bestemmelser gælder for sådanne virksomheder med  

 de nødvendige tilpasninger.
Stk. 3. I de i stk. 1 nævnte tilfælde gælder bestemmelserne i kapitel 7 og  

 11 om balanceprincip og om de til egenkapitalen svarende midlers anbringelse  

 ikke for de enkelte institutter i koncernen, men alene for koncernen som  

 helhed.
Bestemmelserne i kapitel 9 og 15 om egenkapital og om regnskab og  

 revision gælder med de nødvendige tilpasninger for såvel de enkelte her i  

 landet beliggende institutter i koncernen som for koncernen som helhed.  

 Modervirksomhedens bestyrelse og direktion påser overholdelsen af disse  

 bestemmelser.
 § 78. Boligministeren skal på forhånd underrettes om og godkende enhver  

 fysisk eller juridisk persons direkte eller indirekte erhvervelse af en  

 kvalificeret andel i et realkreditinstitut samt sådanne forøgelser af  

 andelen, der medfører, at denne udgør eller overstiger en grænse på  

 henholdsvis 20 pct., 33 pct., 50 pct., eller at realkreditinstituttet bliver  

 et datterselskab.
 Stk. 2. Ved kvalificeret andel forstås mindst 10 pct. af kapitalen eller  

 stemmerettighederne eller en andel, som giver mulighed for at udøve en  

 betydelig indflydelse på forvaltningen af realkreditinstituttet.
 Stk. 3. Erhvervelse eller forøgelse af andelen som nævnt i stk. 1 kan kun  

 godkendes, hvis de pågældende kapitalejere skønnes egnede til at sikre en  

 forsvarlig drift af realkreditinstituttet.
 Stk. 4. Boligministeren kan ved godkendelse af en erhvervelse af den i  

 stk. 1 nævnte andel fastsætte en frist for gennemførelsen af udvidelsen af  

 andelen.
 Stk. 5. Boligministeren kan suspendere behandlingen af en ansøgning om et  

 selskabs erhvervelse af den i stk. 1 fastsatte andel i et realkreditinstitut,  

 hvis selskabet ligger uden for De Europæiske Fællesskaber.
 Stk. 6. Boligministeren har en frist på 3 måneder fra modtagelse af  

 underretning om den påtænkte udvidelse af andelen til at godkende eller afslå  

 at godkende denne udvidelse.
 Stk. 7. Når et realkreditinstitut får kendskab til erhvervelser eller  

 afhændelser af kapital, som hæver eller sænker andelen i forhold til de  

 grænser, der er nævnt i stk. 1 og 2, skal instituttet straks give  

 boligministeren meddelelse herom.
 Stk. 8. Kapitalejere, som har en andel på mindst 10 pct., og som påtænker  

 at mindske denne andel, således at den falder under en af de i stk. 1  

 fastsatte grænser, skal på forhånd underrette boligministeren herom og angive  

 størrelsen af den påtænkte fremtidige stemmeretsindflydelse.
 § 79. Såfremt kapitalejere, der er i besiddelse af en af de i § 78, stk.  

 1, fastsatte andele i et realkreditinstitut, ikke medvirker til en forsvarlig  

 drift af instituttet, kan boligministeren påbyde instituttet at følge  

 bestemte retningslinier og ophæve den stemmeret, der er knyttet til de  

 pågældende ejeres kapitalandele.
 Stk. 2. Boligministeren ophæver den stemmeret, der er knyttet til  

 kapitalandele ejet af fysiske eller juridiske personer, som ikke overholder  

 forpligtelsen til forudgående underretning af boligministeren om en udvidelse  

 af andelen som omhandlet i § 78, stk. 1. Kapitalandelene tildeles igen fuld  

 stemmeret, hvis boligministeren kan godkende erhvervelsen.
 Stk. 3. Boligministeren ophæver den stemmeret, der er knyttet til  

 kapitalandele ejet af fysiske eller juridiske personer, som har erhvervet  

 andele som omhandlet i § 78, stk. 1, uanset at boligministeren har afslået at  

 godkende denne forøgelse af kapitalandelen.
Kapitel 14 Inddragelse af godkendelse og opløsning § 80. Boligministeren inddrager den til et realkreditinstitut udstedte  

 godkendelse, 1) hvis realkreditvirksomheden ikke påbegyndes inden 12 måneder efter  

 godkendelsens meddelelse, eller 2) hvis realkreditvirksomhed ikke udøves i en periode på over 6 måneder.
Stk. 2. Boligministeren kan inddrage den til et realkreditinstitut  

 udstedte godkendelse, 1) hvis realkreditinstituttet groft eller gentagne gange overtræder  

 bestemmelser i denne lov eller regler udstedt i medfør af loven, 2) hvis et medlem af realkreditinstituttets direktion eller bestyrelse  

 ikke opfylder de i § 9, stk. 2, nævnte krav til erfaring og vandel, eller 3) hvis et realkreditinstitut ikke opfylder egenkapitalkravet, jf. § 53,  

 og ikke har tilvejebragt den foreskrevne egenkapital inden for den i § 53,  

 stk. 3, fastsatte frist.
 Stk. 3. Afgørelser om inddragelse af godkendelse kan af instituttet og af  

 den, afgørelsen vedrører, indbringes for domstolene inden 8 uger efter, at  

 afgørelsen er meddelt den pågældende.
 § 81. Hvis et realkreditinstituts bestyrelse, direktion eller revisorer må  

 formode, at instituttet ikke længere opfylder egenkapitalkravet i § 53, skal  

 de pågældende straks meddele dette til boligministeren.
 Stk. 2. Såfremt egenkapitalkravet ikke længere er opfyldt, jf. § 53, kan  

 boligministeren bestemme, at bestyrelsen inden for en nærmere angiven frist  

 uanset vedtægternes bestemmelser herom skal indkalde generalforsamlingen  

 eller den efter vedtægterne øverste myndighed og redegøre for instituttets  

 økonomiske forhold.
 § 82. Boligministeren kan anmelde betalingsstandsning for et  

 realkreditinstitut, når hensynet til obligationsejernes interesser tilsiger  

 det.
 Stk. 2. En anmeldelse om betalingsstandsning kan ikke tilbagekaldes af  

 instituttet uden samtykke fra boligministeren.
§ 83. Inddrages godkendelsen af et realkreditinstitut, skal  

 realkreditvirksomheden afvikles, jf. dog stk. 2, 2. pkt.
Anden virksomhed må  

 ikke optages, før afviklingen er afsluttet.
Stk. 2. Sker afviklingen på anden måde end ved likvidation, konkurs eller  

 i henhold til § 67, skal afviklingens form, indhold og gennemførelse  

 godkendes af boligministeren.
I stedet for afvikling kan boligministeren  

 godkende andre løsninger.
 § 84. Er ikke andet fastsat i lovgivningen, træffes beslutning om  

 opløsning af et realkreditinstitut af generalforsamlingen eller i  

 realkreditinstitutter organiseret som foreninger eller fonde af den øverste  

 myndighed og gennemføres ved likvidation, jf. dog § 69, stk. 3.  

 Boligministeren kan fastsætte en frist for denne beslutnings vedtagelse.  

 Overskrides fristen, kan boligministeren beslutte, at realkreditinstituttet  

 træder i likvidation.
 Stk. 2. De for aktieselskaber gældende opløsningsbestemmelser gælder med  

 de nødvendige tilpasninger for realkreditinstitutter organiseret som  

 foreninger eller fonde.
§ 85. Et realkreditinstitut kan kun likvideres af likvidatorer, der  

 udnævnes af boligministeren.
Boligministeren kan suspendere  

 realkreditinstituttets vedtægter om ledelsesmæssige beføjelser under  

 likvidationen.
 § 86. Bliver et realkreditinstitut insolvent, skal boligministeren indgive  

 konkursbegæring.
 Stk. 2. Efter afsigelse af konkursdekret beskikker skifteretten efter  

 forhandling med boligministeren en eller flere kuratorer.
Stk. 3. Boligministeren har ret til at deltage i møder i kreditorudvalg og  

 i skiftesamlinger.
Udkast til regnskab og udlodning i konkursboet skal sendes  

 til udtalelse hos boligministeren.
 Stk. 4. Indehaverne af realkreditobligationer og andre værdipapirer  

 udstedt af realkreditinstituttet som led i udlånsvirksomheden, jf. § 48,  

 betales i lige forhold i konkursordenen efter de i konkurslovens § 96 nævnte  

 fordringer, men før de i lovens § 97 nævnte øvrige fordringer.
 § 87. Boligministeren kan fastsætte regler om gennemførelse af opløsning  

 af realkreditinstitutter.
 Stk. 2. Bestemmelserne i denne lov om boligministerens og Finanstilsynets  

 beføjelser og om realkreditinstitutters pligter over for boligministeren og  

 Finanstilsynet gælder med de nødvendige tilpasninger realkreditinstitutter,  

 der har standset deres betalinger eller er under opløsning.
Kapitel 15 Regnskab og revision § 88. For hvert regnskabsår udarbejder bestyrelse og direktion i  

 overensstemmelse med lovgivningen og vedtægternes regler herom et  

 årsregnskab. Årsregnskabet består af balance (status), resultatopgørelse,  

 noter og årsberetning.
Bestyrelse og direktion udarbejder desuden et  

 koncernregnskab, hvis realkreditinstituttet er modervirksomhed.
 Stk. 2. Årsregnskabet skal underskrives af bestyrelsen og direktionen.  

 Mener et medlem af bestyrelse eller direktion, at årsregnskabet ikke bør  

 godkendes, eller ønsker et medlem at gøre instituttets øverste myndighed  

 bekendt med andre indvendinger mod årsregnskabet, skal det fremgå af  

 påtegningen på regnskabet, og en redegørelse herfor skal gives i  

 årsregnskabet.
 § 89. Årsregnskabet skal give et retvisende billede af  

 realkreditinstituttets aktiver og passiver, dets økonomiske stilling samt  

 resultat.
 Stk. 2. Boligministeren fastsætter regler om realkreditinstitutters  

 regnskabsaflæggelse, herunder om årsregnskabets opstilling, indhold af  

 resultatopgørelsens og balancens poster, noter, værdiansættelse og  

 årsberetning samt om aflæggelse af koncernregnskab.
§ 90. Et realkreditinstituts årsregnskab skal revideres af mindst to  

 revisorer, hvoraf den ene skal være statsautoriseret.
Mindst en af de øvrige  

 revisorer skal være enten statsautoriseret eller registreret.
Revisorernes  

 bemærkninger indføres i en revisionsprotokol.
 Stk. 2. Et realkreditinstituts moder-, søster- og dattervirksomheders  

 årsregnskaber skal revideres af de samme revisorer, som reviderer  

 realkreditinstituttets årsregnskaber.
Stk. 3. Kapitel 8 a i lov om visse selskabers aflæggelse af årsregnskab  

 m.v. gælder for realkreditinstitutter.
For realkreditinstitutter organiseret  

 som fonde eller foreninger anvendes disse regler med de nødvendige  

 tilpasninger.
 Stk. 4. Boligministeren kan i særlige tilfælde dispensere fra kravet i  

 stk. 2 og kan i øvrigt fastsætte regler om revisionens gennemførelse.
 § 91. Boligministeren kan forlange en revisor, der findes uegnet til sit  

 erhverv, udskiftet og i stedet udpege en anden revisor, der fungerer, indtil  

 nyt valg kan afholdes.
 Stk. 2. Ved revisorskifte skal realkreditinstituttet og revisor give  

 boligministeren en redegørelse, hvis skiftet skyldes særlige forhold.
 Stk. 3. Boligministeren kan pålægge revisorerne enten alene eller sammen  

 med den interne revisionschef at give oplysninger om realkreditinstituttets  

 forhold.
Stk. 4. Boligministeren kan kræve gennemført en ekstraordinær revision i  

 et realkreditinstitut.
Realkreditinstituttet kan pålægges at betale for  

 revisionens udførelse.
 § 92. Det reviderede og af bestyrelsen godkendte årsregnskab skal tillige  

 med kopi af revisionsprotokollen og bestyrelsesprotokollen, såfremt denne er  

 påtegnet af revisor, inden 8 dage efter afholdelse af det bestyrelsesmøde,  

 hvor årsregnskabet er godkendt af bestyrelsen, dog senest 3 måneder efter  

 regnskabsperiodens afslutning, indsendes til boligministeren.
Stk. 2. Realkreditinstituttet skal straks efter generalforsamlingen eller  

 det repræsentantskabsmøde, hvor årsregnskabet er forelagt til godkendelse,  

 skriftligt meddele boligministeren, om regnskabet er vedtaget uden ændringer.  

 Hvis generalforsamlingen eller repræsentantskabet foretager ændringer i det  

 af bestyrelsen godkendte regnskab, skal det endelige årsregnskab som godkendt  

 af generalforsamlingen eller repræsentantskabet og med angivelse af de  

 ændringer, der er foretaget, indsendes til boligministeren inden 8 dage efter  

 generalforsamlingen eller repræsentantskabsmødet.
Generalforsamlingen eller  

 repræsentantskabsmødet skal finde sted senest 4 måneder efter regnskabsårets  

 udløb.
 Stk. 3. Realkreditinstituttet skal indsende årsregnskabet til Erhvervs- og  

 Selskabsstyrelsen senest 4 måneder efter regnskabsårets udløb.
 § 93. Realkreditinstituttet skal meddele boligministeren oplysninger om  

 forhold, der er af afgørende betydning for instituttets fortsatte virksomhed.  

 De valgte revisorer skal påse, at realkreditinstituttet overholder denne  

 forpligtelse.
Kapitel 16 Tilsyn § 94. Finanstilsynet påser, at institutterne overholder bestemmelserne i  

 loven og regler udfærdiget i medfør af loven.
Er instituttet et aktieselskab,  

 påses tillige, at bestemmelserne i aktieselskabslovgivningen overholdes.  

 Aktieselskabslovens bestemmelser om stiftelse, anmeldelse og registrering  

 påses dog af Erhvervs- og Selskabsstyrelsen.
 Stk. 2. Finanstilsynet kan give påbud om berigtigelse af forhold, der er i  

 strid med bestemmelserne i loven og regler udfærdiget i medfør af loven.
 Stk. 3. Finanstilsynet kan efter de procedurer, der er fastsat i  

 direktiver vedtaget af De Europæiske Økonomiske Fællesskaber, forbyde et  

 udenlandsk kreditinstitut at udøve realkreditvirksomhed her i landet gennem  

 en filial eller i form af grænseoverskridende tjenesteydelser, hvis  

 instituttet groft eller gentagne gange har overtrådt bestemmelser i denne lov  

 eller regler udfærdiget i medfør af loven eller anden lovgivning, der  

 vedrører instituttet, og det ikke ved påbud eller sanktioner efter denne lov  

 har været muligt at bringe overtrædelserne til ophør.
 § 95. Et realkreditinstitut skal på forlangende meddele Finanstilsynet  

 enhver oplysning om instituttets forhold.
 Stk. 2. De samlede udgifter ved tilsynet med institutterne afholdes af  

 disse i forhold til deres bogførte balancesum.
 Stk. 3. Der afgives en årlig beretning om tilsynsvirksomheden.
 § 96. De kompetente myndigheder i et andet land kan efter forudgående  

 meddelelse herom til Finanstilsynet foretage inspektion i de her i landet  

 beliggende filialer af kreditinstitutter med hjemsted i det pågældende land.
 § 97. I det omfang det skønnes nødvendigt for bedømmelsen af et  

 realkreditinstituts økonomiske forhold, kan Finanstilsynet indhente  

 oplysninger og til enhver tid mod behørig legitimation uden retskendelse få  

 adgang til de modervirksomheder, dattervirksomheder og virksomheder, der er  

 knyttet til realkreditinstituttet.
 Stk. 2. Finanstilsynet kan indhente oplysninger om fast ejendom fra andre  

 offentlige myndigheder til brug for administrationen af denne lov.
 § 98. De med tilsynet beskæftigede er under ansvar efter borgerlig  

 straffelov §§ 152-152 e forpligtede til over for uvedkommende at  

 hemmeligholde, hvad de gennem deres virksomhed bliver vidende om.
Stk. 2. Bestemmelserne i stk. 1 er ikke til hinder for, at de med tilsynet  

 beskæftigede som led i et løbende samarbejde med andre tilsyn videregiver  

 oplysninger til disse under forudsætning af, at oplysningerne i disse tilsyn  

 er undergivet tilsvarende tavshedspligt.
Oplysninger, som modtages fra andre  

 tilsynsmyndigheder med angivelse af, at oplysningerne er hemmelige eller  

 fortrolige, eller hvor dette følger af oplysningernes karakter, skal være  

 undergivet bestemmelserne i stk. 1.
 § 99. De med tilsynet beskæftigede må ikke være medlem af direktion,  

 bestyrelse eller repræsentantskab eller være ansat i realkreditinstitutter  

 under tilsyn efter denne lov eller i disses organisationer.
 § 100. Boligministeren kan overlade sine beføjelser efter loven til  

 Finanstilsynet.
 Stk. 2. Overlader boligministeren sine beføjelser til Finanstilsynet efter  

 stk. 1, kan ministeren fastsætte regler om, at afgørelserne ikke kan  

 indbringes for anden administrativ myndighed.
 Stk. 3. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Industriministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 17 Straffebestemmelser m.v.
 § 101. Overtrædelse af bestemmelserne i § 2, stk. 4, §§ 3-5, § 7, stk. 2,  

 § 19, §§ 25-42, § 44, stk. 1, § 45, stk. 2-3, § 46, §§ 48-52, §§ 60-65, § 75,  

 §§ 77-79, § 81, stk. 1, § 89, stk. 1, § 91, stk. 2, §§ 92-93 og § 95, stk. 1,  

 straffes med bøde eller hæfte, medmindre højere straf er forskyldt efter den  

 øvrige lovgivning.
 Stk. 2. Overtrædelse af § 20 straffes efter aktieselskabslovens § 161,  

 stk. 1 og 2.
 Stk. 3. I forskrifter udfærdiget i medfør af loven kan der fastsættes  

 straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et realkreditinstitut, kan der pålægges  

 instituttet som sådant bødeansvar.
 Stk. 5. Giver personer, der er knyttet til et realkreditinstitut, urigtige  

 eller vildledende oplysninger om forhold vedrørende instituttet til  

 offentlige myndigheder, straffes den pågældende med bøde eller hæfte, for så  

 vidt højere straf ikke er forskyldt efter den øvrige lovgivning.
 Stk. 6. Forældelsesfristen for overtrædelse af lovens bestemmelser eller  

 regler udfærdiget i medfør af loven er 5 år.
 § 102. Boligministeren kan som tvangsmiddel pålægge et realkreditinstituts  

 bestyrelse, direktion eller revisorer daglige eller ugentlige bøder, hvis  

 bestyrelsen, direktionen eller revisorerne undlader at efterkomme påbud fra  

 ministeren om:
1) at meddele oplysninger om instituttets forhold, 2) at ændre en bestemt praksis.
 Stk. 2. Undlader en virksomhed som nævnt i § 97, stk. 1, at opfylde de  

 pligter, som efter loven påhviler virksomheden, kan boligministeren som  

 tvangsmiddel pålægge virksomheden som sådan eller de for virksomheden  

 ansvarlige personer daglige eller ugentlige bøder.
Kapitel 18 Ikrafttrædelses- og overgangsbestemmelser § 103. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov om realkreditinstitutter, jf.  

 lovbekendtgørelse nr. 571 af 15. august 1989, og lov om indeksregulerede  

 realkreditlån, jf. lovbekendtgørelse nr. 572 af 15. august 1989, jf. dog stk.  

 3-7.
 Stk. 3. Bestemmelserne i lov om indeksregulerede realkreditlån §§ 2 a-2 f  

 samt de heri nævnte bestemmelser gælder fortsat.
 Stk. 4. Bestemmelsen i lov om realkreditinstitutter § 23 gælder fortsat,  

 indtil boligministeren har udstedt regler i henhold til § 53, stk. 4.
 Stk. 5. Bestemmelserne i lov om realkreditinstitutter §§ 10 b, 20 a-20 d,  

 § 22, § 23 g og § 28 c samt de heri nævnte bestemmelser gælder sammen med  

 bestemmelserne i lov om indeksregulerede realkreditlån § 2, stk. 2, 4. pkt.,  

 § 3, stk. 6 og 7, § 4, stk. 10-13 og stk. 20-21, og § 5, stk. 7, samt de heri  

 nævnte bestemmelser fortsat i den periode, hvori der kan opnås tilladelse til  

 refinansiering i henhold til lov om refinansiering af realkreditlån m.v. i  

 landbrugsejendomme.
 Stk. 6. Bestemmelserne i lov om realkreditinstitutter § 10 c, § 13, stk.  

 1, nr. 13, og § 15 a, stk. 5, og bestemmelserne i lov om indeksregulerede  

 realkreditlån § 2, stk. 14, § 4, stk. 1, 1. pkt., § 4, stk. 1, nr. 2, § 4,  

 stk. 23, § 4, stk. 26, § 5, stk. 4, nr. 2, § 10 b og § 10 c gælder fortsat  

 for lån ydet efter § 10 c i lov om realkreditinstitutter.
 Stk. 7. Lov om realkreditinstitutter og lov om indeksregulerede  

 realkreditlån gælder fortsat for lån ydet i henhold til loven.
 Stk. 8. § 7, stk. 1, gælder ikke Landsbankernes Reallånefond og  

 Provinsbankernes Reallånefond, såfremt de inden 3 år efter lovens  

 ikrafttræden ansøger om godkendelse til at genoptage at drive  

 realkreditvirksomhed.
 Stk. 9. Bestemmelserne i §§ 57-59 gælder også for seriereservefonde, der  

 er oprettet inden lovens ikrafttræden, og kan ikke af realkreditinstituttets  

 kreditorer gøres gældende som årsag til førtidigt forfald af  

 betalingsforpligtelser.
 Stk. 10. Har låntagerne i en serie, der er oprettet inden lovens  

 ikrafttræden, påtaget sig solidarisk hæftelse også for realkreditinstituttets  

 forpligtelser, kan denne hæftelse kun gøres gældende for kreditorer, hvis  

 krav mod realkreditinstituttet er stiftet inden lovens ikrafttræden.
 Stk. 11. Bestemmelser i et realkreditinstituts vedtægter, som er vedtaget  

 før lovens ikrafttræden, og som er i strid med bestemmelser i §§ 54-59, kan  

 gøres gældende i en periode indtil 6 måneder efter lovens ikrafttræden, jf.  

 dog stk. 10.
Stk. 12. Lån i henhold til lånetilbud efter de hidtidige regler skal være  

 udbetalt senest den 30. november 1990.
 § 104. Boligministeren fremsætter forslag til revision af bestemmelsen i §  

 29, stk. 2, om ydelse af 50-årige indekslån i folketingsåret 1990-91.
 § 105. Boligministeren kan tillade, at lovens bestemmelser fraviges i  

 forbindelse med långivning på Færøerne og i Grønland i det omfang, de særlige  

 forhold i disse landsdele tilsiger det, jf. dog stk. 2.
 Stk. 2. Lovens bestemmelser om indekslån gælder ikke for Grønland, men kan  

 sættes i kraft for denne landsdel ved kongelig anordning med de afvigelser,  

 som de særlige grønlandske forhold tilsiger.
Oprindeligt fremsat forslag Kapitel 1 Virksomhedsområde m.v.
 § 1. Denne lov gælder for realkreditinstitutter og realkreditvirksomhed.
 Stk. 2. Realkreditinstitutter er her i landet registrerede institutter,  

 der driver realkreditvirksomhed efter denne lov.
 Stk. 3. Ved realkreditvirksomhed forstås ydelse af lån mod registreret  

 pant i fast ejendom på grundlag af udstedelse af realkreditobligationer.
 Stk. 4. Ved realkreditobligationer forstås omsættelige massegældsbreve  

 eller fondsaktiver, som bærer betegnelsen realkreditobligationer, som er  

 udstedt ved realkreditvirksomhed efter denne lov, og som er optaget til  

 offentlig notering på en fondsbørs.
 § 2. Realkreditinstitutter kan yde lån mod pant i fast ejendom på grundlag  

 af udstedelse af andre værdipapirer end realkreditobligationer.
 Stk. 2. Realkreditinstitutter kan herudover drive virksomhed, der må anses  

 for accessorisk til instituttets realkreditvirksomhed.
 Stk. 3. Boligministeren kan bestemme, at accessorisk virksomhed skal  

 udøves af et andet selskab, registreret i Erhvervs- og Selskabsstyrelsen.
 Stk. 4. Realkreditinstitutter må ikke drive anden virksomhed end  

 realkreditvirksomhed og virksomhed på grundlag af stk. 1 og 2.
 § 3. Realkreditvirksomhed kan foruden af realkreditinstitutter udøves af  

 et udenlandsk kreditinstitut gennem en filial her i landet eller som  

 grænseoverskridende aktivitet, såfremt det opfylder følgende betingelser:
1) hovedparten af instituttets aktiviteter skal være realkreditvirksomhed, 2) instituttets långivning og obligationsudstedelse skal være reguleret af  

 et balanceprincip, og 3) indehaverne af de realkreditobligationer, som instituttet udsteder her  

 i landet, skal efter hjemlandets lovgivning være en privilegeret fordring i  

 konkursordenen, jf. § 86, stk. 4.
 Stk. 2. For realkreditvirksomhed efter stk. 1 gælder alene lovens § 1,  

 stk. 3, § 5, stk. 3, § 12, kapitlerne 4-6, § 94, § 95, stk. 2, § 101 og §  

 102.
 § 4. Institutter, der driver realkreditvirksomhed her i landet, er  

 eneberettigede til at udstede realkreditobligationer her i landet.
 Stk. 2. Et udenlandsk kreditinstitut kan dog udstede  

 realkreditobligationer her i landet som led i udlån mod pant i fast ejendom i  

 udlandet, hvis instituttet opfylder betingelserne i § 3, stk. 1.
§ 5. Realkreditinstitutter er eneberettigede til at anvende betegnelser  

 som realkreditinstitut, realkreditaktieselskab, kreditforening,  

 realkreditfond eller reallånefond, herunder oversættelse til fremmede sprog  

 af disse betegnelser.
Dansk Landbrugs Realkreditfond kan dog fortsat benytte  

 denne betegnelse, ligesom KommuneKredit desuden kan benytte betegnelsen  

 Kreditforeningen af Kommuner i Danmark.
 Stk. 2. Et realkreditinstitut, der i medfør af § 67 omdannes til  

 aktieselskab, er berettiget til at betegne sig som forening eller fond, idet  

 dog ordet »aktieselskab«, eller deraf dannede forkortelser, skal  

 tilføjes navnet.
 Stk. 3. Andre værdipapirer end realkreditobligationer må ikke bære denne  

 betegnelse eller betegnelser, der er egnede til at fremkalde det indtryk, at  

 de er realkreditobligationer.
 § 6. Aktieselskabsloven gælder for realkreditinstitutter organiseret som  

 aktieselskaber med de afvigelser, der følger af nærværende lov.
Kapitel 2 Godkendelse m.m.
 § 7. Realkreditinstitutter skal være aktieselskaber.
 Stk. 2. Realkreditinstitutter skal godkendes af boligministeren.
 Stk. 3. Stk. 1 og 2 gælder ikke for de realkreditinstitutter, der ved  

 lovens ikrafttræden er godkendt til at drive realkreditvirksomhed.
 § 8. Ansøgning om godkendelse skal være ledsaget af en driftsplan med  

 nærmere angivelse af arten af de påtænkte forretninger og af  

 realkreditinstituttets organisation.
 Stk. 2. Ansøgningen skal desuden indeholde oplysninger om alle aktionærer,  

 der direkte eller indirekte har en stemmeretsindflydelse på 10 pct. eller  

 mere, og om størrelsen af disse aktionærers stemmeretsindflydelse.
 § 9. Godkendelse er betinget af, at realkreditinstituttet har en  

 aktiekapital på mindst 150 mill.kr., som skal være indbetalt, inden  

 instituttet registreres i Erhvervs- og Selskabsstyrelsen.
 Stk. 2. Godkendelse kan nægtes, hvis et medlem af realkreditinstituttets  

 direktion eller bestyrelse:
1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller hverv har udvist en sådan adfærd, at der er grund til  

 at antage, at den pågældende ikke vil varetage stillingen eller hvervet  

 forsvarligt.
 Stk. 3. Godkendelse kan desuden nægtes, hvis de i § 8, stk. 2 nævnte  

 aktionærer ikke skønnes egnede til at sikre en forsvarlig drift af  

 realkreditinstituttet.
 § 10. Boligministeren kan suspendere behandlingen af ansøgninger om  

 godkendelse af realkreditinstitutter, som direkte eller indirekte ejes af  

 selskaber beliggende uden for De Europæiske Fællesskaber.
 § 11. Har boligministeren ikke inden 6 måneder efter modtagelsen af en  

 ansøgning om godkendelse til at drive realkreditvirksomhed afgivet udtalelse  

 om ansøgningen, kan ansøgeren indbringe sagen for domstolene.
 Stk. 2. En afgørelse om nægtelse af godkendelse kan af ansøgeren og af  

 den, afgørelsen vedrører, indbringes for domstolene inden 8 uger efter, at  

 afgørelsen er meddelt den pågældende.
 § 12. Et udenlandsk kreditinstitut kan begynde at udøve  

 realkreditvirksomhed her i landet gennem en filial 2 måneder efter, at  

 boligministeren har modtaget meddelelse herom fra de kompetente myndigheder i  

 hjemlandet.
 Stk. 2. Meddelelsen fra hjemlandets myndigheder skal indeholde følgende  

 oplysninger:
1) et program for filialens virksomhed, herunder oplysninger om  

 organisation og de forretninger, der påtænkes, 2) filialens adresse, 3) navnene på de ansvarlige medlemmer af filialens ledelse, 4) størrelsen af kreditinstituttets egenkapital og solvensnøgletal, og 5) oplysninger om en eventuel garantiordning i hjemlandet omfattende  

 ejerne af de udstedte realkreditobligationer.
 Stk. 3. Et udenlandsk kreditinstitut kan begynde at udøve  

 realkreditvirksomhed her i landet som grænseoverskridende tjenesteydelser,  

 når boligministeren har modtaget meddelelse herom fra de kompetente  

 myndigheder i hjemlandet.
 Stk. 4. Et finansieringsinstitut kan udøve den i stk. 1 og 3 nævnte  

 virksomhed på de betingelser, der er fastsat i direktiver vedtaget af De  

 Europæiske Fællesskaber.
 Stk. 5. I tilfælde af ændring af et forhold, der er givet meddelelse om  

 efter stk. 2, nr. 1-3 og 5, skal kreditinstituttet give meddelelse herom til  

 boligministeren, senest en måned før ændringen foretages.
 Stk. 6. Boligministeren kan nægte kreditinstitutter beliggende uden for De  

 Europæiske Fællesskaber adgang til at udøve realkreditvirksomhed her i  

 landet, hvis danske realkreditinstitutter nægtes adgang til at udøve  

 virksomhed i det pågældende land.
Kapitel 3 Ledelse § 13. Indkaldelse til generalforsamling skal ske offentligt.
Pressen skal  

 have adgang til generalforsamlingen.
 § 14. Bestyrelsen skal bestå af mindst 5 medlemmer, hvoraf boligministeren  

 udnævner et medlem.
 Stk. 2. Direktionen skal bestå af mindst 2 personer.
 § 15. Reglerne om koncernrepræsentation i lov om aktieselskaber gælder  

 ikke for medarbejdere i selskaber, gennem hvilke et realkreditinstitut  

 midlertidigt driver anden virksomhed som led i afvikling af overtagne panter.
§ 16. Et bestyrelsesmedlem, en direktør eller en revisor kan forlange, at  

 bestyrelsen indkaldes.
En direktør og en revisor har ret til at være til  

 stede og udtale sig ved bestyrelsesmøder, medmindre bestyrelsen i den enkelte  

 sag træffer anden bestemmelse.
Samtlige revisorer har altid ret til at  

 deltage i bestyrelsesmøder under behandling af sager, der har betydning for  

 revisionen eller for aflæggelse af regnskabet.
 Stk. 2. Revisorerne har pligt til at deltage i bestyrelsens behandling af  

 de pågældende sager, såfremt det ønskes af blot eet bestyrelsesmedlem.
Stk. 3. Over forhandlingerne i bestyrelsen skal der føres en protokol, der  

 underskrives af samtlige tilstedeværende medlemmer.
Et bestyrelsesmedlem, en  

 direktør eller en revisor, der ikke er enig i bestyrelsens beslutning, har  

 ret til at få sine synspunkter indført i protokollen.
 § 17. Bestyrelsen og direktionen er ansvarlig for, at instituttet følger  

 en tilfredsstillende administrativ og regnskabsmæssig praksis, og at der  

 findes fyldestgørende interne kontrolprocedurer.
 § 18. Medlemmer af et instituts direktion må ikke være medlem af  

 instituttets bestyrelse.
 Stk. 2. Medlemmer af direktionen må ikke uden bestyrelsens tilladelse eje  

 eller drive selvstændig erhvervsvirksomhed eller som bestyrelsesmedlem,  

 funktionær eller på anden måde deltage i ledelsen eller driften af anden  

 erhvervsvirksomhed end realkreditvirksomhed.
 Stk. 3. Bestyrelsen udarbejder en instruks om afgrænsningen af de  

 dispositioner, som direktionen kan træffe uden forudgående forelæggelse for  

 bestyrelsen.
 § 19. Den tegningsret, der tilkommer medlemmer af bestyrelsen eller  

 direktionen i et realkreditinstitut, kan kun udøves af mindst to i forening.
Stk. 2. Til i øvrigt at forpligte et realkreditinstitut ved dispositioner  

 af større betydning, herunder afgivelse af lånetilbud og ydelse af lån,  

 kræves underskrift af mindst to dertil bemyndigede personer.
Dog kan een  

 dertil bemyndiget person forpligte instituttet, hvis revisorerne over for  

 bestyrelsen har erklæret forretningsgangene sikkerhedsmæssigt betryggende.
 § 20. Aktieselskabslovens kapitel 9 og § 115, stk. 1, gælder for  

 realkreditinstitutter organiseret som foreninger eller fonde med de  

 nødvendige tilpasninger og med de afvigelser, der følger af nærværende lov.
 Stk. 2. Aktieselskabslovens § 51, stk. 2, gælder dog ikke for  

 realkreditinstitutter.
 Stk. 3. Aktieselskabslovens § 115, stk. 1, gælder dog ikke for ydelse af  

 realkreditlån.
Kapitel 4 Lånetyper § 21. Ved et annuitetslån forstås et lån, hvor ydelsen i  

 rentebindingsperioden udgør en fast procentdel af hovedstolen.
 Stk. 2. Ved et serielån forstås et lån, hvor afdraget udgør en fast  

 procentdel af hovedstolen.
 Stk. 3. Ved et stående lån forstås et lån, hvis hovedstol ikke afdrages,  

 men forfalder til indfrielse ved lånets udløb.
 Stk. 4. Ved et indekslån forstås et lån, hvis hovedstol, restgæld og  

 ydelse løbende indeksreguleres.
 Stk. 5. Ved et nominallån forstås et lån, hvis hovedstol, restgæld og  

 ydelse ikke indeksreguleres.
 § 22. Indekslån med dertil svarende obligationer, der afdrages efter  

 serielånsprincippet, betegnes som type I.
 Stk. 2. Indekslån med dertil svarende obligationer, der afdrages efter  

 annuitetsprincippet, betegnes som type AI.
 Stk. 3. Indekslån, der ydes enten som serielån eller stående lån på  

 grundlag af de samme obligationer, betegnes som type IJ.
 § 23. Indekslån med dertil svarende obligationer, der ydes i henhold til  

 bestemmelserne i stk. 2-5, betegnes som type IS.
Stk. 2. Afdraget udgør den første gang 2,4 pct. af den regulerede bogførte  

 hovedstol.
Afdraget forhøjes to gange årligt pr. 1. januar og 1. juli med 75  

 pct. af den halvårlige procentvise stigning i nettoprisindekset.
 Stk. 3. Overstiger den halvårlige procentvise stigning i nettoprisindekset  

 den halvårlige procentvise stigning i indkomsterne ifølge det af Danmarks  

 Statistik offentliggjorte timelønsindeks for industriens arbejdere for den  

 tilsvarende maj henholdsvis november måned, forhøjes afdraget efter stk. 2  

 dog med 75 pct. af den halvårlige procentvise stigning i sidstnævnte indeks.
Stk. 4. Falder timelønsindekset, reguleres afdraget efter stk. 2 efter  

 dette indeks.
Afdraget nedsættes med 100 pct. af det halvårlige procentvise  

 fald.
Stk. 5. Eventuel restgæld på et indekslån, type IS, ved udløbet af lånets  

 maksimale løbetid kan af realkreditinstituttet opsiges til indfrielse med 1  

 måneds varsel.
Til indfrielse af restgælden kan der ydes indekslån, type IS.
 § 24. Den pålydende rente på indeksobligationer er 2 1/2 pct.  

 Boligministeren kan dog fastsætte en anden pålydende rente.
 Stk. 2. Ved første termin betales ikke afdrag på indekslån.
 Stk. 3. Indekslån må kun ydes, hvis efterstående panthavere i hvert enkelt  

 tilfælde meddeler samtykke hertil.
 Stk. 4. Indekslåns hovedstol og restgæld samt indeksobligationer reguleres  

 på grundlag af det af Danmarks Statistik offentliggjorte nettoprisindeks.
Stk. 5. For indekslån, type IJ, hvortil der ydes afdragsbidrag, reguleres  

 låntagers restgæld kun med 70 pct. af stigningen i nettoprisindekset.
Ved  

 fald i nettoprisindekset reguleres hovedstol og restgæld med hele faldets  

 størrelse.
 § 25. Nominallån til opførelse, ejerskifte og om- og tilbygning af  

 ejerboliger til helårsbrug og fritidshuse skal ydes, så de ikke afdrages  

 langsommere end et lån, der består af 60 pct. annuitetslån og 40 pct.  

 serielån.
 Stk. 2. Nominallån til indfrielse af forfaldne prioriteter i de i stk. 1  

 nævnte ejendomme skal ydes, så de ikke afdrages langsommere end et serielån.
 Stk. 3. Nominallån til ubebyggede grunde, der er udlagt til ejerboliger  

 til helårsbrug eller fritidshuse, skal ydes, så de ikke afdrages langsommere  

 end et serielån.
 Stk. 4. Lån efter stk. 1 må ikke deles i flere lån.
Kapitel 5 Ejendomskategorier, lånegrænser og løbetider m.v.
Ejerboliger til helårsbrug § 26. Lån til ejerboliger til helårsbrug ydes efter bestemmelserne i stk.  

 2-5.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år.
Stk. 3. Til ejerskifte kan ydes nominallån inden for en lånegrænse på 80  

 pct.
Den maksimale løbetid er 20 år.
Stk. 4. Til om- og tilbygning, vedligeholdelse og opretning kan ydes  

 nominallån inden for en lånegrænse på 80 pct.
Den maksimale løbetid er 20 år.  

 Lånet må højst udgøre 80 pct. af de afholdte, rimelige udgifter.
Stk. 5. Til indfrielse af forfaldne prioriteter kan ydes nominallån inden  

 for en lånegrænse på 40 pct.
Den maksimale løbetid er 10 år.
Fritidshuse § 27. Lån til fritidshuse ydes efter bestemmelserne i stk. 2-5.
Stk. 2. Til opførelse kan ydes nominallån inden for en lånegrænse på 60  

 pct.
Den maksimale løbetid er 20 år.
Stk. 3. Til ejerskifte kan ydes nominallån inden for en lånegrænse på 60  

 pct.
Den maksimale løbetid er 20 år.
Stk. 4. Til om- og tilbygning m.v. kan ydes nominallån inden for en  

 lånegrænse på 60 pct.
Lånets maksimale løbetid er 20 år.
Lånet må højst  

 udgøre 60 pct. af de afholdte, rimelige udgifter.
Stk. 5. Til indfrielse af forfaldne prioriteter kan ydes nominallån inden  

 for en lånegrænse på 40 pct.
Den maksimale løbetid er 10 år.
Private andelsboliger § 28. Lån til private andelsboliger ydes efter bestemmelserne i stk. 2-5.
Stk. 2. Til opførelse, herunder af forsøgsbyggeri i henhold til § 65, stk.  

 1, i lov om boligbyggeri, kan ydes nominallån eller indekslån, type IS, inden  

 for en lånegrænse på 80 pct.
Den maksimale løbetid er 30 år for nominallån og  

 35 år for indekslån.
Stk. 3. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 35 år.
Lånet må højst udgøre  

 90 pct. af de godkendte udgifter.
Stk. 4. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
 Stk. 5. Indekslån efter stk. 2 og 3 må alene ydes, såfremt der er givet  

 tilsagn om støtte i henhold til lov om boligbyggeri.
Private beboelsesejendomme til udlejning § 29. Lån til private beboelsesejendomme til udlejning ydes efter  

 bestemmelserne i stk. 2 og 3.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år for nominallån og  

 50 år for indekslån.
Stk. 3. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
Almennyttigt boligbyggeri § 30. Lån til almennyttigt boligbyggeri ydes efter bestemmelserne i stk.  

 2-7.
Stk. 2. Til opførelse, herunder af forsøgsbyggeri i henhold til § 62 a i  

 lov om boligbyggeri, kan ydes indekslån, type IS, inden for en lånegrænse på  

 90 pct.
Den maksimale løbetid er 35 år.
Stk. 3. Til ekstraordinære renoveringsarbejder kan i ganske særlige  

 tilfælde og med kommunalbestyrelsens godkendelse ydes indekslån, type I,  

 inden for en lånegrænse på 80 pct.
Lån kan ydes ud over en lånegrænse på 80  

 pct. mod kommunal garanti for den del af långivningen, der ligger ud over  

 denne lånegrænse.
Den maksimale løbetid er 30 år.
Lånet må højst udgøre 90  

 pct. af de afholdte, rimelige udgifter.
Stk. 4. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 35 år.
Lånet må højst udgøre  

 90 pct. af de godkendte udgifter.
Stk. 5. Til ombygning af ledige lejligheder og til forbedring af miljøet i  

 bebyggelser kan ydes indekslån, type IS, inden for en lånegrænse på 80 pct.  

 Lån kan ydes ud over en lånegrænse på 80 pct. mod garanti fra stat eller  

 kommune for den del af långivningen, der ligger ud over denne lånegrænse.
Den  

 maksimale løbetid er 35 år.
Lånet må højst udgøre 90 pct. af de godkendte  

 udgifter.
Stk. 6. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
 Stk. 7. Lån efter stk. 2 og stk. 4-5 må alene ydes, såfremt der er givet  

 tilsagn om støtte i henhold til lov om boligbyggeri.
Ungdomsboliger § 31. Lån til ungdomsboliger ydes efter bestemmelserne i stk. 2-8.
Stk. 2. Til opførelse, herunder af forsøgsbyggeri i henhold til § 73 i lov  

 om boligbyggeri, kan ydes indekslån, type IS, inden for en lånegrænse på 90  

 pct.
Den maksimale løbetid er 35 år.
Stk. 3. Til ejerskifte og om- og tilbygning m.v. af eksisterende ejendomme  

 med henblik på indretning af ungdomsboliger kan ydes indekslån, type IS,  

 inden for en lånegrænse på 90 pct.
Den maksimale løbetid er 35 år.
Stk. 4. Til om- og tilbygning m.v. af kollegier eller ungdomsboliger, der  

 har fået statsstøtte til opførelsen efter byggestøtte-, kollegiestøtte- eller  

 boligbyggerilovgivningen kan med kommunalbestyrelsens godkendelse ydes  

 indekslån, type I, inden for en lånegrænse på 80 pct.
Den maksimale løbetid  

 er 30 år.
Lånet må højst udgøre 90 pct. af de afholdte, rimelige udgifter.
Stk. 5. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 35 år.
Lånet må højst udgøre  

 90 pct. af de godkendte udgifter.
Stk. 6. Til ekstraordinær opretning af økonomien kan ydes indekslån, type  

 IS, inden for en lånegrænse på 80 pct.
Den maksimale løbetid er 35 år.
Lånet  

 må højst udgøre et beløb svarende til den godkendte låneoptagelse efter § 73  

 b, stk. 1 i lov om boligbyggeri.
Stk. 7. Til andre formål kan med kommunalbestyrelsens godkendelse ydes  

 nominallån inden for en lånegrænse på 80 pct.
Den maksimale løbetid er 30 år.
 Stk. 8. Lån efter stk. 2-3 og stk. 5-6 må alene ydes, såfremt der er givet  

 tilsagn om støtte i henhold til lov om boligbyggeri.
Ældreboliger § 32. Lån til ældreboliger ydes efter bestemmelserne i stk. 2-6.
Stk. 2. Til opførelse kan ydes indekslån, type IS, inden for en lånegrænse  

 på 85 pct.
Den maksimale løbetid er 35 år.
Stk. 3. Til ejerskifte af eksisterende ejendomme med henblik på indretning  

 af ældreboliger kan ydes indekslån, type IS, inden for en lånegrænse på 85  

 pct.
Den maksimale løbetid er 35 år.
Stk. 4. Til om- og tilbygning af ejendomme, der ejes af bygherren, med  

 henblik på indretning af ældreboliger kan ydes indekslån, type IS, inden for  

 en lånegrænse på 85 pct.
Den maksimale løbetid er 35 år.
Lånet må højst  

 udgøre 85 pct. af de godkendte udgifter.
Stk. 5. Til andre formål kan med kommunalbestyrelsens godkendelse ydes  

 nominallån inden for en lånegrænse på 80 pct.
Den maksimale løbetid er 30 år.
 Stk. 6. Indekslån efter stk. 2-4 må alene ydes, såfremt der er givet  

 tilsagn om støtte i henhold til lov om boliger for ældre og personer med  

 handicap.
Industri- og håndværksejendomme § 33. Lån til industri- og håndværksejendomme ydes efter bestemmelserne i  

 stk. 2-4.
 Stk. 2. Til opførelse kan ydes nominallån eller indekslån, type I, inden  

 for en lånegrænse på 60 pct., jf. dog stk. 4. Den maksimale løbetid er 20 år.
 Stk. 3. Til andre formål kan ydes nominallån inden for en lånegrænse på 60  

 pct., jf. dog stk. 4. Den maksimale løbetid er 20 år.
Stk. 4. Industriens Realkreditfond har eneret til at yde lån i intervallet  

 mellem 35 pct. og 60 pct. af ejendommens værdi i ejendomme, hvis  

 belåningsværdi overstiger 2,6 mill. kr.
Beløbsgrænsen på 2,6 mill. kr.  

 reguleres een gang årligt på grundlag af udviklingen i det af Danmarks  

 Statistik pr. 1. januar 1989 beregnede byggeomkostningsindeks for en  

 montagebygget ejendom og med afrunding efter boligministerens bestemmelse.  

 Reguleringen har virkning fra offentliggørelsen af dette indeks.
Kollektive energiforsyningsanlæg § 34. Lån til kollektive energiforsyningsanlæg kan ydes efter  

 bestemmelserne i § 33. Såfremt der stilles kommunal garanti efter  

 bestemmelsen i stk. 7, kan lån til kollektive energiforsyningsanlæg dog ydes  

 efter bestemmelserne i stk. 2-8.
Stk. 2. Til opførelse samt om- og tilbygning m.v. af kollektive  

 energiforsyningsanlæg kan ydes nominallån.
Den maksimale løbetid er 30 år.  

 Lånet må ikke overstige de afholdte, rimelige udgifter.
Stk. 3. Til opførelse samt om- og tilbygning m.v. af kollektive,  

 udelukkende elproducerende, vedvarende energiforsyningsanlæg kan ydes  

 indekslån, type I.
Den maksimale løbetid er 20 år.
Lånet må ikke overstige de  

 afholdte, rimelige udgifter.
Stk. 4. Til kollektive varmeleverende energiforsyningsanlæg, der i  

 overvejende grad baseres på indenlandske, herunder vedvarende, energikilder  

 kan ydes indekslån, type I eller type AI.
Den maksimale løbetid er 20 år.  

 Lånet må ikke overstige de afholdte udgifter.
Stk. 5. Industriens Realkreditfond har eneret til at yde lån efter stk.  

 2-4 ud over en lånegrænse på 50 pct.
Såfremt långivningen reduceres som følge  

 af offentlig støtte, fordeles reduktionen forholdsmæssigt mellem de  

 långivende institutter efter størrelsen af de beregnede lån uden fradrag.  

 Industriens Realkreditfond kan yde supplerende nominallån til kollektive  

 varmeleverende energiforsyningsanlæg til finansiering af hele eller en del af  

 terminsydelsen i de første 5 år af løbetiden for et allerede optaget  

 nominallån.
 Stk. 6. Lån efter stk. 2-4 må ikke ydes til anlæg ejet af elværker eller  

 selskaber, hvori elværker har bestemmende indflydelse, medmindre disse anlæg  

 er beliggende på Færøerne eller i Grønland, jf. dog § 105, stk. 2.
Stk. 7. Lån efter stk. 2-5 må alene ydes mod en garanti stillet af en  

 eller flere primærkommuner.
Garantien skal omfatte den del af lånet, der har  

 sikkerhed ud over en lånegrænse på 60 pct.
Garantien skal dog mindst dække 40  

 pct. af den samlede långivning ydet efter stk. 2-4.
 Stk. 8. Boligministeren kan fastsætte nærmere regler om långivningen efter  

 stk. 2-7. Regler om afgrænsningen af forskellige typer kollektive  

 energiforsyningsanlæg efter stk. 4 fastsættes efter forhandling med  

 energiministeren.
Kontor- og forretningsejendomme § 35. Lån til kontor- og forretningsejendomme samt hoteller ydes efter  

 bestemmelserne i stk. 2 og 3.
Stk. 2. Til opførelse kan ydes nominallån eller indekslån, type I, inden  

 for en lånegrænse på 60 pct.
Den maksimale løbetid er 20 år.
Stk. 3. Til andre formål kan ydes nominallån inden for en lånegrænse på 60  

 pct.
Den maksimale løbetid er 20 år.
 Landbrugsejendomme m.v.
 § 36. Lån til landbrugs- og skovbrugsejendomme, gartnerier m.v. ydes efter  

 bestemmelserne i stk. 2-8.
Stk. 2. Uanset låneformål kan ydes nominallån eller indekslån, type I,  

 inden for en lånegrænse på 45 pct.
Såfremt indekslån, type I, ydes til andre  

 låneformål end opførelse samt om- og tilbygning m.v. må låneprovenuet dog  

 højst udgøre 1,5 mill. kr., hvilket beløb reguleres efter bestemmelsen i §  

 33, stk. 4. Såfremt der samtidig optages størst muligt indekslån, type IJ,  

 eller indekslån, type IJ, på mindst 20 pct. af ejendommens værdi, jf. stk. 3  

 og 4, kan der ydes nominallån inden for 70 pct. af ejendommens værdi.
Den  

 maksimale løbetid er 30 år.
Stk. 3. Uanset låneformål kan ydes indekslån, type IJ, inden for en  

 lånegrænse på 50 pct.
Den maksimale løbetid er 30 år.
Lånet kan ydes som  

 stående lån inden for en lånegrænse på 25 pct.
Lånet kan ydes som serielån  

 inden for en lånegrænse på 50 pct.
Stk. 4. Indekslån, type IJ, må i den enkelte ejendom tilsammen højst  

 udgøre 1,5 mill. kr., og låneprovenuet skal mindst udgøre 59.000 kr. for den  

 enkelte ejendom.
Disse beløbsgrænser reguleres efter bestemmelsen i § 33,  

 stk. 4.
 Stk. 5. Finansministeren bemyndiges til at lade indestående statslån og  

 statsgaranterede lån rykke for indekslån, type IJ, og til at fastsætte regler  

 om automatisk tilbagerykning inden for visse økonomiske grænser m.v.
Stk. 6. Indekslån, type IJ, refinansieres ved ejerskifte ved  

 realkreditinstituttets salg af den fornødne mængde obligationer i en på  

 refinansieringstidspunktet åben serie.
I forbindelse med refinansiering kan  

 de ved lånets optagelse solgte obligationer udtrækkes til pari.
De ved  

 lånenes optagelse udstedte pantebreve indestår på sådanne vilkår, at køberen  

 af ejendommen stilles, som om nye lån efter stk. 3, optages med bevarelse af  

 den hidtidige prioritetsstilling.
For stående lån skal der ske refinansiering  

 senest ved løbetidens afslutning eller den seneste refinansiering.
Stående  

 lån forfalder ved væsentlige indskrænkninger i produktionsgrundlaget for  

 bedriften. 1.- 5. pkt. kan ikke fraviges ved aftale.
 Stk. 7. Hensidden i uskiftet bo betragtes ikke som ejerskifte efter stk.  

 6.
Stk. 8. Nominallån, der er ydet samtidig med et indekslån, type IJ, og som  

 på belåningstidspunktet er ydet ud over 45 pct. af ejendommens værdi,  

 forfalder til indfrielse, hvis det pågældende indekslån, type IJ, indfries  

 ekstraordinært helt eller delvis.
I pantebrevet skal optages bestemmelse  

 herom.
Ejendomme til sociale, kulturelle og undervisningsmæssige formål § 37. Lån til ejendomme til sociale, kulturelle og undervisningsmæssige  

 formål ydes efter bestemmelserne i stk. 2-5.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år.
Stk. 3. Til om- og tilbygning m.v. kan ydes indekslån, type I, inden for  

 en lånegrænse på 80 pct.
Den maksimale løbetid er 30 år.
Lånet må højst  

 udgøre 90 pct. af de afholdte, rimelige udgifter.
Stk. 4. Til om- og tilbygning m.v. med henblik på installering af  

 elektricitets- eller varmeproducerende anlæg baseret på indenlandske,  

 herunder vedvarende energikilder, kan ydes nominallån eller indekslån, type  

 I, ud over en lånegrænse på 80 pct. mod kommunal garanti for den del af  

 långivningen, der ligger ud over denne lånegrænse.
Den maksimale løbetid er  

 30 år.
Lånet må højst udgøre 90 pct. af de afholdte, rimelige udgifter.
Stk. 5. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
Andre ejendomme § 38. Til andre ejendomme, herunder ubebyggede grunde, kan ydes nominallån  

 inden for en lånegrænse på 40 pct.
Den maksimale løbetid er 20 år.
For grunde  

 udlagt til ejerboliger til helårsbrug eller fritidshuse er den maksimale  

 løbetid dog 10 år.
§ 39. Til finansiering af arbejder, der udføres i overensstemmelse med en  

 saneringsplan, vedtaget før den 1. juli 1983, jf. lov om sanering, kan ydes  

 nominallån eller indekslån, type IS.
Et nominallån må ikke overstige den del  

 af udgifterne, der svarer til forøgelsen af ejendommens leje- eller  

 brugsværdi.
Et indekslån må ikke overstige de støtteberettigede udgifter.
Den  

 maksimale løbetid er 30 år for nominallån og 35 år for indekslån.
Stk. 2. Til finansiering af arbejder, der udføres i overensstemmelse med  

 en saneringsplan, vedtaget efter den 30. juni 1983, jf. lov om sanering,  

 eller i overensstemmelse med en beslutning om byfornyelse eller  

 boligforbedring, jf. lov om byfornyelse og boligforbedring, kan ydes  

 indekslån, type IS.
Lånet må ikke overstige de støtteberettigede udgifter.  

 Den maksimale løbetid er 35 år.
Stk. 3. Til private beboelsesejendomme til udlejning kan der til  

 finansiering af de arbejder, der omfattes af stk. 1 og 2, ydes nominallån  

 svarende til forøgelsen af ejendommens leje- eller brugsværdi og indekslån,  

 type IS, svarende til den resterende del af de afholdte udgifter.
Den  

 maksimale løbetid er 30 år for nominallån og 35 år for indekslån.
 Stk. 4. Lån efter stk. 1-3 kan ydes ud over lånegrænsen for lån til om- og  

 tilbygning m.v. af den pågældende ejendom mod garanti fra stat eller kommune  

 for den del af långivningen, der ligger ud over lånegrænsen.
 Stk. 5. Ydes der indekslån til finansiering af den del af de  

 støtteberettigede udgifter, der overstiger forøgelsen af ejendommens leje-  

 eller brugsværdi, kan panteretten uden særskilt påtegning rykke for  

 realkreditlån og lån i Grundejernes Investeringsfond, der tinglyses på  

 ejendommen.
 § 40. Til opførelse samt om- og tilbygning m.v. kan lån ydes på grundlag  

 af ejendommens forventede værdi (forhåndslån), såfremt der stilles sikkerhed  

 for, at lånet vil blive indfriet eller nedbragt, hvis det ikke efter udløbet  

 af fristen for byggeriets færdiggørelse kunne være ydet med det bevilgede  

 beløb.
 Stk. 2. Når betingelserne for at udbetale lånet i øvrigt er opfyldt, kan  

 der ydes lån uden registreret pantebrev, såfremt der stilles sikkerhed for  

 fremkomst af registreret pantebrev.
 Stk. 3. Når betingelserne for at udbetale lånet i øvrigt er opfyldt, kan  

 der ydes lån, selv om pantebrevet er behæftet med præjudicerende  

 retsanmærkninger, såfremt der stilles sikkerhed for, at disse slettes.
 Stk. 4. Realkreditinstitutter kan indgå aftale med låntager om at yde lån  

 til en kurs fastsat på tilbudstidspunktet eller senere (fastkursaftale).
 Stk. 5. Boligministeren kan fastsætte regler om ydelse af lån m.v. efter  

 stk. 1-4.
Kapitel 6 Værdiansættelse og låneudmåling § 41. Instituttet skal ansætte en kontantværdi af ejendommen til brug for  

 låneudmålingen.
Stk. 2. Værdien skal ligge inden for det beløb, som en kyndig erhverver  

 med kendskab til pris- og markedsforholdene for den pågældende type ejendom  

 må skønnes at ville betale for ejendommen.
Forhold, der betinger en særlig  

 høj pris, må ikke indgå i værdiansættelsen.
 Stk. 3. Instituttet skal ved værdiansættelsen tage hensyn til eventuel  

 risiko for ændringer i markeds- eller strukturforhold.
§ 42. Værdiansættelsen af industri- og håndværksejendomme sker på grundlag  

 af ejendommens grund og bygninger.
Industriens Realkreditfond kan dog medtage  

 værdien af medpantsatte maskiner og andet tilbehør, herunder ledningsnet, ved  

 værdiansættelsen af industri- og håndværksejendomme.
 Stk. 2. Værdiansættelsen af kollektive energiforsyningsanlæg ved  

 långivning i henhold til § 34 sker dog på grundlag af værdien af anlægget med  

 tilbehør, herunder ledningsnet.
 § 43. Boligministeren fastsætter regler om værdiansættelse.
 § 44. Lånet udmåles således, at det kontante provenu ligger inden for de i  

 §§ 26-39 anførte lånegrænser for den pågældende ejendomskategori.
 Stk. 2. Boligministeren fastsætter regler om låneudmåling.
 § 45. Boligministeren fastsætter regler om hvilke ejendomme, der hører til  

 de enkelte ejendomskategorier, samt om indfrielse af lån, hvis ejendommen  

 overgår til anden ejendomskategori.
 Stk. 2. Såfremt en ejendom består af flere ejendomskategorier, skal  

 værdiansættelse og låneudmåling ske særskilt for de enkelte  

 ejendomskategorier.
 Stk. 3. Såfremt en ejendomskategori udgør mindst 80 pct. af ejendommens  

 samlede bruttoetageareal, kan hele ejendommen dog belånes efter reglerne for  

 denne ejendomskategori.
 § 46. Ethvert lånetilbud skal være ledsaget af oplysninger til bedømmelse  

 af lånets effektive debitorrente.
 § 47. Instituttets satser for gebyrer, indskud og løbende bidrag til  

 administration og reservefondsopbygning for lån, hvortil der ydes  

 statsstøtte, skal godkendes af boligministeren.
Kapitel 7 Obligationsudstedelse og balanceprincip § 48. Midler fremkommet ved udstedelse af realkreditobligationer eller  

 andre værdipapirer kan alene anvendes til udlån mod pant i fast ejendom.
 Stk. 2. Overskydende midler fra en blokemission kan midlertidigt anbringes  

 i sikre og likvide værdipapirer i samme valuta og med tilnærmelsesvis samme  

 betalingsrække.
§ 49. Forskellen mellem de fremtidige betalinger på udstedte  

 realkreditobligationer og andre værdipapirer på den ene side og pantebreve og  

 af boligministeren godkendte finansielle instrumenter på den anden side skal  

 kunne opgøres.
De opgjorte årlige udbetalinger må i ethvert fremtidigt år  

 højst overstige de årlige indbetalinger med et beløb svarende til 1 pct. af  

 instituttets egenkapital.
Stk. 2. Den renterisiko, der følger af, at de fremtidige årlige  

 udbetalinger overstiger de årlige indbetalinger, må højst udgøre et beløb  

 svarende til 1 pct. af instituttets egenkapital.
Ved renterisiko forstås  

 instituttets tab ved en ændring af markedsrenten på 1 procentpoint.
 Stk. 3. Realkreditinstituttet må på intet tidspunkt påføres risiko for tab  

 som følge af forskelle mellem indfrielsesvilkårene eller  

 valutasammensætningen for udstedte realkreditobligationer og andre  

 værdipapirer på den ene side og pantebreve og af boligministeren godkendte  

 finansielle instrumenter på den anden side.
 Stk. 4. Boligministeren fastsætter nærmere regler om obligationsudstedelse  

 og balanceprincip.
Kapitel 8 Virksomhed i udlandet § 50. Et realkreditinstitut, der ønsker at etablere en filial i et andet  

 land, skal meddele dette til boligministeren sammen med følgende oplysninger  

 om filialen:
1) i hvilket land filialen ønskes etableret, 2) et program for filialen, herunder oplysninger om organisation og de  

 forretninger, der påtænkes, 3) filialens adresse, og 4) navnene på de ansvarlige medlemmer af filialens ledelse.
 Stk. 2. Boligministeren videresender de i stk. 1 nævnte oplysninger samt  

 oplysninger om instituttets egenkapital til de kompetente myndigheder i  

 værtslandet senest 3 måneder efter modtagelsen af alle disse oplysninger og  

 underretter realkreditinstituttet herom.
Stk. 3. Boligministeren kan dog undlade at fremsende de nævnte  

 oplysninger, hvis der er grund til at betvivle, at realkreditinstituttets  

 administrative strukturer og finansielle situation er forsvarlige under  

 hensyntagen til den påtænkte etablering.
Boligministeren giver instituttet  

 meddelelse herom inden 3 måneder fra modtagelsen af alle de i stk. 1 nævnte  

 oplysninger.
 Stk. 4. Hvis boligministeren finder ikke at kunne videresende de nævnte  

 oplysninger, kan instituttet indbringe denne afgørelse for domstolene inden 8  

 uger efter, at afgørelsen er meddelt instituttet.
 Stk. 5. Realkreditinstituttet er forpligtet til at meddele boligministeren  

 enhver ændring i de i stk. 1, nr. 1-4 nævnte forhold, senest 1 måned inden  

 den foretages.
 § 51. Et realkreditinstitut, der ønsker at udøve virksomhed i form af  

 grænseoverskridende tjenesteydelser i et andet land, skal give  

 boligministeren meddelelse herom med angivelse af, hvilke aktiviteter der  

 ønskes udøvet.
 Stk. 2. Boligministeren videregiver den i stk. 1 omhandlede meddelelse til  

 de kompetente myndigheder i værtslandet senest en måned efter modtagelsen af  

 denne meddelelse.
§ 52. Ved långivning i andre lande gælder de i kapitlerne 4-5 fastsatte  

 bestemmelser om indekslån og om maksimale løbetider ikke.
Desuden gælder  

 bestemmelserne i § 25, § 33, stk. 4, § 34, § 39 og §§ 46-47 ikke.
 Stk. 2. Ved långivning i andre lande til de af § 28 og §§ 30-32 omfattede  

 ejendomme gælder reglerne i § 29, jf. dog stk. 3.
Stk. 3. Realkreditinstituttet kan yde lån i andre lande inden for de i  

 kapitel 5 fastsatte højeste lånegrænser for hver ejendomskategori, inden for  

 hvilke instituttet kan yde lån uden supplerende sikkerhed.
Lån kan ydes ud  

 over disse lånegrænser mod selvskyldnergaranti fra en offentlig myndighed, et  

 pengeinstitut eller et forsikringsselskab.
Kapitel 9 Egenkapital § 53. Et realkreditinstituts samlede egenkapital skal til enhver tid  

 mindst udgøre 8 pct. af instituttets risikovægtede aktiver og  

 ikke-balanceførte poster, dog mindst 150 mill.kr.
 Stk. 2. Boligministeren kontrollerer mindst to gange om året, om  

 realkreditinstituttet opfylder kravet i stk. 1.
 Stk. 3. Såfremt et realkreditinstitut ikke opfylder kravet i stk. 1,  

 påhviler det instituttet at opfylde dette krav inden 6 måneder.
 Stk. 4. Boligministeren fastsætter regler om risikovægtning af aktiver og  

 ikke-balanceførte poster, om kontrol af egenkapitalkravets opfyldelse samt om  

 egenkapitalens opgørelse, herunder om vilkårene for medregning af ansvarlig  

 indskudskapital og solidarisk hæftelse.
Kapitel 10 Hæftelsesforhold m.v.
 § 54. Realkreditinstituttet kan yde lån og udstede realkreditobligationer  

 og andre værdipapirer til finansiering heraf.
 Stk. 2. Ydelse af lån og udstedelse af realkreditobligationer og andre  

 værdipapirer kan ske i serier.
 Stk. 3. Det kan i vilkårene for en serie bestemmes, at indehaverne af  

 realkreditobligationer eller andre værdipapirer alene kan rette deres krav  

 mod den pågældende serie eller serier, som hæfter solidarisk hermed, jf. §  

 56, stk. 3.
 § 55. For lånet hæfter låntagerne både med det pantsatte og personligt  

 over for serien, henholdsvis realkreditinstituttet.
 Stk. 2. Låntagerne hæfter ikke for realkreditinstituttets forpligtelser.
§ 56. Det kan i vilkårene for en serie fastsættes, at låntagerne ud over  

 lånet, hæfter solidarisk over for serien for et beløb svarende til en nærmere  

 fastsat andel af pantebrevets hovedstol med fradrag af en forholdsmæssig  

 andel af seriereservefondens midler.
Låntagerne hæfter ikke personligt for  

 dette beløb.
 Stk. 2. En serie hæfter ikke for realkreditinstituttets forpligtelser.
Stk. 3. Det kan i vilkårene for en serie fastsættes, at serien hæfter for  

 andre seriers forpligtelser.
Et sådant vilkår kan kun fastsættes, hvis disse  

 andre serier indeholder tilsvarende vilkår.
§ 57. For serier, hvori låntagerne hæfter solidarisk, eller hvori der er  

 truffet bestemmelse efter § 54, stk. 3, skal realkreditinstituttet oprette en  

 seriereservefond.
For andre serier eller grupper af serier kan instituttet  

 vælge at oprette en seriereservefond.
 Stk. 2. Seriereservefondens indtægter består af terminsydelser, indskud,  

 bidrag, gebyrer m.v. fra låntagerne samt afkast af fondens midler.  

 Seriereservefondens udgifter består af udbetalinger til obligationsejerne.
 Stk. 3. Det kan i vedtægterne eller lånevilkårene bestemmes, at låntagerne  

 ved indfrielse af lånet har krav på at få udbetalt en andel af  

 seriereservefonden.
 § 58. Seriereservefondens midler skal holdes adskilt fra  

 realkreditinstituttets formue.
 Stk. 2. En seriereservefond skal til enhver tid have en størrelse, der  

 svarer til lovens mindstekrav til egenkapital for pantebrevsrestgæld i den  

 pågældende serie eller gruppe af serier, jf. § 53. Realkreditinstituttet kan  

 overføre midler til seriereservefonden, såfremt det er nødvendigt for at  

 opfylde kravet i 1. pkt.
 Stk. 3. Realkreditinstituttet kan i vedtægterne eller lånevilkårene  

 fastsætte, at der skal overføres midler fra seriereservefonden til  

 realkreditinstituttet, såfremt seriereservefonden er eller bliver større end  

 fastsat i stk. 2, 1. pkt.
 Stk. 4. Boligministeren fastsætter nærmere regler om seriereservefondene.
§ 59. Erklæres realkreditinstituttet konkurs, anvendes seriereservefondens  

 midler først til dækning af krav fra indehavere af realkreditobligationer  

 eller andre værdipapirer i den pågældende serie eller gruppe af serier.  

 Derefter dækkes i givet fald de i § 57, stk. 3, nævnte krav.
Er der herefter  

 overskydende midler, indgår disse i konkursmassen.
Kapitel 11 De til egenkapitalen svarende midlers anbringelse § 60. Et realkreditinstitut skal mindst have anbragt midler i børsnoterede  

 obligationer opgjort til kursværdi svarende til summen af:
1) 65 pct. af kravet til realkreditinstituttets egenkapital, jf. § 53, og 2) 50 pct. af det beløb, hvormed instituttets bogførte egenkapital  

 overstiger kravet til instituttets egenkapital.
 § 61. Et realkreditinstitut må ikke erhverve ejerandele i en  

 erhvervsvirksomhed eller virksomheder i samme koncern, der driver anden  

 virksomhed end realkreditvirksomhed, for et beløb svarende til mere end 15  

 pct. af instituttets egenkapital.
 Stk. 2. Et realkreditinstitut eller flere institutter i fællesskab må ikke  

 gennem midlernes anbringelse udøve bestemmende indflydelse på en  

 erhvervsvirksomhed, der driver anden virksomhed end realkreditvirksomhed  

 eller accessorisk virksomhed.
 Stk. 3. Bestemmelsen i stk. 2 gælder også for realkreditinstitutters  

 erhvervelse af fast ejendom, bortset fra fast ejendom, hvorfra der drives  

 realkreditvirksomhed eller accessorisk virksomhed.
 § 62. Bestemmelsen i § 61, stk. 1, gælder også for et realkreditinstituts  

 erhvervelse af ejerandele i kapitalformidlingsaktieselskaber, der efter sine  

 vedtægter kan erhverve bestemmende indflydelse på erhvervsvirksomheder.
 Stk. 2. Uanset § 61, stk. 2, kan flere realkreditinstitutter i fællesskab  

 udøve bestemmende indflydelse på kapitalformidlingsaktieselskaber.
§ 63. Et realkreditinstitut må ikke uden tilladelse fra boligministeren  

 erhverve værdipapirer udstedt af virksomheder eller personer, som gennem  

 aktiebesiddelse eller på anden måde direkte eller indirekte har afgørende  

 indflydelse på realkreditinstituttets dispositioner, eller som er domineret  

 af virksomheder med en sådan indflydelse.
Tilsvarende gælder et  

 realkreditinstituts erhvervelse af ejerandele i sådanne virksomheder.
 § 64. Renterisikoen vedrørende et realkreditinstituts aktiver og passiver  

 inklusive ikke-balanceførte poster, bortset fra de i § 49 nævnte, må ikke  

 overstige renterisikoen vedrørende instituttets udstedte obligationer og  

 andre værdipapirer.
 Stk. 2. Ved renterisiko forstås realkreditinstituttets tab ved en ændring  

 af markedsrenten på 1 procentpoint.
 Stk. 3. Boligministeren fastsætter nærmere regler om opgørelse af  

 renterisiko.
 § 65. Realkreditinstituttets nettoaktiver inklusive ikke-balanceførte  

 poster, bortset fra de i § 49 nævnte, skal svare til egenkapitalkravet i  

 henseende til valuta.
 Stk. 2. Boligministeren kan dispensere fra stk. 1.
Kapitel 12 Fusion, deling og omdannelse til aktieselskab § 66. Sammenlægning og deling af realkreditinstitutter kan ske med  

 boligministerens godkendelse.
 § 67. De ved lovens ikrafttræden eksisterende realkreditinstitutter kan  

 med boligministerens godkendelse omdannes til aktieselskaber efter reglerne i  

 §§ 68-76.
 § 68. Ved omdannelsen overdrages instituttets aktiver og gæld som helhed  

 til et af instituttet ejet eller oprettet aktieselskab.
 Stk. 2. Samtidig kan aktiver og gæld videreoverdrages til et aktieselskab,  

 der ejes 100 pct. af det i stk. 1 nævnte aktieselskab.
§ 69. Er det eksisterende realkreditinstitut en fond, modtager fonden  

 aktier i det i § 68, stk. 1, nævnte aktieselskab, svarende til værdien af de  

 overdragne aktiver efter fradrag af instituttets gæld.
Fonden, der herefter  

 ikke er et realkreditinstitut, anses som en erhvervsdrivende fond.
 Stk. 2. Er det eksisterende realkreditinstitut en forening, modtager  

 foreningen aktier i det i § 68, stk. 1, nævnte aktieselskab, svarende til  

 værdien af de overdragne aktiver efter fradrag af instituttets gæld.  

 Foreningen er herefter ikke et realkreditinstitut.
 Stk. 3. En kreditforening kan i stedet gennemføre omdannelsen ved, at  

 foreningen opløses uden likvidation, og at aktier i det i § 68, stk. 1,  

 nævnte aktieselskab svarende til værdien af de overdragne aktiver efter  

 fradrag af instituttets gæld overdrages til en fond, der anses som en  

 erhvervsdrivende fond.
 § 70. I realkreditinstitutter, som har oprettet seriereservefonde, må den  

 nominelle aktiekapital i realkreditaktieselskabet på tidspunktet for  

 overdragelsen af aktierne til fonden eller foreningen ikke overstige værdien  

 af egenkapitalen fratrukket værdien af seriereservefondene.
 § 71. De rettigheder og forpligtelser, som obligationsejere og låntagere  

 har i forhold til en serie og seriereservefond i et eksisterende  

 realkreditinstitut berøres ikke af en omdannelse i henhold til § 67.
§ 72. Beslutning om omdannelse efter § 67, træffes af de pågældende  

 institutters øverste myndighed med samme flertal, som i de enkelte  

 institutters vedtægter kræves til instituttets opløsning.
Overdragelserne  

 efter § 68, kan gennemføres uden kreditorernes samtykke.
 § 73. Aktieselskabslovens §§ 134-134i gælder med de nødvendige  

 tilpasninger for overdragelserne, jf. § 68, af instituttets aktiver og gæld  

 til et aktieselskab.
 Stk. 2. Den i aktieselskabslovens § 134b nævnte fælles regnskabsopstilling  

 og åbningsbalance udarbejdes efter de for realkreditinstitutter gældende  

 regnskabsregler.
 Stk. 3. Dokumenter, der ifølge aktieselskabslovens §§ 134-134i skal  

 indsendes til Erhvervs- og Selskabsstyrelsen, indsendes tillige til  

 boligministeren.
 § 74. En fond eller forening, der ejer et realkreditaktieselskab, jf. §  

 69, ledes af en bestyrelse på mindst 5 medlemmer.
 Stk. 2. Låntagerne i realkreditaktieselskabet og indehaverne af  

 realkreditobligationer og andre værdipapirer udstedt af  

 realkreditaktieselskabet vælger hver et eller flere medlemmer af bestyrelsen.  

 Disse medlemmer skal tilsammen udgøre mere end halvdelen af bestyrelsen.  

 Medlemmer valgt af indehaverne af realkreditobligationer m.v. kan ikke udgøre  

 mere end halvdelen af bestyrelsen.
Stk. 3. Bestyrelsens medlemmer skal godkendes af boligministeren.
En  

 godkendelse kan tilbagekaldes, når omstændighederne taler herfor.
 Stk. 4. Boligministeren fastsætter nærmere regler om valg og sammensætning  

 af bestyrelsen.
 § 75. En fond eller forening, der ejer et realkreditaktieselskab, jf. §  

 69, skal på forhånd underrette boligministeren om direkte eller indirekte  

 erhvervelse af bestemmende indflydelse over en erhvervsvirksomhed samt om  

 afhændelse af en sådan indflydelse.
 Stk. 2. Fonden eller foreningen indsender et årsregnskab til  

 boligministeren.
 Stk. 3. § 90 gælder tilsvarende for fonden eller foreningen.
 Stk. 4. Boligministeren fastsætter nærmere regler om regnskabsaflæggelsen.
 § 76. I tilfælde af opløsning af en forening, der ejer et  

 realkreditaktieselskab, kan egenkapitalen ikke udloddes til foreningens  

 medlemmer.
Kapitel 13 Koncern- og ejerforhold § 77. Boligministeren kan godkende, at et realkreditinstitut opretter  

 eller erhverver bestemmende indflydelse over et kreditinstitut, såfremt dette  

 udelukkende driver realkreditvirksomhed og den i § 2, stk. 1 og 2, nævnte  

 virksomhed eller inden for 3 år overgår til udelukkende at drive denne  

 virksomhed.
Stk. 2. Et realkreditinstitut kan oprette eller erhverve bestemmende  

 indflydelse over en erhvervsvirksomhed, der udøver funktioner i forbindelse  

 med realkreditvirksomhed eller accessorisk virksomhed.
Der skal senest  

 samtidig med selskabets oprettelse eller erhvervelse ske indberetning herom  

 til boligministeren.
Lovens bestemmelser gælder for sådanne virksomheder med  

 de nødvendige tilpasninger.
Stk. 3. I de i stk. 1 nævnte tilfælde gælder bestemmelserne i kapitel 7 og  

 11 om balanceprincip og om de til egenkapitalen svarende midlers anbringelse  

 ikke for de enkelte institutter i koncernen, men alene for koncernen som  

 helhed.
Bestemmelserne i kapitel 9 og 15 om egenkapital og om regnskab og  

 revision gælder med de nødvendige tilpasninger for såvel de enkelte her i  

 landet beliggende institutter i koncernen som for koncernen som helhed.  

 Modervirksomhedens bestyrelse og direktion påser overholdelsen af disse  

 bestemmelser.
 § 78. Boligministeren skal på forhånd underrettes om og godkende enhver  

 fysisk eller juridisk persons direkte eller indirekte erhvervelse af 10 pct.  

 eller mere af stemmeretsindflydelsen i et realkreditinstitut samt sådanne  

 forøgelser af stemmeretsindflydelsen, der medfører, at denne udgør eller  

 overstiger en grænse på henholdsvis 20 pct., 33 pct., 50 pct., eller at  

 realkreditinstituttet bliver et datterselskab.
 Stk. 2. Erhvervelse eller forøgelse af stemmeretsindflydelsen som nævnt i  

 stk. 1 kan kun godkendes, hvis de pågældende aktionærer skønnes egnede til at  

 sikre en forsvarlig drift af realkreditinstituttet.
 Stk. 3. Boligministeren kan ved godkendelse af en erhvervelse af den i  

 stk. 1 nævnte stemmeretsindflydelse fastsætte en frist for gennemførelsen af  

 udvidelsen af stemmeretsindflydelsen.
 Stk. 4. Boligministeren kan suspendere behandlingen af en ansøgning om et  

 selskabs erhvervelse af den i stk. 1 fastsatte stemmeretsindflydelse i et  

 realkreditinstitut, hvis selskabet ligger uden for De Europæiske  

 Fællesskaber.
 Stk. 5. Boligministeren har en frist på 3 måneder fra modtagelse af  

 underretning om den påtænkte udvidelse af stemmeretsindflydelsen til at  

 godkende eller afslå at godkende denne udvidelse.
 Stk. 6. Når et realkreditinstitut får kendskab til erhvervelser eller  

 afhændelser af aktier, som hæver eller sænker stemmeretsindflydelsen som  

 nævnt i stk. 1, skal instituttet straks give boligministeren meddelelse  

 herom.
 Stk. 7. Aktionærer, som har en stemmeretsindflydelse på 10 pct. eller  

 mere, og som påtænker at mindske denne indflydelse, således at den falder  

 under een af de i stk. 1 fastsatte grænser, skal på forhånd underrette  

 boligministeren herom og angive størrelsen af den påtænkte fremtidige  

 stemmeretsindflydelse.
 § 79. Såfremt aktionærer, der er i besiddelse af en stemmeretsindflydelse  

 i et realkreditinstitut på 10 pct. eller mere, ikke medvirker til en  

 forsvarlig drift af instituttet, kan boligministeren påbyde instituttet at  

 følge bestemte retningslinier og ophæve den stemmeret, der er knyttet til de  

 pågældende aktionærers aktier.
 Stk. 2. Boligministeren ophæver den stemmeret, der er knyttet til aktier  

 ejet af fysiske eller juridiske personer, som ikke overholder forpligtelsen  

 til forudgående underretning af boligministeren om en udvidelse af  

 stemmeretsindflydelsen som omhandlet i § 78, stk. 1. Aktier tildeles igen  

 fuld stemmeret, hvis boligministeren kan godkende erhvervelsen.
 Stk. 3. Boligministeren ophæver den stemmeret, der er knyttet til aktier  

 ejet af fysiske eller juridiske personer, som har erhvervet  

 stemmeretsindflydelse som omhandlet i § 78, stk. 1, uanset at boligministeren  

 har afslået at godkende denne forøgelse af stemmeretsindflydelsen.
Kapitel 14 Inddragelse af godkendelse og opløsning § 80. Boligministeren inddrager den til et realkreditinstitut udstedte  

 godkendelse:
1) hvis realkreditvirksomheden ikke påbegyndes inden 12 måneder efter  

 godkendelsens meddelelse, eller 2) hvis realkreditvirksomhed ikke udøves i en periode på over 6 måneder.
 Stk. 2. Boligministeren kan inddrage den til et realkreditinstitut  

 udstedte godkendelse:
1) hvis realkreditinstituttet groft eller gentagne gange overtræder  

 bestemmelser i denne lov eller regler udstedt i medfør af loven, 2) hvis et medlem af realkreditinstituttets direktion eller bestyrelse  

 ikke opfylder de i § 9, stk. 2, nævnte krav til erfaring og vandel, eller 3) hvis et realkreditinstitut ikke opfylder egenkapitalkravet, jf. § 53,  

 og ikke har tilvejebragt den foreskrevne egenkapital inden for den i § 53,  

 stk. 3, fastsatte frist.
 Stk. 3. Afgørelser om inddragelse af godkendelse kan af instituttet og af  

 den, afgørelsen vedrører, indbringes for domstolene inden 8 uger efter, at  

 afgørelsen er meddelt den pågældende.
 § 81. Hvis et realkreditinstituts bestyrelse, direktion eller revisorer må  

 formode, at instituttet ikke længere opfylder egenkapitalkravet i § 53, skal  

 de pågældende straks meddele dette til boligministeren.
 Stk. 2. Såfremt egenkapitalkravet ikke længere er opfyldt, jf. § 53, kan  

 boligministeren bestemme, at bestyrelsen inden for en nærmere angiven frist  

 skal indkalde generalforsamlingen eller den efter vedtægterne øverste  

 myndighed og redegøre for instituttets økonomiske forhold.
 § 82. Boligministeren kan anmelde betalingsstandsning for et  

 realkreditinstitut, når hensynet til obligationsejernes interesser tilsiger  

 det.
 Stk. 2. En anmeldelse om betalingsstandsning kan ikke tilbagekaldes af  

 instituttet uden samtykke fra boligministeren.
§ 83. Inddrages godkendelsen af et realkreditinstitut, skal  

 realkreditvirksomheden afvikles, jf. dog stk. 2, 2. pkt.
Anden virksomhed må  

 ikke optages, før afviklingen er afsluttet.
Stk. 2. Sker afviklingen på anden måde end ved likvidation, konkurs eller  

 i henhold til § 67, skal afviklingens form, indhold og gennemførelse  

 godkendes af boligministeren.
I stedet for afvikling kan boligministeren  

 godkende andre løsninger.
 § 84. Er ikke andet fastsat i lovgivningen, træffes beslutning om  

 opløsning af et realkreditinstitut af generalforsamlingen eller i  

 realkreditinstitutter organiseret som foreninger eller fonde af den øverste  

 myndighed og gennemføres ved likvidation, jf. dog § 69, stk. 3.  

 Boligministeren kan fastsætte en frist for denne beslutnings vedtagelse.  

 Overskrides fristen, kan boligministeren beslutte, at realkreditinstituttet  

 træder i likvidation.
 Stk. 2. De for aktieselskaber gældende opløsningsbestemmelser gælder med  

 de nødvendige tilpasninger for realkreditinstitutter organiseret som  

 foreninger eller fonde.
§ 85. Et realkreditinstitut kan kun likvideres af likvidatorer, der  

 udnævnes af boligministeren.
Boligministeren kan suspendere  

 realkreditinstituttets vedtægter om ledelsesmæssige beføjelser under  

 likvidationen.
 § 86. Bliver et realkreditinstitut insolvent, skal boligministeren indgive  

 konkursbegæring.
 Stk. 2. Efter afsigelse af konkursdekret beskikker skifteretten efter  

 forhandling med boligministeren en eller flere kuratorer.
Stk. 3. Boligministeren har ret til at deltage i møder i kreditorudvalg og  

 i skiftesamlinger.
Udkast til regnskab og udlodning i konkursboet skal sendes  

 til udtalelse hos boligministeren.
 Stk. 4. Indehaverne af realkreditobligationer og andre værdipapirer  

 udstedt af realkreditinstituttet som led i udlånsvirksomheden, jf. § 48,  

 betales i lige forhold i konkursordenen efter de i konkurslovens § 96 nævnte  

 fordringer, men før de i lovens § 97 nævnte øvrige fordringer.
 § 87. Boligministeren kan fastsætte regler om gennemførelse af opløsning  

 af realkreditinstitutter.
 Stk. 2. Bestemmelserne i denne lov om boligministerens beføjelser og om  

 realkreditinstitutters pligter over for boligministeren gælder med de  

 nødvendige tilpasninger realkreditinstitutter, der har standset deres  

 betalinger eller er under opløsning.
Kapitel 15 Regnskab og revision § 88. For hvert regnskabsår udarbejder bestyrelse og direktion i  

 overensstemmelse med lovgivningen og vedtægternes regler herom et  

 årsregnskab. Årsregnskabet består af balance (status), resultatopgørelse,  

 noter og årsberetning.
Bestyrelse og direktion udarbejder desuden et  

 koncernregnskab, hvis realkreditinstituttet er modervirksomhed.
 Stk. 2. Årsregnskabet skal underskrives af bestyrelsen og direktionen.  

 Mener et medlem af bestyrelse eller direktion, at årsregnskabet ikke bør  

 godkendes, eller ønsker et medlem at gøre instituttets øverste myndighed  

 bekendt med andre indvendinger mod årsregnskabet skal det fremgå af  

 påtegningen på regnskabet, og en redegørelse herfor skal gives i  

 årsregnskabet.
 § 89. Årsregnskabet skal give et retvisende billede af  

 realkreditinstituttets aktiver og passiver, dets økonomiske stilling samt  

 resultat.
 Stk. 2. Boligministeren fastsætter regler om realkreditinstitutters  

 regnskabsaflæggelse, herunder om årsregnskabets opstilling, indhold af  

 resultatopgørelsens og balancens poster, noter, værdiansættelse og  

 årsberetning samt om aflæggelse af koncernregnskab.
§ 90. Et realkreditinstituts årsregnskab skal revideres af mindst to  

 revisorer, hvoraf den ene skal være statsautoriseret.
Mindst en af de øvrige  

 revisorer skal være enten statsautoriseret eller registreret.
Revisorernes  

 bemærkninger indføres i en revisionsprotokol.
 Stk. 2. Et realkreditinstituts moder-, søster- og dattervirksomheders  

 årsregnskaber skal revideres af de samme revisorer, som reviderer  

 realkreditinstituttets årsregnskaber.
Stk. 3. Kapitel 8a i lov om visse selskabers aflæggelse af årsregnskab  

 m.v. gælder for realkreditinstitutter.
For realkreditinstitutter organiseret  

 som fonde eller foreninger anvendes disse regler med de nødvendige  

 tilpasninger.
 Stk. 4. Boligministeren kan i særlige tilfælde dispensere fra kravet i  

 stk. 2 og kan i øvrigt fastsætte regler om revisionens gennemførelse.
 § 91. Boligministeren kan forlange en revisor, der findes uegnet til sit  

 erhverv, udskiftet og i stedet udpege en anden revisor, der fungerer, indtil  

 nyt valg kan afholdes.
 Stk. 2. Ved revisorskifte skal realkreditinstituttet og revisor give  

 boligministeren en redegørelse, hvis skiftet skyldes særlige forhold.
 Stk. 3. Boligministeren kan pålægge revisorerne enten alene eller sammen  

 med den interne revisionschef at give oplysninger om realkreditinstituttets  

 forhold.
Stk. 4. Boligministeren kan kræve gennemført en ekstraordinær revision i  

 et realkreditinstitut.
Realkreditinstituttet kan pålægges at betale for  

 revisionens udførelse.
 § 92. Det reviderede og af bestyrelsen godkendte årsregnskab skal tillige  

 med kopi af revisionsprotokollen og bestyrelsesprotokollen, såfremt denne er  

 påtegnet af revisor, inden 8 dage efter afholdelse af det bestyrelsesmøde,  

 hvor årsregnskabet er godkendt af bestyrelsen, dog senest 3 måneder efter  

 regnskabsperiodens afslutning, indsendes til boligministeren.
Stk. 2. Realkreditinstituttet skal straks efter generalforsamlingen eller  

 det repræsentantskabsmøde, hvor årsregnskabet er forelagt til godkendelse,  

 skriftligt meddele boligministeren, om regnskabet er vedtaget uden ændringer.  

 Hvis generalforsamlingen eller repræsentantskabet foretager ændringer i det  

 af bestyrelsen godkendte regnskab, skal det endelige årsregnskab, som  

 godkendt af generalforsamlingen eller repræsentantskabet og med angivelse af  

 de ændringer, der er foretaget, indsendes til boligministeren inden 8 dage  

 efter generalforsamlingen eller repræsentantskabsmødet.
Generalforsamlingen  

 eller repræsentantskabsmødet skal finde sted senest 4 måneder efter  

 regnskabsårets udløb.
 Stk. 3. Realkreditinstituttet skal indsende årsregnskabet til Erhvervs- og  

 Selskabsstyrelsen senest 4 måneder efter regnskabsårets udløb.
 § 93. Realkreditinstituttet skal meddele boligministeren oplysninger om  

 forhold, der er af afgørende betydning for instituttets fortsatte virksomhed.  

 De valgte revisorer skal påse, at realkreditinstituttet overholder denne  

 forpligtelse.
Kapitel 16 Tilsyn § 94. Boligministeren påser, at institutterne overholder bestemmelserne i  

 loven og regler udfærdiget i medfør af loven.
Er instituttet et aktieselskab,  

 påses tillige, at bestemmelserne i aktieselskabslovgivningen overholdes.  

 Aktieselskabslovens bestemmelser om stiftelse, anmeldelse og registrering  

 påses dog af Erhvervs- og Selskabsstyrelsen.
 Stk. 2. Boligministeren kan give påbud om berigtigelse af forhold, der er  

 i strid med bestemmelserne i loven og regler udfærdiget i medfør af loven.
 Stk. 3. Boligministeren kan efter de procedurer, der er fastsat i  

 direktiver vedtaget af De Europæiske Økonomiske Fællesskaber, forbyde et  

 udenlandsk kreditinstitut at udøve realkreditvirksomhed her i landet gennem  

 en filial eller i form af grænseoverskridende tjenesteydelser, hvis  

 instituttet gentagne gange har overtrådt bestemmelser i denne lov eller  

 regler udfærdiget i medfør af loven, og det ikke ved påbud eller sanktioner  

 efter denne lov har været muligt at bringe overtrædelserne til ophør.
 § 95. Tilsynet med et realkreditinstituts virksomhed udøves efter regler  

 fastsat af boligministeren, herunder regler for samarbejdet med andre  

 tilsynsmyndigheder.
 Stk. 2. Et realkreditinstitut skal på forlangende meddele boligministeren  

 enhver oplysning om instituttets forhold.
 Stk. 3. De samlede udgifter ved tilsynet med institutterne afholdes af  

 disse i forhold til deres bogførte balancesum.
 Stk. 4. Der afgives en årlig beretning om tilsynsvirksomheden.
 § 96. De kompetente myndigheder i et andet land kan efter forudgående  

 meddelelse herom til boligministeren foretage inspektion i de her i landet  

 beliggende filialer af kreditinstitutter med hjemsted i det pågældede land.
 § 97. I det omfang det skønnes nødvendigt for bedømmelsen af et  

 realkreditinstituts økonomiske forhold, kan boligministeren indhente  

 oplysninger og til enhver tid mod behørig legitimation, uden retskendelse, få  

 adgang til de modervirksomheder, dattervirksomheder og virksomheder, der er  

 knyttet til realkreditinstituttet.
 Stk. 2. Boligministeren kan indhente oplysninger om fast ejendom fra andre  

 offentlige myndigheder til brug for administrationen af denne lov.
 § 98. De med tilsynet beskæftigede er under ansvar efter borgerlig  

 straffelov, §§ 152 - 152 e, forpligtede til over for uvedkommende at  

 hemmeligholde, hvad de gennem deres virksomhed bliver vidende om.
Stk. 2. Bestemmelserne i stk. 1 er ikke til hinder for, at de med tilsynet  

 beskæftigede som led i et løbende samarbejde med andre tilsyn videregiver  

 oplysninger til disse under forudsætning af, at oplysningerne i disse tilsyn  

 er undergivet tilsvarende tavshedspligt.
Oplysninger, som modtages fra andre  

 tilsynsmyndigheder med angivelse af, at oplysningerne er hemmelige eller  

 fortrolige, eller hvor dette følger af oplysningernes karakter, skal være  

 undergivet bestemmelserne i stk. 1.
 § 99. De med tilsynet beskæftigede må ikke være medlem af direktion,  

 bestyrelse eller repræsentantskab eller være ansat i realkreditinstitutter  

 under tilsyn efter denne lov eller i disses organisationer.
 § 100. Overlader boligministeren sine beføjelser til at træffe afgørelser  

 efter loven eller efter regler udfærdiget i medfør af loven til en  

 institution under ministeriet, kan ministeren fastsætte regler om adgang til  

 at klage over afgørelserne, herunder om at afgørelserne ikke kan indbringes  

 for anden administrativ myndighed.
Kapitel 17 Straffebestemmelser m.v.
 § 101. Overtrædelse af bestemmelserne i § 2, stk. 4, §§ 3-5, § 7, stk. 2,  

 § 19, §§ 25-42, § 44, stk. 1, § 45, stk. 2-3, § 46, §§ 48-52, §§ 60-65, § 75,  

 §§ 77-79, § 81, stk. 1, § 89, stk. 1, § 91, stk. 2, §§ 92-93 og § 95, stk. 2  

 straffes med bøde eller hæfte, medmindre højere straf er forskyldt efter den  

 øvrige lovgivning.
 Stk. 2. Overtrædelse af § 20 straffes efter aktieselskabslovens § 161,  

 stk. 1 og 2.
 Stk. 3. I forskrifter udfærdiget i medfør af loven kan der fastsættes  

 straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et realkreditinstitut, kan der pålægges  

 instituttet som sådant bødeansvar.
 Stk. 5. Giver personer, der er knyttet til et realkreditinstitut, urigtige  

 eller vildledende oplysninger om forhold vedrørende instituttet til  

 offentlige myndigheder, straffes den pågældende med bøde eller hæfte, for så  

 vidt højere straf ikke er forskyldt efter den øvrige lovgivning.
 Stk. 6. Forældelsesfristen for overtrædelse af lovens bestemmelser eller  

 regler udfærdiget i medfør af loven er 5 år.
 § 102. Boligministeren kan som tvangsmiddel pålægge et realkreditinstituts  

 bestyrelse, direktion eller revisorer daglige eller ugentlige bøder, hvis  

 bestyrelsen, direktionen eller revisorerne undlader at efterkomme påbud fra  

 ministeren om:
1) at meddele oplysninger om instituttets forhold 2) at ændre en bestemt praksis.
 Stk. 2. Undlader en virksomhed som nævnt i § 97, stk. 1, at opfylde de  

 pligter, som efter loven påhviler virksomheden, kan boligministeren som  

 tvangsmiddel pålægge virksomheden som sådan eller de for virksomheden  

 ansvarlige personer daglige eller ugentlige bøder.
Kapitel 18 Ikrafttrædelses- og overgangsbestemmelser § 103. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov om realkreditinstitutter, jf.  

 lovbekendtgørelse nr. 571 af 15. august 1989 og lov om indeksregulerede  

 realkreditlån, jf. lovbekendtgørelse nr. 572 af 15. august 1989, jf. dog stk.  

 3-6.
 Stk. 3. Bestemmelserne i lov om indeksregulerede realkreditlån, §§ 2a-2f  

 samt de heri nævnte bestemmelser, gælder fortsat.
 Stk. 4. Bestemmelsen i lov om realkreditinstitutter § 23 gælder fortsat,  

 indtil boligministeren har udstedt regler i henhold til § 53, stk. 4.
 Stk. 5. Bestemmelserne i lov om realkreditinstitutter, §§ 10b, 20a - 20d,  

 § 22, § 23g og § 28c samt de heri nævnte bestemmelser gælder sammen med  

 bestemmelserne i lov om indeksregulerede realkreditlån, § 2, stk. 2, 4. pkt.,  

 § 3, stk. 6 og 7, § 4, stk. 10-13 og stk. 20-21 og § 5, stk. 7, samt de heri  

 nævnte bestemmelser fortsat i den periode, der kan opnås tilladelse til  

 refinansiering i henhold til lov om refinansiering af realkreditlån m.v. i  

 landbrugsejendomme.
 Stk. 6. Lov om realkreditinstitutter og lov om indeksregulerede  

 realkreditlån gælder fortsat for lån ydet i henhold til loven.
 Stk. 7. Bestemmelserne i §§ 57-59 gælder også for seriereservefonde, der  

 er oprettet inden lovens ikrafttræden.
 Stk. 8. Har låntagerne i en serie, der er oprettet inden lovens  

 ikrafttræden, påtaget sig solidarisk hæftelse også for realkreditinstituttets  

 forpligtelser, kan denne hæftelse kun gøres gældende for kreditorer, hvis  

 krav mod realkreditinstituttet er stiftet inden lovens ikrafttræden.
 Stk. 9. Bestemmelser i et realkreditinstituts vedtægter, som er vedtaget  

 før lovens ikrafttræden, og som er i strid med bestemmelser i §§ 54-59 kan  

 gøres gældende i en periode indtil 6 måneder efter lovens ikrafttræden, jf.  

 dog stk. 8.
Stk. 10. Lån i henhold til lånetilbud efter de hidtidige regler skal være  

 udbetalt senest den 30. november 1990.
 § 104. Boligministeren fremsætter forslag til revision af bestemmelsen i §  

 29, stk. 2, om ydelse af 50-årige indekslån i folketingsåret 1990-91.
 § 105. Boligministeren kan tillade, at lovens bestemmelser fraviges i  

 forbindelse med långivning på Færøerne og i Grønland i det omfang, de særlige  

 forhold i disse landsdele tilsiger det, jf. dog stk. 2.
 Stk. 2. Lovens bestemmelser om indekslån gælder ikke for Grønland, men kan  

 sættes i kraft for denne landsdel ved kongelig anordning med de afvigelser,  

 som de særlige grønlandske forhold tilsiger.
Bemærkninger til lovforslaget Almindelige bemærkninger I.
Baggrunden for lovforslaget Den gældende lov om realkreditinstitutter er oprindelig fra 1970 og findes  

 nu som lovbekendtgørelse nr. 571 af 15. august 1989. Realkreditinstitutternes  

 virksomhed reguleres desuden ved lov om indeksregulerede realkreditlån fra  

 1982, jf. lovbekendtgørelse nr. 572 af 15. august 1989.
 Lovforslaget tilsigter for det første at opfylde forpligtelserne i henhold  

 til EF, idet det gennemfører følgende EF-direktiver:
- 1. direktiv af 12. december 1977 om samordning af lovgivningen om adgang  

 til at optage og udøve virksomhed som kreditinstitut (77/780/EØF) (herefter  

 kaldet 1. samordningsdirektiv), - direktiv om tilsyn med kreditinstitutter på et konsolideret grundlag  

 (83/350/EØF), - direktiv om bankers og andre penge- og finansieringsinstitutters  

 årsregnskaber og konsoliderede regnskaber (86/635/EØF) (herefter kaldet  

 årsregnskabsdirektivet), og - direktiv om kreditinstitutters egenkapital (89/299/EØF) (herefter kaldet  

 egenkapitaldirektivet).
Lovforslaget tager desuden hensyn til to EF-direktivforslag, som EF's  

 Ministerråd i juni 1989 vedtog fælles holdning til.
Det drejer sig om - forslag til andet direktiv om samordning af lovgivningen om adgang til  

 at optage og udøve virksomhed som kreditinstitut og om ændring af direktiv  

 77/780/EØF (herefter kaldet forslag til 2. samordningsdirektiv), og - forslag til direktiv om solvensnøgletal for kreditinstitutter (herefter  

 kaldet forslag til solvensnøgletalsdirektiv).
Efter enstemmig vedtagelse af fælles holdning til de to direktivforslag  

 skal de i henhold til EØF- traktaten forelægges EF-Parlamentet igen, inden de  

 endeligt kan vedtages.
Det er næppe sandsynligt, at forslagene ændres  

 væsentligt indholdsmæssigt, hvorfor det er fundet hensigtsmæssigt at  

 udarbejde lovforslaget i overensstemmelse med principperne i de to  

 direktivforslag.
Der er i den forbindelse lagt vægt på, at forslaget til 2.  

 samordningsdirektiv er hovedhjørnestenen i de direktiver, der inden udgangen  

 af 1992 skal gennemføre det indre marked for finansielle tjenesteydelser.
Det  

 må anses for væsentligt af hensyn til realkreditinstitutternes fremtidige  

 konkurrencestilling at tilpasse lovgivningen hertil allerede nu.
Lovforslaget indeholder for det andet en række ændringer i forhold til den  

 gældende realkreditlovgivning, som ikke i sig selv er påkrævede ifølge  

 ovennævnte direktiver og direktivforslag.
Disse ændringer, der tillige har  

 karakter af forenklinger og liberaliseringer, bl.a. af udlånsbestemmelserne,  

 tilsigter at tilpasse lovgivningen til den ændrede konkurrencesituation på de  

 finansielle markeder som følge af gennemførelsen af direktiverne.
Disse  

 ændringer er udformet på baggrund af bl.a. anbefalingerne i to  

 udvalgsredegørelser fra foråret 1987. Det drejer sig om det såkaldte  

 Zacchi-udvalgs redegørelse »Den fremtidige realkreditlovgivning«  

 fra maj 1987 og betænkningen »Brancheglidning i den finansielle  

 sektor« (betænkning nr. 1108) fra juni 1987.
Lovforslaget tager udgangspunkt i den gældende arbejdsdeling inden for det  

 finansielle system mellem pengeinstitutter, realkreditinstitutter samt  

 forsikringsselskaber og pensionskasser.
Samtidig søger lovforslaget at  

 tilpasse de fremtidige rammer for realkreditinstitutternes virksomhed til de  

 ændrede vilkår på realkreditmarkedet og til det finansielle systems mere  

 dynamiske billede, hvor nye produkter og organisations- og samarbejdsformer  

 er dukket op inden for de senere år.
 På de områder, hvor det er relevant, er bestemmelserne udformet, således  

 at de er parallelle i forhold til den øvrige finansielle lovgivning.
Endelig samler lovforslaget for det tredie lovgivningens bestemmelser om  

 realkreditinstitutternes virksomhed i een lov, idet lovforslaget omfatter  

 såvel udlånsbestemmelser for nominelt forrentede lån (nominallån) som for  

 indeksregulerede realkreditlån.
Dette sker ved en sammenskrivning af lov om  

 realkreditinstitutter og lov om indeksregulerede realkreditlån.
II.
EF-direktiver og direktivforslag I dette afsnit redegøres nærmere for de EF-direktiver og direktivforslag,  

 som gennemføres i lovforslaget.
1. 1. samordningsdirektiv Formålet med EF's 1. samordningsdirektiv fra 1977 var at lette adgangen  

 til at optage og udøve virksomhed som kreditinstitut i andre medlemslande.  

 Direktivet var et første skridt i retning af at få etableret et fælles marked  

 for kreditinstitutter.
Således vil f.eks. et dansk realkreditinstitut kunne  

 etablere sig og virke i andre medlemslande på lige vilkår med værtslandets  

 institutter, dvs. efter værtslandets lovgivning.
Med direktivet fjernes  

 muligheden for at anvende kriteriet om markedets behov ved vurderingen af, om  

 nye institutter skal tillades.
Hermed gør direktivet det nødvendigt at ændre den hidtidige praksis for  

 godkendelse af realkreditinstitutter.
Ved realkreditreformen i 1970  

 gennemførtes en kraftig begrænsning af antallet af realkreditinstitutter for  

 at gøre markedet mere overskueligt og opnå stordriftsfordele ved få, men  

 store institutter.
Ud fra samme grundholdning har boligministeren ikke siden  

 realkreditreformen godkendt oprettelse af nye realkreditinstitutter, bortset  

 fra institutter fremkommet ved fusioner af allerede eksisterende institutter.  

 1. samordningsdirektiv gav, i en overgangsperiode på 12 år, mulighed for at  

 anvende kriteriet om markedets behov som en betingelse for at give tilladelse  

 til at oprette nye realkreditinstitutter.
Senest den 13. december 1989 skal  

 direktivets betingelser for at godkende nye realkreditinstitutter således  

 være gennemført i dansk lovgivning.
1. samordningsdirektiv fastsætter nogle mindstekrav til bl.a. ledelse og  

 egenkapital, som medlemslandene skal påse er overholdt, inden et  

 kreditinstitut godkendes.
Medlemslandene kan dog fastsætte supplerende krav.  

 Opfylder et kreditinstitut de fastsatte krav, er det pågældende medlemsland  

 forpligtet til at godkende instituttet.
Direktivet fastsætter endvidere  

 betingelser for, at godkendelsen af et kreditinstitut kan inddrages af  

 myndighederne.
2. Direktiv om tilsyn på konsolideret grundlag Direktivet om tilsyn med kreditinstitutter på et konsolideret grundlag  

 vedrører det sikkerhedsmæssige tilsyn med kreditinstitutter.
Direktivet  

 fastslår, at et kreditinstitut, som har kapitalinteresser i et andet  

 kreditinstitut, skal være underkastet tilsyn på grundlag af en konsolidering  

 af dets finansielle situation og den finansielle situation i de institutter,  

 i hvilke det har sådanne kapitalinteresser.
Direktivet tilsigter at give  

 tilsynsmyndighederne mulighed for at danne sig et bedre overblik over et  

 kreditinstituts totale finansielle situation ved at konsolidere økonomien med  

 dets dattervirksomheder, der er kreditinstitutter.
Herved opnås et billede af  

 den samlede økonomiske situation for kreditinstituttet og andre  

 kreditinstitutter, hvori dette har kapitalinteresser.
3. Årsregnskabsdirektivet Årsregnskabsdirektivet harmoniserer reglerne for kreditinstitutters  

 officielle årsregnskaber.
Medlemsstaterne er efter direktivet forpligtet til  

 at fastsætte regler om regnskabsaflæggelsen i overensstemmelse med  

 direktivets bestemmelser.
4. Egenkapitaldirektivet Egenkapitaldirektivet harmoniserer medlemsstaternes regler om, hvorledes  

 kreditinstitutters egenkapital opgøres.
Direktivet vedrører opgørelse af  

 egenkapitalen i relation til opfyldelse af det lovmæssige mindstekrav til  

 kreditinstitutters egenkapital, det såkaldte solvenskrav.
5. Forslag til 2. samordningsdirektiv Forslaget til 2. samordningsdirektiv er hovedhjørnestenen i gennemførelsen  

 af det indre marked for finansielle tjenesteydelser.
Direktivforslaget  

 fastslår principperne om gensidig anerkendelse og hjemlandskontrol.
Medlemslandene skal gensidigt anerkende kreditinstitutter godkendt i andre  

 medlemslande og deres godkendte aktiviteter.
Det er således tilstrækkeligt  

 med godkendelse i eet medlemsland for at kunne udøve virksomhed gennem en  

 filial eller som grænseoverskridende aktivitet i andre medlemslande.
Medlemslandene er ifølge direktivforslaget for såvidt angår udøvelse af  

 realkreditvirksomhed ikke forpligtet til gensidigt at anerkende de  

 finansieringsteknikker, der benyttes i forbindelse hermed.
Et medlemsland kan  

 derfor fastsætte regler for den/de finansieringsteknikker, der skal anvendes  

 ved udøvelse af realkreditvirksomhed i det pågældende land, herunder for  

 udenlandske institutters udøvelse af denne aktivitet i det pågældende land.
 Som konsekvens af princippet om gensidig anerkendelse fastsættes der  

 procedurer for kreditinstitutters påbegyndelse af virksomhed i andre  

 medlemslande gennem filialer eller i form af grænseoverskridende aktivitet.
 Princippet om hjemlandskontrol indebærer, at tilsynsmyndighederne i et  

 kreditinstituts hjemland er ansvarlig for tilsynet med instituttet, herunder  

 med instituttets aktiviteter i andre medlemslande.
Direktivforslaget indebærer desuden en yderligere harmonisering af  

 betingelserne for at godkende nye kreditinstitutter og af betingelserne for  

 at udøve virksomhed som kreditinstitut.
Denne harmonisering vedrører bl.a.  

 regler om kreditinstitutters ejerskab af andre virksomheder, regler om  

 adgangen til at erhverve væsentlig stemmeretsindflydelse over et  

 kreditinstitut og regler om tavshedspligt for de med tilsynet beskæftigede.
6. Forslag til solvensnøgletalsdirektiv Forslaget til solvensnøgletalsdirektiv harmoniserer medlemslandenes  

 lovmæssige mindstekrav til kreditinstitutters egenkapital.
Egenkapitalkravet  

 opgøres ved at opdele et kreditinstituts aktiver i grupper efter deres  

 formodede grad af risiko.
Hver gruppe tildeles en vægt, hvis størrelse  

 afspejler den pågældende gruppes risiko.
Egenkapitalkravet udgør 8 pct. af  

 summen af de risikovægtede aktiver.
III.
Lovforslagets indhold I det følgende redegøres for lovforslagets hovedelementer, idet der i  

 øvrigt henvises til bemærkningerne til de enkelte bestemmelser.
1. Virksomhedsområde I den gældende realkreditlov defineres realkreditvirksomhed som ydelse af  

 lån mod pant i fast ejendom på grundlag af udstedelse af obligationer.
Dette  

 er også efter lovforslaget kernen i virksomhedsområdet.
 Ud over denne kerne åbner lovforslaget dels mulighed for, at  

 realkreditinstitutterne kan benytte andre værdipapirer end  

 realkreditobligationer som led i kapitalfremskaffelsen, dels adgang til at  

 udøve accessorisk virksomhed, dvs. med realkreditvirksomhed naturligt  

 forbunden eller tilgrænsende virksomhed.
Adgangen til at anvende andre værdipapirer end traditionelle  

 realkreditobligationer giver institutterne større fleksibilitet i  

 kapitalfremskaffelsen.
Dette er især nødvendigt i forbindelse med virksomhed  

 i udlandet, hvor man i en række lande ikke kender obligationer og  

 emissionsmetoder svarende til danske realkreditobligationer.
Men også i  

 forbindelse med virksomhed her i landet giver den større fleksibilitet bedre  

 muligheder for nye finansielle produkter og for generelt større effektivitet  

 i virksomhedsudøvelsen.
Adgangen til at udøve accessorisk virksomhed findes allerede for  

 pengeinstitutter og forsikringsselskaber.
Lovforslaget tilsigter at gøre det  

 muligt også for realkreditinstitutter at udøve aktiviteter med relation til  

 det primære virksomhedsområde.
 Udviklingen i det finansielle system kan betyde, at der opstår  

 aktivitetsområder, som ikke naturligt hører under en af sektorerne på  

 kapitalmarkedet, men som naturligt ville kunne placeres under flere sektorer.  

 I en sådan situation er det væsentligt, at realkreditinstitutternes  

 virksomhedsområde indeholder en vis fleksibilitet, ligesom det er tilfældet  

 for andre sektorer på penge- og kapitalmarkedet.
Lovforslagets afgrænsning af virksomhedsområdet indebærer en fastholdelse  

 af kernen i realkreditbegrebet med de heraf følgende fordele i form af  

 effektivitet, ringe ressourcebeslaglæggelse i forhold til aktiviteten og stor  

 gennemsigtighed i såvel långivningen som kapitalfremskaffelsen.
Samtidig  

 indeholder virksomhedsområdet den fleksibilitet, der er nødvendig for at  

 sikre institutterne mulighed for at konkurrere på lige vilkår med andre  

 finansielle virksomheder under den ændrede konkurrencesituation som følge af  

 såvel det indre marked som udviklingen i det danske finansielle system.
2. Godkendelse af nye institutter Den gældende realkreditlov indeholder meget få regler om godkendelse.  

 Loven opstiller ingen betingelser for at opnå godkendelse som  

 realkreditinstitut, ligesom den ikke fastlægger en godkendelsesprocedure.  

 Dette skal bl.a. ses på baggrund af, at det ved realkreditreformens  

 gennemførelse i 1970 var forudsat, at der fremover ikke skulle godkendes nye  

 realkreditinstitutter.
Gennemførelsen af EF's 1. samordningsdirektiv betyder, at nye institutter  

 ikke længere vil kunne nægtes godkendelse ud fra et behovsprøvelseskriterium.  

 I stedet skal der indføres regler i realkreditloven om objektive betingelser  

 for godkendelse.
Hvis de fastsatte betingelser er opfyldt, skal godkendelse  

 gives.
I bemærkningerne til §§ 8 og 9 redegøres mere detaljeret for  

 lovforslagets betingelser for godkendelse.
Ifølge forslaget til 2. samordningsdirektiv skal egenkapitalen mindst  

 udgøre 5 mill.
ECU eller ca. 40 mill.kr., for at et institut kan godkendes.  

 Medlemslandene kan efter direktivet fastsætte et højere krav.
Det foreslås  

 således, som anbefalet i redegørelsen »Den fremtidige  

 realkreditlovgivning«, at der stilles krav om en minimumsegenkapital på  

 150 mill. kr. i form af indbetalt aktiekapital.
Med dette forslag om et væsentligt højere egenkapitalkrav er foretaget en  

 afvejning mellem to hensyn.
Dels hensynet i relation til  

 realkreditobligationsmarkedet til, at kun seriøse etableringsprojekter kommer  

 på tale, hvilket tilsiger et højt krav.
Dels hensynet til erhvervsfriheden,  

 dvs. at det ikke bør være for vanskeligt at etablere nye institutter, hvilket  

 kunne være tilfældet ved et for højt krav.
Det bemærkes, at i Vesttyskland, hvis realkreditmarked kommer det danske  

 system nærmest, er minimumsegenkapitalkravet 50 mill.
DM, eller knap 200  

 mill. kr.
Reglerne om godkendelse vedrører alene institutter, der etableres her i  

 landet som selvstændige realkreditinstitutter.
Udenlandske institutter kan  

 uden dansk godkendelse udøve realkreditvirksomhed her i landet gennem en  

 filial eller i form af grænseoverskridende tjenesteydelser.
Lovforslaget  

 fastsætter en række betingelser, for at udenlandske kreditinstitutter kan  

 udøve realkreditvirksomhed her i landet.
Herved sikres, at der ikke udstedes  

 realkreditobligationer her i landet med ringere sikkerhed end  

 realkreditobligationer udstedt af danske realkreditinstitutter.
Dette er et  

 led i en beskyttelse af betegnelsen realkreditobligationer.
Udenlandske kreditinstitutters adgang til at udøve realkreditvirksomhed  

 her i landet berører ikke den eneret til at yde realkreditlån i 2. laget i  

 større industri-og håndværksejendomme og landbrugsejendomme, som Industriens  

 Realkreditfond henholdsvis Dansk Landbrugs Realkreditfond har ifølge den  

 gældende lovgivning.
Ifølge den gældende realkreditlov har Industriens  

 Realkreditfond eneret til at yde lån i større industri- og håndværksejendomme  

 i intervallet mellem 35 og 60 pct. af ejendommens værdi.
Dansk Landbrugs  

 Realkreditfond har tilsvarende ifølge lov om et finansieringsinstitut for  

 landbrug m.v. eneret til at yde lån i landbrugsejendomme i intervallet mellem  

 45 og 70 pct. af ejendommens værdi.
Eneretten efter den gældende lovgivning  

 omfatter alene lån mod pant i fast ejendom, der ydes på grundlag af  

 obligationsudstedelse.
Industriens Realkreditfond og Dansk Landbrugs Realkreditfond er ikke  

 omfattet af EF-direktiverne på området, idet de to institutter efter forslag  

 fra dansk side i 1986 blev optaget på fortegnelsen i 1. samordningsdirektivs  

 artikel 2, stk. 2, den såkaldte undtagelsesliste.
Optagelsen på  

 undtagelseslisten betyder dog ikke i sig selv, at Danmark fremover kan hindre  

 andre institutter i at udstede realkreditobligationer som led i ydelse af  

 realkreditlån i 2. laget i større industri- og håndværksejendomme samt  

 landbrugsejendomme.
Forslaget til 2. samordningsdirektiv forpligter  

 imidlertid ikke medlemslandene til gensidigt at anerkende hinandens  

 finansieringsteknikker på realkreditområdet.
Et medlemsland kan ud fra  

 hensynet til samfundsmæssige interesser fastsætte regler om de  

 finansieringsteknikker, der benyttes ved realkreditvirksomhed i  

 medlemslandet.
De samfundsmæssige interesser i Industriens Realkreditfonds  

 henholdsvis Dansk Landbrugs Realkreditfonds eneret til udstedelse af  

 realkreditobligationer som led i ydelse af lån mod pant i fast ejendom i 2.  

 laget vedrører især hensynet til realkreditobligationers sikkerhed, som kunne  

 blive tilsidesat i tilfælde af almindelig konkurrence på værdiansættelse og  

 låneudmåling i forbindelse med udlån i de nævnte typer ejendomme.
Ifølge redegørelsen »Den fremtidige realkreditlovgivning« vil de  

 to institutters eneret kunne opretholdes, hvis denne udtrykkeligt lovfæstes,  

 hvilket er tilfældet med nærværende forslag og det samtidigt fremsatte  

 ændringsforslag til lov om et finansieringsinstitut for landbrug m.v.
Når  

 denne forudsætning er opfyldt, er der ifølge redegørelsen ikke noget  

 traktatmæssigt til hinder for at bringe Rom-traktatens artikel 90 i  

 anvendelse på de to institutter og dermed sikre dem en særstilling i forhold  

 til traktatens liberaliseringsbestemmelser.
Industriens Realkreditfonds eneret til at udstede realkreditobligationer  

 som led i ydelse af realkreditlån i 2. laget formuleres udtrykkeligt i  

 lovforslagets § 33, stk. 4. Lovforslaget giver således mulighed for at  

 opretholde Industriens Realkreditfonds eneret, når adgangen til at etablere  

 nye realkreditinstitutter og udøve grænseoverskridende realkreditvirksomhed  

 fra udlandet liberaliseres.
Tilsvarende gør sig gældende for Dansk Landbrugs  

 Realkreditfond.
 Det bemærkes, at lovforslaget ikke forhindrer udenlandske  

 kreditinstitutter i at yde lån med pant i 2. laget i industri- og  

 håndværksejendomme, hvis disse lån finansieres på anden vis end ved  

 udstedelse af realkreditobligationer.
Ifølge lovforslaget skal nye realkreditinstitutter være organiseret som  

 aktieselskaber.
De eksisterende institutter kan dog fortsat være organiseret  

 som hidtil.
 Den gældende realkreditlov indeholder hjemmel til - og har gjort det siden  

 1970 - at realkreditinstitutter kan være organiseret som aktieselskaber.
 Baggrunden for, at aktieselskabsformen anses for en særlig hensigtsmæssig  

 virksomhedsform i fremtidens finansielle system, ligger især i tre forhold.
For det første indeholder aktieselskabsloven et klart selskabsretligt  

 system, hvilket ud fra såvel privatretlige som offentligretlige - herunder  

 tilsynsmæssige - synspunkter må betragtes som en klar fordel.
Der opnås  

 sikkerhed for, at en række hensyn til offentlighed og beskyttelse af  

 mindretal, kreditorer og medarbejdere tilgodeses på en ligelig og  

 forudberegnelig måde.
For det andet vil aktieselskabsformen - især hvis institutterne lader sig  

 børsnotere - lette realkreditinstitutternes muligheder for løbende at få  

 tilført ny egenkapital.
Hertil kommer, at udformningen af realrenteafgiften,  

 hvorefter afkast af aktier er fritaget for afgift, gør egenkapitaltilførsel i  

 form af aktieudstedelse til en attraktiv finansieringskilde.  

 Realkreditinstitutterne stilles således konkurrencemæssigt svagere i forhold  

 til andre institutter på penge- og kapitalmarkedet, hvis de ikke får mulighed  

 for at bruge aktieselskabsformen.
For det tredie vil aktieselskabsformen åbne mulighed for  

 holdingselskabskonstruktioner, hvorved realkreditinstitutter, ligesom det er  

 tilfældet for pengeinstitutter og forsikringsselskaber, kan blive  

 datterselskaber i koncerner.
Herved etableres på realkreditområdet muligheden  

 for adskillelse af ejerkreds og virksomhedsområde.
Vedrørende eventuel  

 omdannelse af de eksisterende institutter til aktieselskaber henvises til  

 punkt 10.
3. Ledelse Den gældende realkreditlov indeholder relativt få regler om institutternes  

 ledelse.
Regler om ledelsen er i stedet fastsat i de enkelte institutters  

 vedtægter, som boligministeren efter loven skal godkende.
Lovforslaget indebærer, at reglerne om ledelse i alt væsentligt følger  

 aktieselskabslovens regler.
Dette er tilfældet både for realkreditinstitutter  

 organiseret som aktieselskaber og institutter organiseret som foreninger og  

 fonde.
4. Långivningen Lovforslagets bestemmelser om långivningen omfatter både nominallån og  

 indekslån.
Bestemmelserne i den gældende realkreditlovgivning om vilkårene for ydelse  

 af lån er relativt komplicerede og detaljerede.
Dette skyldes, at  

 udlånsbestemmelserne dels er fastsat ud fra hensynet til lånets sikkerhed,  

 dels ud fra økonomisk-politiske samt sektormæssige hensyn.
 Hensynet til lånets sikkerhed indebærer, at realkreditinstituttets  

 pantesikkerhed i den belånte ejendom skal give tilstrækkelig sikkerhed for  

 det ydede lån i hele lånets løbetid.
De økonomisk-politiske hensyn indebærer, at udlånsmulighederne begrænses  

 udover, hvad ovennævnte sikkerhedsmæssige hensyn tilsiger.
Varetagelsen af  

 disse hensyn har betydet, at udlånsmulighederne er mindre gunstige for  

 samfundsmæssigt lavt prioriterede låneformål end for højt prioriterede  

 låneformål.
Belåningsreglerne for låneformålene opførelse, om- og tilbygning  

 samt ejerskifte er således for de fleste ejendomskategoriers vedkommende  

 gunstigere end for andre låneformål (tillægslån). Dette hænger sammen med, at  

 tillægslån har været anset for at være i strid med centrale økonomisk-  

 politiske målsætninger om at begrænse forbruget og øge opsparingen.
 De sektorpolitiske hensyn er varetaget ved at fastsætte særligt gunstige  

 belåningsregler på områder, der tillægges særlig høj samfundsmæssig  

 prioritet, såsom det almennyttige boligbyggeri og kollektive  

 energiforsyningsanlæg.
Gennemførelsen af det indre marked for finansielle tjenesteydelser må  

 antages at medføre en skærpelse af konkurrencen på markedet for udlån mod  

 pant i fast ejendom.
For at give de danske realkreditinstitutter bedre  

 muligheder for at konkurrere med andre kreditinstitutter på dette marked  

 indeholder lovforslaget en række liberaliseringer og forenklinger i forhold  

 til den gældende realkreditlovgivning.
I det følgende redegøres for de  

 vigtigste ændringer i forhold til den gældende lovgivning.
A.
Lånegrænser For alle ejendomskategorier - bortset fra ejerboliger til helårsbrug og  

 fritidshuse - foreslås en ophævelse af den såkaldte formålssondring.
Dette  

 indebærer, at den generelle lånegrænse for hver ejendomskategori gøres  

 gældende for alle låneformål, herunder tillægslån.
Liberaliseringen af adgangen til at yde tillægslån giver  

 realkreditinstitutterne bedre muligheder for at konkurrere med andre  

 finansielle institutter om tillægslångivningen.
Disse andre finansielle  

 institutter er ikke omfattet af begrænsninger med hensyn til ydelse af  

 tillægslån. Ændringen tilgodeser desuden et samfundsmæssigt  

 effektivitetshensyn og et hensyn til låntagerne ved at udstrække anvendelsen  

 af realkredittens enkle og effektive finansieringsteknik.
For ejerboliger til helårsbrug og fritidshuse ophæves formålssondringen  

 ikke.
Tillægslån kan ligesom efter den gældende lovgivning alene ydes til  

 indfrielse af forfaldne prioriteter og alene inden for en lånegrænse på 40  

 pct.
Formålssondringen skal for disse ejendomskategorier ses i sammenhæng med  

 den skattemæssige behandling af renter af privat gæld.
Det er i den nuværende  

 samfundsøkonomiske situation og med de gældende skatteregler vedrørende  

 renter af privat gæld ikke forsvarligt at ophæve formålssondringen, da en  

 ophævelse vil kunne føre til en uacceptabel stigning i det lånefinansierede  

 forbrug.
For fritidshuse foreslås en enkelt ændring.
Efter den gældende lov kan 80  

 pct. af de afholdte udgifter til en om- og tilbygning belånes.
Denne grænse  

 foreslås nedsat til 60 pct. Ændringen indebærer, at der stilles samme  

 relative krav til låntagers selvfinansiering af investeringen som ved  

 opførelse eller ejerskifte af et fritidshus.
Bestemmelsen er fastsat ud fra  

 en økomisk-politisk begrundet målsætning om at forøge den private opsparing.  

 Der er ikke nogen begrundelse for at kræve en lavere grad af selvfinansiering  

 for om- og tilbygning end for andre belåningsformål.
For ejendomme til sociale, kulturelle og undervisningsmæssige formål  

 foreslås en lånegrænse på 80 pct.
Efter den gældende lovgivning er  

 lånegrænsen for lån til opførelse 75 pct. for ejendomme til sociale og  

 kulturelle formål og 40 pct. for ejendomme til undervisningsmæssige formål.  

 Begrundelsen for den foreslåede ændring er, at en lånegrænse på 80 pct. anses  

 for at give tilstrækkelig sikkerhed for lånet, og ændringen vil samtidig  

 bidrage til en forenkling af regelsættet.
B.
Maksimale løbetider Lovforslaget indebærer en forenkling af bestemmelserne om maksimale  

 løbetider for realkreditlån.
I dag gælder der maksimale løbetider på 10 år,  

 15 år, 20 år, 30 år og 35 år for nominallån til forskellige  

 ejendomskategorier og låneformål og på 20 1/2 år, 25 1/2 år, 30 1/2 år, 35  

 1/2 år og 50 1/2 år for indekslån.
Forslaget indebærer en ophævelse af formålssondringen med hensyn til  

 nominallåns maksimale løbetid for alle ejendomskategorier, bortset fra  

 ejerboliger til helårsbrug og fritidshuse.
Der foreslås en maksimal løbetid  

 på 30 år uanset låneformål for lån til boligejendomme - bortset fra  

 ejerboliger til helårsbrug og fritidshuse - og ejendomme til sociale,  

 kulturelle og undervisningsmæssige formål.
Efter den gældende lovgivning er  

 løbetiden kortere for lån til ejerskifte og om- og tilbygning end for  

 opførelse og endnu kortere for tillægslån.
For industri- og håndværksejendomme samt kontor- og forretningsejendomme  

 foreslås en løbetid på 20 år uanset låneformål.
Den kortere løbetid i forhold  

 til boligejendomme skyldes, at de nævnte byerhvervsejendomme normalt er udsat  

 for hurtigere nedslidning end boligejendomme.
For fritidshuse foreslås en løbetid på 20 år, bortset fra tillægslån, hvor  

 der foreslås en løbetid på 10 år.
Dette er en forlængelse for så vidt angår  

 lån til ejerskifte samt om- og tilbygning, hvor løbetiden efter den gældende  

 lov kun er 15 år.
 For ejerboliger til helårsbrug foreslås de gældende regler opretholdt,  

 dvs. 30 år for lån til opførelse, 20 år for lån til ejerskifte og om- og  

 tilbygning og 10 år for tillægslån.
 De foreslåede løbetider for ejerboliger til helårsbrug og fritidshuse skal  

 ses på baggrund af den betydning, som realkreditlåns løbetider har for  

 afdragsbetalingerne og dermed for den private opsparing.
Forslaget giver realkreditinstitutterne mulighed for at reducere antallet  

 af obligationsserier, hvilket gør obligationsmarkedet mere overskueligt.  

 Samtidig modvirkes tendensen til tynde obligationsserier, dvs. serier med en  

 forholdsvis lille cirkulerende obligationsmasse.
Tynde obligationsserier  

 betyder en mindre effektiv kursdannelse på obligationerne.
Desuden bliver det  

 vanskeligt for låntagerne at opkøbe obligationer til brug i forbindelse med  

 ekstraordinær indfrielse af lån.
For indekslån foreslås en forlængelse af løbetiden for lån til opførelse  

 af ejerboliger fra 25 år til 30 år.
Forslaget er en konsekvens af bortfaldet  

 af de særlige IE-lån til ejerboliger, jf. litra E.
For indekslån til  

 forskellige særlige om- og tilbygningsarbejder i boligejendomme og ejendomme  

 til sociale, kulturelle og undervisningsmæssige formål foreslås en forøgelse  

 af løbetiden fra 20 år til 30 år svarende til ændringerne for nominallån.
Som en redaktionel ændring foreslås, at den maksimale løbetid fastsættes i  

 hele år, hvor der i den gældende indekslånelov anvendes halve år.
Den  

 maksimale løbetid regnes fra udgangen af den første termin, der er  

 afdragsfri.
C.
Lånenes afdragstakt Lovforslaget indebærer en liberalisering og forenkling af reglerne om  

 nominallåns afdragstakt.
For alle andre ejendomskategorier end ejerboliger  

 ophæves reglerne om lånenes afdragstakt.
Det overlades til institutterne selv  

 at træffe bestemmelse herom ud fra konkurrencesituationen på markedet og de  

 enkelte låntagergruppers behov samt institutternes sikkerhedsmæssige  

 overvejelser.
 For ejerboliger til helårsbrug og fritidshuse opretholdes reglerne om, at  

 lån skal ydes som en blanding af annuitets- og serielån (mix-lån). Herved  

 tilgodeses et økonomisk-politisk hensyn til at styrke den private opsparing.
Dog foreslås det ud fra forenklingshensyn, at lån til om- og tilbygning  

 skal ydes som 60 pct. annuitetslån og 40 pct . serielån, ligesom tilfældet er  

 for lån til opførelse og ejerskifte.
Efter den gældende lov ydes lån til om-  

 og tilbygning som 50 pct. annuitetslån og 50 pct. serielån.
D.
Værdiansættelse og låneudmåling vedrørende ejerboliger Lovforslaget giver boligministeren bemyndigelse til at fastsætte regler om  

 værdiansættelse og låneudmåling.
Denne bemyndigelse tænkes bl.a. benyttet til  

 ligesom efter gældende lovgivning at kræve dokumentation af de afholdte  

 udgifter ved lån til om- og tilbygning af ejerboliger og fritidshuse.
Det  

 grundlag, som lånet udmåles af, må maksimalt udgøre et beløb svarende til de  

 dokumenterede udgifter.
Det er derimod tanken at afskaffe reglen om, at værdiansættelsen af  

 ejerboliger til helårsbrug og fritidshuse i forbindelse med lån til om- og  

 tilbygning ikke må overstige den senest offentliggjorte ejendomsværdi med  

 tillæg af værdien af om- og tilbygningen.
Baggrunden herfor er, at  

 dokumentationskravet giver tilstrækkelig sikkerhed for, at disse lån ikke  

 anvendes til forbrug.
E.
Indekslån Lovforslaget indeholder en kraftig forenkling af reglerne om indekslån.
Den gældende lov om indeksregulerede realkreditlån er meget detaljeret i  

 sin regelfastsættelse.
En tilsvarende detaljeringsgrad i reguleringen findes  

 ikke for andre af realkreditinstitutternes finansielle produkter.
Problemet ved en så høj detaljeringsgrad er, at loven bliver usmidig.  

 Forslaget indeholder derfor kun enkelte regler om vilkårene for indekslån.  

 Disse regler er til gengæld af grundlæggende betydning for den måde,  

 indekslånesystemet fungerer på.
Det overlades herefter til institutterne selv  

 at finde frem til de mest hensigtsmæssige teknikker til udformning af et  

 indekslånesystem under overholdelse af de fastsatte grundlæggende vilkår.
Lovforslaget indebærer, at de særlige indekslån til ejerboliger (IE-lån)  

 afskaffes.
IE-lån har aldrig fået nogen udbredelse af betydning.
Det  

 lånebehov, som IE-lånene har dækket, vil kunne tilgodeses ved almindelige  

 I-lån.
Obligationsserierne for I-lån får dermed en større dybde, hvilket  

 tilgodeser hensynet til kapitalmarkedets effektive funktion.
Efter forslaget  

 er løbetiden for I-lån til ejerboliger 30 år mod 25 1/2 år efter den gældende  

 lovgivning.
Ved således at forlænge løbetiden sikres det, at låntagerne ikke  

 kommer til at betale mere i årlig ydelse, end tilfældet er for et IE-lån.  

 Ydelsen vil tværtimod - under normale forudsætninger om stigningstakten i  

 priser og lønninger - være lidt lavere.
F.
Ophævelse af belåningsforbudet Lovforslaget indebærer, at det såkaldte belåningsforbud ophæves.
I den  

 gældende realkreditlovgivning er der et generelt forbud mod långivning til  

 ejendomme ejet af stat eller kommune.
Samtidig er der dog fastsat så mange  

 undtagelser fra belåningsforbudet, at regelsættet efterhånden er blevet  

 relativt detaljeret og kompliceret.
Hertil kommer, at kommunernes  

 låneoptagelse desuden reguleres af Indenrigsministeriet.
Belåningsforbudet er i dets nuværende udformning vanskeligt foreneligt med  

 en situation, hvor realkreditinstitutterne i højere grad drives som  

 virksomheder, dvs. som forretninger.
Det forekommer ikke rimeligt at overlade  

 det til private virksomheder at kontrollere, at offentlige institutioner  

 finansierer deres investeringer i overensstemmelse med en politisk målsætning  

 om selvfinansiering.
Belåningsforbudets ophævelse betyder ikke, at statens og kommunernes  

 låneoptagelse gives fri.
Statens låneoptagelse kan ifølge grundlovens § 43  

 alene ske ifølge lov.
Finansministeren fastsætter regler om  

 statsinstitutioners adgang til at optage realkreditlån.
Kommunernes  

 låneoptagelse reguleres fortsat af bekendtgørelser udstedt af  

 indenrigsministeren.
G.
Belåning af maskiner Lovforslaget indebærer en ophævelse af sondringen mellem almindeligt og  

 særligt anvendelige maskiner.
Ved særligt anvendelige maskiner forstås  

 maskiner, der alene er anvendelige i den type virksomhed, der drives i  

 ejendommen.
Den gældende lov indeholder begrænsninger for medregningen af  

 særlige maskiner i låneudmålingsgrundlaget.
Sondringen er administrativt besværlig set i forhold til dens betydning  

 for realkreditlånets sikkerhed.
Desuden må instituttet antages at ville  

 udvise ekstra forsigtighed ved værdiansættelsen, hvis ejendommen eller  

 maskinerne har en meget specialiseret anvendelse, uanset at dette ikke følger  

 af en formel lovregel.
H.
Genindførelse af adgangen til at yde kontantlån Siden november 1985 har realkreditlån, bortset fra indekslån, alene kunnet  

 ydes som obligationslån.
Et obligationslån er et lån, der udbetales i obligationer.
Det betyder, at  

 der er nøje sammenhæng mellem vilkårene for lånet og de udstedte  

 obligationer.
Denne nøje sammenhæng er et krav ifølge det balanceprincip, der findes i  

 den gældende realkreditlov.
Lovforslaget indebærer imidlertid en ændring af  

 balanceprincippet, således at der ikke kræves balance mellem det enkelte lån  

 og de udstedte obligationer, men alene balance mellem de samlede  

 indbetalinger fra låntagerne og de samlede udbetalinger til  

 obligationsejerne, jf. punkt 5. Lån, der ydes uden sammenhæng med bestemte  

 obligationer, vil pr. definition være kontantlån.
Forbudet mod at yde  

 kontantlån kan derfor ikke opretholdes, når balanceprincippet ikke længere  

 indebærer et krav om sammenhæng mellem et lån og nogle bestemte obligationer.
I.
Landbrugets finansieringsforhold Landbrugets finansieringsforhold, herunder jordbrugslåneordningen,  

 overvejes i udvalget vedrørende struktur, ejerforhold og finansiering i  

 landbruget.
Dette udvalg forventes at fremsætte forslag til ændringer af  

 landbrugets finansieringsforhold i den nærmeste fremtid.
5. Balanceprincippet Ifølge balanceprincippet i den gældende realkreditlovgivning, skal der  

 være balance mellem det enkelte låns pålydende beløb og de obligationer, der  

 er udstedt til finansiering af lånet.
I myndighedernes administration af balanceprincippet har der været lagt  

 vægt på, at balanceprincippet i sin nuværende udformning skal forstås  

 således, at der skal være balance mellem betalingerne på låntager- og  

 obligationssiden snarere end på balance mellem de pålydende værdier af  

 udstedte obligationer og de til instituttet udstedte pantebreve.
Dette hænger  

 sammen med, at afbalancerede betalingsstrømme mere præcist tilgodeser  

 hensigten med balanceprincippet.
Hensigten med balanceprincippet er at sikre, at realkreditinstitutternes  

 udlånsvirksomhed ikke bliver behæftet med en renterisiko.
En renterisiko er  

 det tab, som realkreditinstituttet udsættes for, hvis renten ændrer sig i en  

 bestemt retning.
Et realkreditinstitut ville f.eks. være udsat for en  

 renterisiko, hvis det havde ydet fastforrentede lån med lang løbetid og  

 finansieret udlånet ved udstedelse af variabelt forrentede obligationer.
I så  

 fald ville instituttet lide et tab, hvis renten steg, idet renteindtægterne  

 fra udlånet ville være konstante, mens instituttets renteudgifter til de  

 udstedte obligationer ville stige.
 Balanceprincippet indebærer, at der etableres en snæver sammenhæng mellem  

 udlån og obligationsudstedelse, så instituttet ikke lider tab på  

 udlånsvirksomheden i tilfælde af renteændringer.
Der har altid været lagt stor vægt på realkreditinstitutternes  

 balanceprincip.
Dette skyldes bl.a., at det for realkreditinstitutter er  

 væsentligt at undgå renterisici som følge af realkreditlåns og  

 realkreditobligationers lange løbetid.
Størrelsen af de mulige tab ved at  

 pådrage sig en renterisiko forøges i takt med udlånets og forpligtelsernes  

 løbetid.
Derudover har balanceprincippet historisk spillet en meget positiv  

 rolle for kapitalmarkedets bedømmelse af realkreditinstitutternes soliditet,  

 hvilket har givet realkreditobligationer deres status som meget sikre  

 værdipapirer.
Dette har givet institutterne mulighed for at fremskaffe  

 langfristet kapital på de bedst mulige vilkår.
Den snævre sammenhæng mellem udlån og obligationsudstedelse, som følger af  

 det gældende balanceprincip, kan imidlertid være ufleksibel i relation til at  

 udvikle nye finansielle produkter, fordi det ofte vil være nødvendigt at  

 udstede nye obligationsserier.
Herved kan der opstå det under punkt 4 nævnte  

 problem med »tynde« obligationsserier.
Endvidere kan det være vanskeligt at overholde det gældende balanceprincip  

 i forbindelse med udlånsvirksomhed i udlandet.
I udlandet udstedes  

 obligationer normalt i blokke, mens de her i landet udstedes løbende.
Der foreslås derfor en ændret udformning af balanceprincippet.
Kravet til  

 balance vedrører efter lovforslaget forholdet mellem de samlede indbetalinger  

 fra låntagerne og instituttets samlede pligtige udbetalinger til  

 obligationsejerne.
De årlige udbetalinger må højst overstige indbetalingerne  

 med et beløb svarende til 1 pct. af instituttets egenkapital.
Endvidere må  

 instituttets samlede renterisiko som følge af afvigelserne højst udgøre 1  

 pct. af instituttets egenkapital.
Desuden stilles krav om, at institutterne  

 ikke må udsættes for risiko for tab som følge af forskelle på  

 indfrielsesvilkårene på udlåns- og obligationssiden.
 Endelig stilles krav om valutaneutralitet på udlåns- og obligationssiden.  

 Herved undgås det, at institutterne risikerer tab som følge af  

 valutakursudviklingen.
Den foreslåede udformning af balanceprincippet er mere fleksibel, hvilket  

 gør det nemmere at udvikle nye finansielle produkter, ligesom den muliggør en  

 effektivisering af virksomhedsudøvelsen.
Samtidig sikrer reglerne om den  

 maksimale ubalance, at institutterne ikke påføres renterisici af betydning,  

 hvilket sammen med egenkapitalkrav, værdiansættelse af panter og  

 sikkerhedsmæssige lånegrænser sikrer obligationernes status som meget sikre  

 værdipapirer.
De tilladte ubalancer efter lovforslaget må betegnes som relativt  

 begrænsede.
Såfremt erfaringerne med ændringen af balanceprincippet viser sig  

 at være positive, bør det overvejes at tillade større ubalancer.
6. Virksomhed i udlandet Realkreditinstitutternes virksomhed i udlandet sker efter den gældende  

 lovgivning på forsøgsbasis.
Efter lovforslaget bliver adgangen til at drive  

 virksomhed i udlandet permanent.
Indtil juni 1985 var realkreditinstitutternes virksomhedssfære begrænset  

 til udlån mod pant i fast ejendom i Danmark.
Ved en lovændring fik  

 boligministeren adgang til at godkende forsøgsordninger for udlånsvirksomhed  

 i udlandet og i den forbindelse dispensere fra realkreditlovens regler for  

 virksomhed i udlandet.
Siden lovens vedtagelse har boligministeren godkendt en række  

 forsøgsordninger for långivning i udlandet.
Det faktiske udlån i udlandet er  

 efter en relativt beskeden start steget relativt kraftigt inden for de  

 seneste år.
Ved udgangen af 1. halvår 1989 var således i alt ydet lån i  

 udlandet for 4,3 mia. kr.
Der har ved fastsættelsen af betingelser i forbindelse med  

 boligministerens godkendelse af forsøgsordninger været lagt vægt på at  

 opretholde långivningens sikkerhed.
Samtidig er der i forsøgsordningerne  

 godkendt en række afvigelser fra lovens bestemmelser, som er nødvendige som  

 følge af særlige forhold i de pågældende lande.
Lovforslaget indebærer en væsentlig forenkling i forhold til den gældende  

 godkendelsesprocedure.
Lovforslagets regler er udformet i overensstemmelse  

 med reglerne i forslaget til 2. samordningsdirektiv.
Disse regler indebærer,  

 at realkreditinstituttet meddeler boligministeren, at instituttet ønsker at  

 udøve virksomhed i et andet land.
Boligministeren skal inden for en nærmere  

 angivet frist videresende meddelelsen til værtslandets myndigheder.
Hvis  

 realkreditinstituttet ønsker virksomheden udøvet gennem en filial i det  

 pågældende land, kan boligministeren dog undlade at videresende meddelelsen,  

 hvis realkreditinstituttet ikke er økonomisk sundt.
Det er udtømmende fastsat i lovforslaget, hvilke af lovforslagets  

 bestemmelser, der gælder i forbindelse med virksomhed i udlandet, og hvilke  

 der ikke gælder.
De af lovforslagets bestemmelser, der er fastsat ud fra  

 økonomisk-politiske hensyn og særlige sektormæssige hensyn, gælder således  

 ikke i forbindelse med virksomhed i udlandet.
Dette gælder f.eks. reglerne om  

 lavere lånegrænser end de sikkerhedsmæssigt begrundede, maksimale løbetider  

 og afdragstakt (mix-lån).
Derimod gælder de af lovforslagets regler, der tilgodeser hensynet til  

 lånenes sikkerhed, også i forbindelse med virksomhed i udlandet.
Af særlig  

 sikkerhedsmæssig betydning må lånegrænserne siges at være.
Disse vil da også  

 kun kunne fraviges, hvis dette er sædvanligt i det pågældende land - dvs. af  

 konkurrencemæssige hensyn - og da kun mod pengeinstitut- eller  

 forsikringsgaranti.
 Forslaget indebærer derfor, at den sikkerhed, der kendetegner dansk  

 realkredit, fortsat vil være til stede i forbindelse med danske  

 realkreditinstitutters virksomhed i udlandet.
7. Egenkapital og solvens I den gældende realkreditlov varierer reservekravet efter, om låntagerne  

 hæfter solidarisk, og efter om lånet er ydet i 1. eller 2. lag.
 Lovforslagets egenkapitalkrav er udformet i overensstemmelse med forslaget  

 til solvensnøgletalsdirektiv, der fundamentalt afviger fra udformningen af  

 reservekravet i den gældende lov, jf. omtalen af direktivet ovenfor i afsnit  

 II.6.
Lovforslaget inddrager alle realkreditinstitutternes aktiver i  

 fastsættelsen af egenkapitalkravet, mens den gældende lov alene inddrager  

 udlånet.
Egenkapitalkravet opgøres som 8 pct. af instituttets risikovægtede  

 aktiver.
Direktivforslagets risikovægtning er relativt detaljeret, hvorfor  

 det er fundet hensigtsmæssigt ikke at fastsætte denne i loven, men i stedet  

 give ministeren en bemyndigelse til at fastsætte de mere detaljerede regler  

 herom.
Forslaget til solvensnøgletalsdirektiv indebærer en væsentlig forøgelse af  

 egenkapitalkravet til realkreditinstitutter.
Ved den nuværende  

 aktivsammensætning vil egenkapitalkravet således stige med ca. 18 pct. i  

 gennemsnit for de tre enhedsprioriteringsinstitutter, så længe en  

 overgangsordning ifølge direktivforslaget for risikovægtning af lån i kontor-  

 og forretningsejendomme gælder.
Når overgangsordningen falder bort den  

 1.1.1996, vil egenkapitalkravet være ca. 27 pct. højere end reservekravet  

 efter den gældende lov.
Beregningerne er baseret på aktivsammensætningen ved  

 udgangen af 1988.
Ved vurderingen af betydningen af det øgede egenkapitalkrav bør indgå, at  

 lovforslaget også indebærer ændringer med hensyn til, hvilke  

 kapitalelementer, der kan medregnes i egenkapitalen.
Der foreslås en  

 bemyndigelse til ministeren til at fastsætte regler herom.
Disse regler skal  

 som nævnt gennemføre EF's direktiv om kreditinstitutters egenkapital i  

 realkreditlovgivningen.
Egenkapitaldirektivet åbner mulighed for, at institutterne, så længe de er  

 foreninger eller fonde, kan medregne solidarisk hæftelse i egenkapitalen.
For  

 at undgå, at der bliver ulige konkurrencevilkår mellem de eksisterende  

 institutter og nyoprettede institutter, er det tanken at aftrappe de  

 eksisterende institutters adgang til at indregne solidarisk hæftelse.
Intet  

 realkreditinstitut vil kunne indregne solidarisk hæftelse i egenkapitalen  

 efter den 1.1.1998.
Realkreditinstitutter, der er aktieselskaber, kan derimod ikke umiddelbart  

 ifølge direktivet indregne solidarisk hæftelse i egenkapitalen.
Det  

 forekommer imidlertid rimeligt, at institutter, der omdannes til  

 aktieselskaber, indrømmes en overgangsperiode til at tilpasse sig de skærpede  

 krav til egenkapitalopgørelsen, idet skærpelsen ellers vil ske fra den ene  

 dag til den anden.
Uden en overgangsperiode kan adgangen til at indregne  

 solidarisk hæftelse desuden blive af væsentlig betydning for instituttets  

 beslutning om omdannelse til aktieselskab, hvilket ikke forekommer  

 hensigtsmæssigt.
Hvorvidt realkreditinstitutter, der omdannes til  

 aktieselskaber, kan indrømmes en overgangsperiode, må imidlertid som følge af  

 direktivets formulering afhænge af en forhandling med EF-kommissionen.
 Direktivet åbner desuden mulighed for at medregne ansvarlig  

 indskudskapital i egenkapitalen, hvilket er indarbejdet i lovforslaget.
8. Hæftelsesforhold Som en udløber af realkreditinstitutternes aktiviteter i udlandet har der  

 vist sig at være behov for at præcisere institutternes retlige organisation.  

 Reglerne herom har hidtil været fastsat i institutternes vedtægter, hvilket  

 indebærer visse forskelle institutterne imellem.
Hovedparten af de eksisterende institutter har oprettet seriereservefonde.  

 Lovforslaget kræver, at der skal oprettes seriereservefonde, hvis låntagerne  

 hæfter solidarisk.
Lovforslaget præciserer, at seriens obligationesejere har  

 fortrin til seriereservefonden.
Seriereservefonden hæfter således ikke for  

 realkreditinstituttets forpligtelser.
 Endvidere fastsættes mere smidige regler for overførsel mellem  

 seriereservefondene og instituttets øvrige egenkapital.
Desuden fastsætter lovforslaget, at låntagerne alene kan hæfte solidarisk  

 for seriens forpligtelser.
Låntagernes solidariske hæftelse kan således ikke  

 gøres gældende til honorering af instituttets øvrige forpligtelser.
9. Placeringsregler for de til egenkapitalen svarende midler Lovforslaget indeholder - til forskel fra den gældende realkreditlov -  

 bestemmelser om realkreditinstitutternes anbringelse af deres midler.
Placeringsreglerne omhandler alene midler, der ikke vedrører  

 udlånsvirksomheden.
Placeringen af disse midler er ikke en del af et  

 realkreditinstituts primære virksomhed.
Placeringsreglerne skal sikre, at  

 midlerne i overvejende grad placeres i sikre og rimeligt likvide aktiver.  

 Herved tilgodeses hensynet til, at midlerne svarende til egenkapitalen skal  

 fungere som sikkerhed for udlånsvirksomheden, dvs. at de skal have den  

 forudsatte værdi, hvis de skal anvendes efter deres formål.  

 Placeringsreglerne vedrører både midler svarende til egenkapitalkravet og  

 overskydende midler i forhold til egenkapitalkravet.
Det skyldes, at der er  

 behov for en stødpude, hvis de aktiver, midlerne er placeret i, skulle tabe i  

 værdi som følge af kurstab.
Ifølge lovforslagets placeringsregler skal et realkreditinstitut placere  

 midler i børsnoterede obligationer svarende til mindst 65 pct. af  

 lovgivningens krav til instituttets egenkapital.
Desuden skal der placeres  

 midler i børsnoterede obligationer svarende til mindst 50 pct. af det beløb,  

 hvormed instituttets egenkapital overstiger lovgivningens krav til  

 egenkapitalen.
Disse krav sikrer, at den altovervejende andel af  

 institutternes midler fortsat placeres i obligationer.
Placering i  

 obligationer tilgodeser hensynet til placeringens sikkerhed, likviditet og  

 afkast.
Efter lovforslaget kan et realkreditinstitut ikke erhverve ejerandele i  

 samme selskab svarende til mere end 15 pct. af sin egenkapital.
Forslaget  

 tilsigter en vis risikospredning, så egenkapitalen ikke reduceres voldsomt  

 som følge af tab på enkelte selskaber, hvori instituttet har investeret  

 betydelige beløb.
Et realkreditinstitut eller flere institutter i fællesskab må ikke ved  

 midlernes placering udøve bestemmende indflydelse over virksomheder, der ikke  

 udøver realkreditvirksomhed eller accessorisk virksomhed.
Bestemmelsen  

 tilsigter at forhindre, at et realkreditinstitut omgår forbudet mod at drive  

 anden virksomhed ved gennem midlernes placering at udøve bestemmende  

 indflydelse på et andet selskab.
Forslaget indeholder videre adgang for institutterne til at placere midler  

 i kapitalformidlingsselskaber.
Kapitalformidlingsselskaber er selskaber, der  

 ikke driver selvstændig erhvervsvirksomhed, men som kan erhverve bestemmende  

 indflydelse over erhvervsvirksomheder.
Ved oprettelse eller erhvervelse af  

 kapitalformidlingsselskaber kan realkreditinstitutter i fællesskab udøve  

 bestemmende indflydelse.
Et enkelt realkreditinstitut må derimod ikke udøve  

 bestemmende indflydelse over et kapitalformidlingsselskab.
 Forslaget indeholder endvidere regler, der forhindrer, at et  

 realkreditinstitut placerer midler i et moderselskab til  

 realkreditinstituttet eller i andre dattervirksomheder af moderselskabet.  

 Herved undgås, at midlerne ud fra koncernmæssige overvejelser placeres mere  

 risikobehæftet, end markedsmæssige overvejelser og et isoleret hensyn til  

 realkreditinstituttet ville tilsige.
Endelig fastsættes regler om realkreditinstitutters maksimalt tilladelige  

 rente- og valutarisiko for andre aktiver og passiver samt ikke balanceførte  

 poster end dem, der vedrører udlånet.
Renterisikoen må efter forslaget ikke  

 overstige renterisikoen på de udstedte obligationer.
Valutasammensætningen på  

 de nævnte aktiver skal svare til egenkapitalkravets valutamæssige  

 sammensætning.
10. Omdannelse af de eksisterende institutter til aktieselskaber Under hensyn til, at nye realkreditinstitutter skal organiseres som  

 aktieselskaber, og at aktieselskabsformen i øvrigt bliver stadig mere  

 dominerende på penge- og kapitalmarkedet, jf. den gennemførte adgang for  

 sparekasserne til at omdanne sig til aktieselskaber, åbner lovforslaget  

 mulighed for, at de eksisterende realkreditinstitutter med boligministerens  

 godkendelse kan omdannes til aktieselskaber.
Aktieselskabsformen indeholder  

 som ovenfor nævnt en række fordele for institutterne på det fremtidige  

 kapitalmarked, hvorfor de eksisterende institutter af hensyn til deres  

 konkurrencestilling på dette marked må have mulighed for at omdanne sig til  

 aktieselskaber.
Forslaget indebærer, at et realkreditinstitut kan oprette et aktieselskab  

 og overdrage instituttets aktiver og gæld som helhed hertil.
Den eksisterende  

 forening eller fond får herefter som eneste funktion at eje aktieselskabet,  

 hvorfra der drives realkreditvirksomhed.
Realkreditinstitutter organiseret som forening kan dog også vælge at  

 oprette en fond, der får til opgave at eje aktier i det oprettede  

 aktieselskab, hvortil instituttets aktiver og gæld er overdraget.
Den  

 forening, der tidligere udøvede realkreditvirksomhed opløses uden  

 likvidation.
Lovforslaget åbner mulighed for, at der indsættes et holdingselskab mellem  

 fonden eller foreningen og realkreditaktieselskabet.
Herved bliver der  

 mulighed for at drive realkreditvirksomhed som led i en finansiel koncern.  

 Dette kan reducere omkostningerne til produktion og markedsføring af de  

 finansielle produkter, herunder realkreditlånene.
Fonden eller foreningen vil på omdannelsestidspunktet være ejer af hele  

 aktiekapitalen i realkreditaktieselskabet.
Det betyder, at der ikke  

 eksisterer et problem vedrørende fastsættelse af kursen på fondens eller  

 foreningens aktier i forhold til andre aktionærers aktier.
Hovedparten af de eksisterende realkreditinstitutter har oprettet  

 seriereservefonde.
Seriereservefondene kan efter lovforslaget ikke omdannes  

 til aktiekapital.
Det skyldes, at obligationsejerne i hver serie har fortrin  

 til den pågældende seriereservefond.
Flertallet af bestyrelsesmedlemmerne i en fond eller forening, der ejer et  

 realkreditaktieselskab, skal ifølge lovforslaget være valgt direkte eller  

 indirekte af låntagere og obligationsejere.
Herved sikres det ligesom i dag,  

 at låntagere og obligationsejere, dvs. de to vigtigste brugergrupper, får  

 indflydelse på fonden eller foreningen.
Boligministeren skal godkende  

 bestyrelsens medlemmer, og en godkendelse kan tilbagekaldes.
Herved sikres  

 det, at personer, der ikke skønnes egnede til at sikre en forsvarlig ledelse  

 af fonden eller foreningen, ikke kan være medlem af bestyrelsen.
11. Koncern- og ejerforhold Lovforslaget indeholder til forskel fra den gældende realkreditlov regler  

 om realkreditinstitutters ejerskab af andre realkreditinstitutter.
Efter  

 forslaget skal boligministeren godkende, at et realkreditinstitut erhverver  

 bestemmende indflydelse over et andet realkreditinstitut.
Bestemmelsen skal  

 ses på baggrund af, at fusioner mellem realkreditinstitutter skal godkendes  

 af boligministeren.
Ved virksomhed i udlandet kan det være hensigtsmæssigt for et institut at  

 erhverve bestemmende indflydelse over et andet kreditinstitut, som ikke  

 nødvendigvis er specialiseret til at drive realkreditvirksomhed.
Lovforslaget  

 åbner mulighed for at godkende erhvervelse af bestemmende indflydelse over et  

 kreditinstitut, såfremt instituttet i løbet af 3 år overgår til udelukkende  

 at drive realkreditvirksomhed.
Ved helt eller delvist ejerskab af et andet realkreditinstitut gælder  

 lovforslagets regler om balanceprincip og midlernes anbringelse på  

 konsolideret grundlag, dvs. for koncernen som helhed.
Moderselskabet  

 behandles, som om det selv udøvede den aktivitet, der foregår i  

 datterselskabet.
Lovforslagets regler om egenkapital og om regnskab og  

 revision foreslås at gælde for både koncernen og de enkelte institutter i  

 koncernen.
Som en nydannelse i den finansielle lovgivning her i landet foreslås det,  

 at boligministeren skal forhåndsgodkende erhvervelse af større kapitalposter  

 i realkreditinstitutter.
Boligministeren nægter at godkende erhvervelse af  

 større kapitalposter, hvis de pågældende aktionærer ikke anses for egnede til  

 at sikre en forsvarlig drift af realkreditinstituttet.
Endvidere kan  

 boligministeren ophæve stemmeretten for aktier, hvis ejere ikke medvirker til  

 en forsvarlig drift af instituttet.
Disse regler er i overensstemmelse med  

 forslaget til 2. samordningsdirektiv.
12. Inddragelse af godkendelse og opløsning I overensstemmelse med kravene i 1. samordningsdirektiv indeholder  

 lovforslaget bestemmelser om inddragelse af godkendelse og opløsning af  

 realkreditinstitutter.
Regler herom findes ikke i den gældende realkreditlov.
 Godkendelsen af et realkreditinstitut kan efter lovforslaget inddrages,  

 hvis realkreditinstituttet ikke længere opfylder betingelserne for at få  

 godkendelse, eller hvis instituttet groft eller gentagne gange overtræder  

 bestemmelserne i realkreditlovgivningen.
I tilfælde af instituttets konkurs foreslås som en ændring i forhold til  

 den gældende realkreditlovgivning indført en privilegeret stilling for ejerne  

 af realkreditobligationer og andre værdipapirer udstedt af instituttet i  

 forbindelse med udlånsvirksomheden.
Ejerne af realkreditobligationer og andre  

 værdipapirer sikres efter lovforslaget fyldestgørelse før de almindelige  

 kreditorer.
Forslaget tilsigter at opretholde realkreditobligationers status  

 som meget sikre værdipapirer.
Bestemmelsen skal desuden ses på baggrund af, at der i andre EF-lande  

 gælder et tilsvarende konkursprivilegium for obligationsejerne.  

 Konkursprivilegiet er hovedårsagen til, at værdipapirer udstedt af  

 realkreditinstitutter i de pågældende lande anses for uomtvisteligt sikre  

 værdipapirer.
Det har i EF-sammenhæng vist sig at være et problem at få  

 danske realkreditobligationer anerkendt som lige så sikre som andre landes  

 realkreditobligationer, fordi der ikke gælder et konkursprivilegium.
13. Regnskab og revision Bestemmelserne om regnskab og revision er udbygget væsentligt i forhold  

 til den gældende realkreditlov.
Dette skal ses på baggrund af dels direktivet  

 om bankers og andre penge- og finansieringsinstitutters årsregnskaber og  

 konsoliderede regnskaber, dels den foreslåede ændring af balanceprincippet,  

 den stigende aktivitet i udlandet og de foreslåede placeringsregler.
Disse  

 ændringer vil betyde, at institutternes regnskaber og de nøgletal, der kan  

 udledes heraf, får stigende betydning for tilsynet med institutterne.  

 Endvidere vil ændringerne stille større krav til revisionen af institutterne.
 En række af forslagets bestemmelser om regnskab og revision er parallelle  

 med bank- og sparekasselovens bestemmelser, herunder de ændringer som blev  

 indføjet i loven ved en lovændring i foråret 1989, (lov nr. 327 af 24. maj  

 1989).
Efter den gældende realkreditlov skal boligministeren godkende  

 realkreditinstitutternes regnskabsopstilling.
I overensstemmelse med  

 direktivet om bankers og andre penge- og finansieringsinstitutters  

 årsregnskaber og konsoliderede regnskaber indeholder lovforslaget en  

 bemyndigelse til ministeren til at fastsætte regler om regnskabsaflæggelse.
14. Tilsyn Lovforslagets regler om tilsyn svarer i hovedtræk til reglerne i den  

 gældende lovgivning.
Boligministeren er efter loven ansvarlig for tilsynet.
I praksis er  

 ministerens beføjelser dog delegeret til Boligstyrelsen.
Tilsynet påser, at realkreditinstitutterne overholder  

 realkreditlovgivningens regler.
Tilsynet kan give påbud om berigtigelse af  

 forhold, der er i strid med realkreditlovgivningen.
Som følge af lovforslagets liberaliseringer af realkreditlovgivningen og  

 gennemførelsen af EF- direktiverne må tilsynet forventes at undergå  

 ændringer.
Der bliver behov for et styrket tilsyn, herunder især en væsentlig  

 udbygning af det regnskabsmæssige tilsyn med institutterne samt en forbedring  

 af den stikprøvemæssige kontrol af de enkelte lånesager, jf. afsnit VI om  

 lovforslagets administrative og økonomiske konsekvenser.
15. Straffebestemmelser Lovforslagets straffebestemmelser er udvidet i forhold til den gældende  

 lov.
Efter lovforslaget omfatter straffebestemmelserne overtrædelse af  

 væsentligt flere af lovens bestemmelser.
Desuden udvides sanktionerne til  

 også at omfatte straf i form af hæfte.
Efter den gældende lov straffes alene  

 overtrædelse af udlånsbestemmelserne, og der kan kun idømmes bødestraf.
16. Ikrafttrædelses- og overgangsbestemmelser Loven træder i kraft dagen efter bekendtgørelsen i Lovtidende.
Dog skal  

 enkelte af lovens bestemmelser, f.eks. de der vedrører landbrugets  

 refinansieringsordning, gælde fortsat.
Bestemmelserne om egenkapital og solvens skal ifølge EF-direktiverne på  

 området senest træde i kraft den 1. januar 1993. Gennemførelsen af disse  

 EF-direktiver behandles i et udvalg under Finanstilsynet.
Det forventes, at  

 disse regler træder i kraft på samme tidspunkt for realkreditinstitutter som  

 for pengeinstitutter.
IV.
Tal til belysning af realkreditinstitutternes virksomhed Til belysning af realkredittens rolle i kreditgivningen her i landet er i  

 tabel 1 vist kreditgivningens fordeling på långivergrupper.
Tabel 1. Den samlede registrerede kreditgivning fordelt på långivergrupper Kilde: Realkreditrådets årsberetning, diverse årgange.
Realkreditinstitutternes andel af den samlede kreditgivning steg fra 27,7  

 pct. i 1985 til 31,6 pct. i 1988. Dette skete på bekostning af især statens  

 udstedelse af obligationer.
Realkreditinstitutterne er således den største  

 enkelte kreditgivergruppe her i landet.
Tabel 2. Lån mod pant i fast ejendom fordelt på långivergrupper Kilde: Realkreditrådets årsberetning, diverse årgange.
I tabel 2 er for de seneste 4 år vist forskellige långivergruppers andel  

 af det samlede marked for lån mod pant i fast ejendom.  

 Realkreditinstitutterne har med en andel på omkring 90 pct. været helt  

 dominerende på dette marked.
I 1988 skete der et fald i  

 realkreditinstitutternes andel til 86 pct., mens pengeinstitutterne samme år  

 fordoblede deres andel fra ca. 4 pct. i 1987 til 8 pct. i 1988.
Tabel 3. Cirkulerende børsnoterede obligationer (nominel værdi) Kilde: Danmarks Nationalbank, Kvartalsoversigt, august 1989.
I tabel 3 er vist udviklingen i den cirkulerende obligationsmasse i de  

 seneste 4 år og forskellige gruppers andele heraf.
Realkreditinstitutterne  

 øgede sin andel fra 57 pct. i 1985 til 63 pct. i juni 1989.
Tabel 4. Realkreditinstitutternes nyudlån fordelt på ejendomskategorier Kilde: Realkreditrådets årsberetning, diverse årgange.
I tabel 4 er vist udviklingen de seneste 4 år i realkreditinstitutternes  

 nyudlån.
Ved nyudlån forstås bruttoudlån fratrukket ekstraordinære  

 indfrielser af eksisterende lån.
I 1985 og 1986 er dog alene fratrukket  

 overførsler, dvs. lån der indfries i forbindelse med udbetaling af nyt lån i  

 det samme institut.
Dette medfører en overvurdering af tallene i forhold til  

 1987 og 1988. Realkreditinstitutternes samlede nyudlån toppede i 1986 med  

 88,5 mia.kr. efter flere års konstante stigninger.
Tabel 5. Realkreditinstitutternes nyudlån fordelt på belåningsformål Kilde: Realkreditrådets årsberetning, diverse årgange.
I tabel 5 er vist nyudlånets procentvise fordeling på belåningsformål.
Det  

 ses, at nybyggeriets andel er steget fra 24,6 pct. i 1985 til 41,9 pct. i  

 1988, mens andelen af lån til om- og tilbygning er faldet fra 29,9 pct. til  

 16,9 pct.
V.
Høring Et udkast til lovteksten og bemærkninger til de enkelte bestemmelser har  

 været forelagt: Statsministeriet, Justitsministeriet, Finansministeriet,  

 Økonomiministeriet, Indenrigsministeriet, Landbrugsministeriet,  

 Industriministeriet, Danmarks Nationalbank, Københavns Fondsbørs,  

 Værdipapircentralen, Realkreditrådet, Assurandørsocietetet, Den Danske  

 Bankforening, Danmarks Sparekasseforening, Pensionskasserådet, Dansk  

 Ejendomsmæglerforening, Foreningen af Danske Ejendomsformidlere,  

 Ejendomsformidlernes Landsorganisation, Foreningen af Statsautoriserede  

 Revisorer, Foreningen af Registrerede Revisorer, Kommunernes Landsforening,  

 Boligselskabernes Landsforening, Forbrugerrådet, Danske  

 Realkreditfunktionærers Landsforening, Provinsbankernes Reallånefond,  

 Landsbankernes Reallånefond, Byggeskadefonden og Landsbyggefonden.
VI.
Administrative og økonomiske konsekvenser Lovforslaget indebærer en række liberaliseringer af realkreditlovgivningen  

 med henblik på at gøre det muligt for institutterne at konkurrere med andre  

 finansielle institutioner under de ændrede konkurrencebetingelser som følge  

 af EF's indre marked.
 Dette kombineret med såvel EF-direktivernes krav om, at hjemlandet skal  

 føre kontrol (tilsyn) med institutterne som EF-direktivernes krav til  

 årsregnskaber, egenkapital og solvens for kreditinstitutter betyder i sig  

 selv en væsentlig forøgelse af Realkredittilsynets arbejdsopgaver, samtidig  

 med at der naturligvis vil ske ændringer i karakteren af tilsynets opgaver.
Den friere adgang til at etablere sig vil utvivlsomt indebære, at der  

 bliver flere institutter at føre tilsyn med.
EF-kravet om hjemlandstilsyn  

 samt den forventede forøgelse af institutternes udlandsaktiviteter vil føre  

 til et større antal tilsynssager, der i sagens natur ofte er mere kompliceret  

 og tidskrævende end sager i Danmark.
Der vil skulle ske en udbygning af det  

 regnskabsmæssige tilsyn på grund af både EF-kravene til regnskaber,  

 egenkapital og solvens og liberaliseringen af balanceprincippet, jf. afsnit  

 III. 5. Denne liberalisering indebærer i sig selv, at Realkredittilsynet får  

 til opgave at kontrollere, at realkreditinstitutterne ikke pådrager sig  

 væsentlige tabsrisici som følge af rente- og/eller valutamæssige ubalancer.
Tilsynet med de enkelte lånesager har i sagens natur karakter af  

 stikprøvemæssig kontrol.
For at forbedre denne stikprøvekontrol er det  

 hensigten at stille sådanne krav til realkreditinstitutternes edb-systemer,  

 at tilsynet vil kunne modtage tilsynsrelevant materiale i en edb-læsbar form.  

 Herved opnås, at man gennem en systematisk maskinel bearbejdning på en langt  

 mere effektiv måde bliver i stand til at finde frem til de udlånsområder og  

 konkrete lånesager, som påkalder sig særlig tilsynsmæssig interesse.
Det er endvidere vigtigt at påpege, at det danske realkreditmarked og de  

 danske realkreditinstitutter altid har været kendt for en høj grad af tillid  

 fra såvel låntagere som investorer.
Dette har betydet, at der er tillid til  

 de danske obligationer, hvilket har medvirket til et stabilt og effektivt  

 obligationsmarked, der har sikret låntagerne de billigst mulige langfristede  

 lån.
 En styrkelse af Realkredittilsynet og dermed af tilsynets virksomhed såvel  

 i Danmark som ved aktiviteter i andre EF-lande vil under de nye mere liberale  

 konkurrencebetingelser være nødvendig for at sikre både inden- og udenlandske  

 låntageres og investorers tillid til de danske realkreditinstitutter og  

 dermed være med til fortsat at sikre låntagerne billige, langfristede lån.
Realkredittilsynet er organisatorisk placeret som et kontor under  

 Boligstyrelsen.
Ud over tilsynet med realkreditinstitutterne varetager  

 kontoret bl.a. det lovforberedende arbejde på realkreditområdet,  

 planlægningsopgaver og kontakter til EF's institutioner bl.a. vedrørende nye  

 direktiver.
Kontoret er i øjeblikket varigt bemandet med en kontorchef, 7  

 sekretærer/fuldmægtige og 6 kontorfunktionærer.
For at sikre, at Realkredittilsynet med de øgede opgaver og den nye  

 konkurrencesituation kan udføre opgaverne med samme effektivitet og autoritet  

 som hidtil er det nødvendigt med såvel en personalemæssig som faglig  

 styrkelse af tilsynet.
De personalemæssige ressourcer vil blive tilvejebragt  

 ved omprioriteringer.
 Merudgifterne til løn og drift afholdes af realkreditinstitutterne, jf.  

 forslagets § 95, stk. 3.
 Forslaget har i øvrigt ingen økonomiske konsekvenser for staten og  

 kommunerne.
 Realkredittilsynets fremtidige organisatoriske placering overvejes i  

 forbindelse med regeringens handlingsplan for afbureaukratisering.
Bemærkninger til de enkelte bestemmelser Kapitel 1 Virksomhedsområde m.v.
Til § 1 Loven gælder ifølge stk. 1 for realkreditinstitutter og for  

 realkreditvirksomhed.
Det indebærer, at loven regulerer såvel  

 realkreditinstitutters udøvelse af realkreditvirksomhed som institutternes  

 accessoriske aktiviteter samt institutterne som retlige organisationer.  

 Desuden regulerer loven realkreditvirksomhed udøvet af andre end  

 realkreditinstitutter.
I stk. 3 defineres realkreditvirksomhed som ydelse af lån mod registreret  

 pant i fast ejendom på grundlag af udstedelse af realkreditobligationer.
Det  

 bemærkes, at realkreditinstitutters virksomhedsområde ikke er begrænset til  

 at udøve den således definerede realkreditvirksomhed.
Realkreditinstitutter  

 kan tillige udøve accessorisk virksomhed, jf. § 2, stk. 2, og yde lån med  

 registreret pant i fast ejendom på grundlag af andre værdipapirer end  

 realkreditobligationer, jf. § 2, stk. 1.
Kravet om, at pantet skal være registreret, findes ikke i den gældende  

 lov, men har altid været implicit i begrebet realkreditvirksomhed, idet  

 långivningen i Danmark ifølge praksis skal sikres ved tinglyst pant i fast  

 ejendom.
Når begrebet »registreret« bruges fremfor  

 »tinglyst« skyldes det, at loven også gælder for institutternes  

 virksomhed i udlandet.
Realkreditobligationer defineres i stk. 4 som omsættelige massegældsbreve  

 eller fondsaktiver, som bærer betegnelsen realkreditobligationer, som er  

 udstedt ved realkreditvirksomhed, og som er optaget til offentlig notering på  

 en fondsbørs.
Realkreditobligationer kan udbydes på såvel Københavns  

 Fondsbørs som udenlandske fondsbørser og kan være i såvel danske kroner som  

 udenlandske valutaer.
 Realkreditobligationer kan efter bestemmelsen både være omsættelige  

 massegældsbreve, hvorved forstås fysiske værdipapirer, der er  

 ihændehaverpapirer, og fondsaktiver, jf. lov om en værdipapircentral.
Realkreditobligationer har på det danske kapitalmarked traditionelt været  

 anset for uomtvisteligt sikre værdipapirer.
Lovforslaget tilsigter at  

 opretholde denne status, jf. §§ 3-5 og § 86, stk. 4.
Til § 2 Ifølge stk. 1 kan realkreditinstitutterne benytte andre værdipapirer end  

 realkreditobligationer ved kapitalfremskaffelsen.
Andre værdipapirer er  

 f.eks. »private placements« eller »European Commercial  

 Papers«.
Herved tilgodeses hensynet til institutternes virksomhed i  

 udlandet, hvor det kan være forbundet med vanskeligheder at udstede  

 obligationer, der opfylder kravene til at kunne betegnes som  

 realkreditobligationer.
Endvidere vil bestemmelsen kunne skabe større  

 fleksibilitet i institutternes kapitalfremskaffelse her i landet.
Ved værdipapirer forstås alene fordringer.
Værdipapirer, der repræsenterer  

 en ejerrettighed, kan ikke benyttes som led i fundingen af udlånet.  

 Bestemmelsen giver endvidere ikke institutterne adgang til at modtage indlån  

 fra offentligheden.
Der skal være tale om værdipapirudstedelse.
 Ifølge stk. 2 må realkreditinstitutter for uden realkreditvirksomhed drive  

 virksomhed, der må anses for accessorisk til instituttets  

 realkreditvirksomhed.
De hidtil gældende regler og praksis med hensyn til realkreditinstitutters  

 adgang til at udøve virksomhed på tilgrænsende områder i forhold til  

 realkreditvirksomhed, har været relativt restriktiv, omend der på  

 realkreditområdet som i det øvrige finansielle system i de seneste år er sket  

 en ikke uvæsentlig opblødning.
Forslaget tilsigter at forbedre institutternes  

 muligheder for at udøve virksomhed på umiddelbart tilgrænsende områder.
Som eksempler på områder, der må anses for accessoriske til  

 realkreditvirksomhed kan nævnes vurdering af fast ejendom og  

 ejendomsdatasystemer.
Også aktivitetsområder, der er af afgørende betydning  

 for institutternes distributions- og afsætningsmuligheder, kan nævnes.  

 Endelig kan nævnes aktiviteter ved køb og salg af obligationer og andre  

 værdipapirer, dels i forbindelse med obligationsudstedelse, dels i  

 forbindelse med institutternes anbringelse af de til egenkapitalen svarende  

 midler.
Disse aktiviteter kunne eksempelvis udøves i form af et  

 børsmæglerselskab under iagttagelse af alsidighedskravet i § 25 i lov om  

 Københavns Fondsbørs.
Udmøntningen af, hvad der mere præcist forstås ved accessorisk virksomhed,  

 vil blive fastlagt ved konkrete afgørelser.
Der vil i den forbindelse blive  

 lagt vægt på, at de pågældende områder skal have umiddelbar betydning for  

 instituttets realkreditvirksomhed.
Ifølge stk. 3 kan boligministeren bestemme, at accessorisk virksomhed skal  

 udøves af et andet selskab, registreret i Erhvervs- og Selskabsstyrelsen.  

 Udøvelsen af accessorisk aktivitet kan have betydning for  

 realkreditinstituttets økonomiske stilling.
I så fald kan det være en fordel,  

 at denne aktivitet udøves i en selvstændig organisatorisk enhed, der er  

 undergivet et klart retsgrundlag.
Ifølge stk. 4 må realkreditinstitutter ikke drive anden virksomhed end  

 realkreditvirksomhed, udlån på grund af udstedelse af andre værdipapirer og  

 accessorisk virksomhed.
Bestemmelsen tilsigter at forhindre, at ejerne af de  

 udstedte obligationer påføres risiko for tab som følge af instituttets  

 engagement i andre aktiviteter, hvor realkreditinstituttet ikke umiddelbart  

 har særlig kompetence.
Forbudet mod at drive anden virksomhed omfatter ikke midlertidig drift af  

 anden virksomhed som følge af en overtagelse af nødlidende panter, eftersom  

 dette opfattes som en nødvendig del af realkreditvirksomheden.
Instituttet er  

 forpligtet til at søge sådan anden virksomhed afviklet, når det ud fra  

 hensynet til at undgå tab ikke længere er nødvendigt at drive den pågældende  

 virksomhed.
Til § 3 I § 3 fastsættes, på hvilke betingelser udenlandske kreditinstitutter kan  

 udøve realkreditvirksomhed gennem filialer eller i form af  

 grænseoverskridende tjenesteydelser.
Bestemmelsen er fastsat på grundlag af  

 fællesskabsrettens behandling af grænseoverskridende tjenesteydelser, men  

 omfatter også kreditinstitutter beliggende uden for EF.
En filial betragtes i fællesskabsretten ikke som en selvstændig juridisk  

 enhed, men som en del af det i hjemlandet beliggende kreditinstitut.
Ved  

 indgåelse af aftaler med trediemand handler filialen ikke på egne vegne, men  

 på vegne af det kreditinstitut, hvoraf den er en del.
Det kreditinstitut,  

 hvorunder filialen hører, hæfter med hele sin formue for de forpligtelser,  

 som filialen på virksomhedens vegne har indgået.
Som filial anser alle former  

 for permanent tilstedeværelse i værtslandet, der opfylder disse kriterier,  

 herunder også agenturer og lignende.
Traditionelt har filialer af udenlandske kreditinstitutter efter dansk  

 lovgivning været behandlet med udgangspunkt i det samme regelsæt som  

 selvstændigt etablerede institutter.
F.eks. har de skulle godkendes efter  

 samme regler som selvstændigt etablerede kreditinstitutter, og de har skullet  

 have en selvstændig filialkapital.
Dette vil ikke længere være muligt, når 2.  

 samordningsdirektiv træder i kraft.
Udgangspunktet for dette direktiv er  

 snarere, at filialer behandles i overensstemmelse med stort set de samme  

 regler som grænseoverskridende tjenesteydelser.
Etableringen skal ikke  

 godkendes, og virksomheden udøves i overensstemmelse med hjemlandets regler.  

 Dog kan værtslandet meddele vilkår for virksomheden begrundet i hensyn til  

 samfundsmæssige interesser og pengepolitikken.
Endvidere kan værtslandet  

 meddele vilkår for realkreditfinansiering, da der endnu ikke er gennemført  

 samordning og gensidig anerkendelse af medlemslandenes regler om  

 realkredittens finansieringsteknikker.
For at udenlandske realkreditinstitutter kan udøve virksomhed her i  

 landet, skal de være specialiserede, dvs. hovedparten af deres virksomhed  

 skal være realkreditvirksomhed.
Ved hovedparten forstås mindst 50 pct.  

 Endvidere skal långivning og obligationsudstedelse ske efter et  

 balanceprincip med henblik på at forhindre, at instituttets udlånsvirksomhed  

 er udsat for en renterisiko.
Balanceprincippet skal ikke nødvendigvis svare  

 til det balanceprincip, der gælder ifølge lovforslagets § 49. Der skal blot  

 være tale om et balanceprincip, der indebærer tilnærmelsesvist samme  

 sikkerhed mod rente- og valutarisici vedrørende udlånsvirksomheden.
Endelig  

 skal de udstedte realkreditobligationer være en privilegeret fordring i  

 konkursordenen ifølge hjemlandets lovgivning.
Konkursprivilegiet efter det  

 pågældende lands lovgivning skal give tilnærmelsesvist samme sikkerhed for  

 obligationsejerne som konkursprivilegiet, jf. § 86, stk. 4. De foreslåede  

 bestemmelser tilsigter at sikre, at realkreditobligationers status som  

 særligt sikre fordringer bevares, også når de udstedes af udenlandske  

 institutter her i landet.
Endvidere sikrer de, at udenlandske  

 kreditinstitutter ikke får lempeligere adgang til at udstede  

 realkreditobligationer her i landet end danske pengeinstitutter.
Bestemmelser i loven, der vedrører udlånet og udstedelse af  

 realkreditobligationer samt de hertil knyttede straffe- og  

 tilsynsbestemmelser m.v., gøres gældende for grænseoverskridende  

 realkreditvirksomhed, jf. stk. 2. Baggrunden herfor er, at disse bestemmelser  

 er fastsat ud fra samfundsmæssige hensyn og hensyn til pengepolitikken, og at  

 de er af særlig konkurrencemæssig betydning.
Realkreditinstitutter etableret  

 her i landet ville blive udsat for ulige konkurrence, hvis disse bestemmelser  

 ikke gjaldt for udenlandske institutter.
Det bemærkes, at disse regler alene gælder for egentlig  

 realkreditvirksomhed, jf. definitionen herpå i § 1, stk. 3. Reglerne  

 forhindrer således ikke, at udenlandske kreditinstitutter låner ud mod pant i  

 fast ejendom her i landet, når blot de ikke finansierer udlånet ved  

 udstedelse af realkreditobligationer.
Derimod må de gerne udstede andre  

 former for værdipapirer som led i udlån mod pant i fast ejendom her i landet.
 Udenlandske kreditinstitutter kan efter lov nr. 158 af 15. marts 1989 få  

 deres værdipapirer registreret i Værdipapircentralen, såfremt de pågældende  

 papirer er noteret på Københavns Fondsbørs.
Til § 4 En konsekvens af realkreditobligationers status som særligt sikre  

 værdipapirer, jf. bemærkningerne til § 1, stk. 4, er, at kreditinstitutter,  

 der driver realkreditvirksomhed her i landet, er eneberettigede til at  

 udstede realkreditobligationer.
Bestemmelsen forhindrer dog ikke, at  

 udenlandske realkreditobligationer noteres på Københavns Fondsbørs, hvis det  

 udstedende kreditinstitut er specialiseret, opfylder et balanceprincip og er  

 omfattet af et konkursprivilegium.
Disse krav sikrer realkreditobligationers  

 status som sikre værdipapirer, jf. bemærkningerne til § 3.
Til § 5 De gældende regler om navneprivilegium for realkreditinstitutter foreslås  

 opretholdt.
Der gennemføres dog enkelte ændringer med hensyn til, hvilke  

 betegnelser der er beskyttede.
Som privilegerede betegnelser foreslås, ud  

 over betegnelsen realkreditaktieselskab, de betegnelser for  

 realkreditinstitutter, der anvendes idag, nemlig realkreditinstitut,  

 realkreditfond, kreditforening eller reallånefond, herunder oversættelse til  

 fremmede sprog af disse betegnelser.
Bestemmelsen griber ikke ind i  

 eksisterende veletablerede navnerettigheder.
Således kan Dansk Landbrugs  

 Realkreditfond fortsat benytte denne betegnelse, ligesom KommuneKredit  

 fortsat kan benytte betegnelsen Kreditforeningen af Kommuner i Danmark.
Heraf  

 følger også, at Kongeriget Danmarks Hypotekbank og Finansforvaltning fortsat  

 kan benytte betegnelsen »mortgage bank« som en del af  

 institutionens navn ved oversættelse til engelsk.
 Bestemmelsen indebærer, at andre virksomheder ikke må benytte betegnelser,  

 der er egnede til at fremkalde det indtryk, at de er et realkreditinstitut.  

 De gældende regler indeholder ikke et sådant forbud, men beskytter ud over en  

 række bestemte betegnelser også betegnelser, »der må sidestilles  

 hermed«.
 De eksisterende fonde og foreninger kan i tilfælde af overgang til  

 aktieselskab fortsat benytte betegnelser, hvori indgår fond eller forening,  

 hvis denne betegnelse tilføjes ordet »aktieselskab« eller  

 »A/S«, jf. stk. 2. Herved undtages omdannede realkreditinstitutter  

 fra aktieselskabslovens krav til betegnelse af realkreditinstitutter.
Ifølge stk. 3 må andre værdipapirer end realkreditobligationer ikke bære  

 denne betegnelse eller lignende betegnelser.
Dette navneprivilegium er en  

 konsekvens af den særlige status, som realkreditobligationer tildeles efter  

 lovforslaget.
Til § 6 Det fastslås, for god ordens skyld, at aktieselskabsloven gælder for  

 realkreditinstitutter organiseret som aktieselskaber med de afvigelser, der  

 følger af realkreditloven.
Kapitel 2 Godkendelse m.m.
Til § 7 I § 7 fastsættes nogle generelle betingelser, for at realkreditinstitutter  

 kan drive realkreditvirksomhed.
De skal være aktieselskaber, jf. stk. 1, og  

 de skal være godkendt af boligministeren, jf. stk. 2.
Disse krav gælder ifølge stk. 3 ikke for de eksisterende institutter.  

 Disse er godkendt i medfør af tidligere gældende lovgivning og skal ikke  

 igennem en ny godkendelsesprocedure.
De har desuden en anden  

 organisationsform, og de bør have mulighed for at beholde deres nuværende  

 organisationsform, såfremt de måtte ønske det.
Der henvises til kapitel 12  

 vedrørende regler om de eksisterende institutters omdannelse til  

 aktieselskab.
Til § 8 En ansøgning om godkendelse som realkreditinstitut skal være ledsaget af  

 en driftsplan, jf. stk. 1. Dette krav er en følge af 1. samordningsdirektiv.
I henhold til forslaget til 2. samordningsdirektiv stilles i stk. 2 krav  

 om, at ansøgning om godkendelse skal indeholde oplysninger om alle aktionærer  

 eller selskabsdeltagere, der direkte eller indirekte har en stemmeindflydelse  

 på 10 pct. eller mere, og om størrelsen af deres stemmeretsindflydelse.  

 Hensigten med bestemmelsen er at kunne nægte godkendelse, jf. § 9, stk. 3,  

 hvis en eller flere aktionærer med en stemmeretsindflydelse på 10 pct. eller  

 mere er af en sådan beskaffenhed, at vedkommende ikke skønnes egnede til at  

 sikre en forsvarlig drift af realkreditinstituttet.
Dette kan eksempelvis  

 være tilfældet, hvis de pågældende i forbindelse med ejerskab eller  

 deltagelse i ledelsen af andre finansielle virksomheder har vist sig uegnede  

 til at drive finansiel virksomhed forsvarligt.
Omfattet af bestemmelsen er  

 foruden direkte ejerskab af aktier stemmeretsindflydelse erhvervet gennem  

 kontrol med andre selskaber, som ejer aktier i realkreditinstituttet.
Hvis det institut, der søger om godkendelse, er datterselskab af et  

 kreditinstitut i et andet medlemsland eller har samme ejerkreds som et  

 kreditinstitut i et andet medlemsland, skal boligministeren konsultere  

 myndighederne i det pågældende medlemsland, inden der gives tilladelse.
Dette  

 er et krav ifølge artikel 5 i forslaget til 2. samordningsdirektiv.
Til § 9 Reglerne om godkendelse er fastsat på grundlag af 1. samordningsdirektiv  

 og forslaget til 2. samordningsdirektiv.
 Betingelserne for godkendelse er følgende:
 - Realkreditinstituttet skal have en indbetalt aktiekapital, som foreslås  

 fastsat til mindst 150 mill.kr.
 - Realkreditinstituttets bestyrelsesmedlemmer og direktører skal opfylde  

 visse nærmere fastsatte krav til erfaring, hæderlighed og kompetence.
 - Realkreditinstituttets aktionærer må ikke skønnes uegnede til at sikre  

 en forsvarlig drift af instituttet.
Instituttets vedtægter skal naturligvis være i overensstemmelse med  

 lovgivningen.
Dette påses af boligministeren i forbindelse med behandlingen  

 af ansøgningen om godkendelse.
Det påses bl.a., at instituttet opfylder  

 aktieselskabslovens krav til ledelsen.
 Godkendelse kan kun, men skal på den anden side også gives, når de  

 opstillede betingelser er opfyldt.
Til § 10 Bestemmelsen åbner mulighed for, at boligministeren kan suspendere  

 behandlingen af ansøgninger om godkendelse af realkreditinstitutter ejet af  

 selskaber uden for EF.
Bestemmelsen hænger sammen med reglerne i forslaget  

 til 2. samordningsdirektiv om behandling af tredjelande, dvs. ikke EF-lande.  

 Direktivforslagets artikel 9 indebærer, at EF-Kommissionen skal undersøge,  

 hvilke hindringer der er for kreditinstitutter i EF for at udøve virksomhed i  

 tredjelande.
Hvis et tredjeland ikke giver kreditinstitutter fra EF mulighed  

 for at drive virksomhed i det pågældende land svarende til den adgang, som EF  

 giver kreditinstitutter fra tredjelande, kan der indledes forhandlinger med  

 det pågældende land.
Samtidig kan det bestemmes, at medlemslandene skal  

 suspendere behandlingen af ansøgninger fra selskaber fra det pågældende land.
Til § 11 Ansøgeren om godkendelse som realkreditinstitut kan ifølge stk. 1  

 indbringe sagen for domstolene, hvis ministeren ikke har afgivet udtalelse om  

 ansøgningen inden 6 måneder efter modtagelsen.
Har en ansøgning været  

 suspenderet i henhold til § 10, skal perioden med suspension fradrages  

 tidsrummet fra ansøgningens modtagelse.
 Endelig tidsbegrænses i stk. 2 adgangen til domstolsprøvelse af et afslag  

 på en anmodning om godkendelse til 8 uger efter afslagets meddelelse.
Til § 12 I § 12 fastsættes, efter hvilke procedurer et udenlandsk kreditinstitut  

 kan påbegynde realkreditvirksomhed her i landet gennem en filial eller i form  

 af grænseoverskridende tjenesteydelser.
Reglerne herom er fastsat på grundlag  

 af forslaget til 2. samordningsdirektiv.
Udgangspunktet for reglerne er, at aktiviteterne kan påbegyndes uden en  

 egentlig godkendelse fra boligministeren.
Derimod skal ministeren underrettes  

 via de kompetente myndigheder i værtslandet.
For så vidt angår en filial kan denne påbegynde sin virksomhed 2 måneder  

 efter, at boligministeren har modtaget underretning fra hjemlandets  

 myndigheder om, at et kreditinstitut ønsker at oprette en filial her i landet  

 for at udøve realkreditvirksomhed.
Meddelelsen fra hjemlandet skal være  

 vedlagt en række oplysninger, hvoraf de i nr. 1) - 3) anførte oplysninger er  

 indgivet til hjemlandets myndigheder af kreditinstituttet, mens oplysningerne  

 i nr. 4) - 5) om egenkapital og garantiordning tilvejebringes af den  

 kompetente myndighed i hjemlandet. 2 måneders fristen regnes, fra  

 boligministeren har modtaget alle de krævede oplysninger.
For grænseoverskridende tjenesteydelser er proceduren endnu enklere, jf.  

 stk. 3. De kompetente myndigheder i hjemlandet skal blot meddele  

 boligministeren, at kreditinstituttet ønsker at udøve grænseoverskridende  

 aktivitet her i landet.
Herefter kan instituttet påbegynde sin virksomhed her  

 i landet.
Boligministeren skal ikke som ved etablering af en filial have  

 oplysninger om det kreditinstitut, der udøver grænseoverskridende  

 tjenesteydelser.
 Direktivet åbner mulighed for, at værtslandets myndigheder fastsætter  

 eventuelle vilkår for udenlandske kreditinstitutters udøvelse af virksomhed.  

 Vilkårene for virksomheden er i lovforslaget udtømmende fastsat i § 3, og der  

 vil efter lovforslaget ikke kunne fastsættes supplerende vilkår.
Ifølge forslaget til 2. samordningsdirektiv kan et finansieringsinstitut  

 på visse betingelser udøve grænseoverskridende tjenesteydelser på samme  

 vilkår som et kreditinstitut.
Det åbnes der mulighed for i stk. 4.  

 Betingelserne herfor er fastsat i direktivforslagets artikel 18, stk. 2. Ved  

 et finansieringsinstitut forstås et institut, der ikke er et kreditinstitut,  

 og hvis virksomhed består i at erhverve kapitalinteresser eller udøve en  

 eller flere af de aktiviteter, som ifølge forslaget til 2.  

 samordningsdirektiv kendetegner et kreditinstitut.
 Såfremt der efter virksomhedens påbegyndelse sker ændringer i forhold  

 omfattet af den meddelelse, som hjemlandets myndigheder indgiver til  

 boligministeren, inden et kreditinstitut etablerer en filial, skal  

 kreditinstituttet meddele dette til boligministeren, jf. stk. 5. Dette gælder  

 dog ikke oplysninger om egenkapital og solvensnøgletal, som i sagens natur  

 ændres regelmæssigt. Ændringen skal meddeles boligministeren, senest 1 måned  

 før den gennemføres.
Ovennævnte regler gælder både for kreditinstitutter beliggende i og uden  

 for De Europæiske Fællesskaber. 2. samordningsdirektiv sikrer danske  

 realkreditinstitutter en tilsvarende adgang til andre EF-lande.
En  

 tilsvarende adgang er ikke sikret til lande uden for EF.
Derfor åbnes i stk.  

 6 mulighed for, at boligministeren kan nægte sådanne institutter at udøve  

 virksomhed her i landet, hvis danske institutter ikke har tilsvarende adgang  

 til de pågældende lande.
Kapitel 3 Ledelse Til § 13 Indkaldelse til generalforsamling skal ske offentligt, og pressen skal  

 have adgang til generalforsamlingen.
 Bestemmelsen findes ikke i aktieselskabsloven, men gælder for  

 pengeinstitutter, jf. §§ 8 og 11 i lov om banker og sparekasser m.v.  

 Baggrunden for bestemmelsen er den væsentlige samfundsmæssige betydning, som  

 institutterne har, hvilket gør det rimeligt at stille større krav om  

 offentlighed i forhold til generalforsamlingen end for aktieselskaber i  

 almindelighed.
Bestemmelsen er fastsat med udgangspunkt i forholdene for aktieselskaber,  

 hvor generalforsamlingen i alle tilfælde er instituttets øverste ledelse.
For  

 realkreditinstitutter organiseret som foreninger eller fonde følger det af  

 forholdets natur, at bestemmelsen kun gælder, såfremt den øverste ledelse er  

 generalforsamlingen.
Til § 14 Antallet af bestyrelsesmedlemmer skal være mindst 5, hvoraf  

 boligministeren udnævner et medlem.
Dette svarer til de for pengeinstitutter  

 gældende regler.
 Hvis bestyrelsen opretter et forretningsudvalg, forudsættes det ligesom  

 efter gældende praksis, at det af boligministeren udnævnte medlem skal være  

 medlem af dette.
Direktionen skal ifølge stk. 2 mindst bestå af 2 personer.
Dette svarer  

 til kravet i 1. samordningsdirektiv.
Til § 15 Ifølge bestemmelsen har medarbejderne i selskaber, gennem hvilke et  

 realkreditinstitut midlertidigt driver anden virksomhed som led i afviklingen  

 af overtagne panter, ikke krav på repræsentation i realkreditinstituttets  

 bestyrelse.
Bestemmelsen findes ikke i den gældende realkreditlov, men svarer  

 til gældende praksis.
Til § 16 Bestemmelsen svarer til § 16 b i lov om banker og sparekasser m.v.  

 Bestemmelsen blev indsat ved en ændring af lov om banker og sparekasser m.v.  

 af 24. maj 1989.
Baggrunden for forslaget var betænkning nr. 1108 om brancheglidning i den  

 finansielle sektor.
I denne betænkning anbefales det bl.a. at styrke  

 revisionens rolle i pengeinstitutterne.
Med de i kapitel 15 foreslåede  

 skærpede regler for institutternes regnskabsaflæggelse og revision er der  

 ligeledes fundet behov for at styrke revisionens rolle i  

 realkreditinstitutterne.
Revisors ret til indkaldelse af og deltagelse i bestyrelsesmøder indebærer  

 dels, at revisor sikres information på samme niveau som bestyrelsesmedlemmer,  

 og dels at revisor har mulighed for at orientere bestyrelsen om væsentlige  

 regnskabsmæssige forhold af betydning for instituttets virksomhed.
Som  

 konsekvens heraf forudsættes det, at revisor får tilsendt dagsorden med bilag  

 på lige fod med bestyrelsesmedlemmer.
Stk. 1 og 3 supplerer  

 aktieselskabslovens § 56, stk. 2 og 3.
Til § 17 Bestemmelsen fastslår bestyrelsens og direktionens ansvar for instituttets  

 administrative og regnskabsmæssige praksis og for etablering af  

 fyldestgørende interne kontrolprocedurer.
Bestemmelsen svarer til artikel 13,  

 stk. 2, i EF-Kommissionens forslag til 2. samordningsdirektiv.
Hensigten med  

 bestemmelsen er eksempelvis at sikre, at der er retningslinjer for, hvilken  

 beslutningskompetence der er tillagt de forskellige kategorier af  

 medarbejdere, og at disse retningslinjer bliver fulgt.
Det er Tilsynets  

 opgave at sikre, at retningslinjerne er tilstrækkelige, og at de følges.  

 Kompentencefordelingen mellem bestyrelse og direktion følger  

 aktieselskabslovens almindelige regler.
Til § 18 Forbudet i stk. 1 mod, at medlemmer af instituttets direktion er medlemmer  

 af bestyrelsen, svarer til bestemmelsen i bank- og sparekasselovens § 17,  

 stk. 1. Bestemmelsen tilsigter at forhindre, at bestyrelsen som følge af  

 personsammenfald med direktionen får vanskeligt ved at varetage sin  

 kontrolfunktion i forhold til direktionen.
Ifølge stk. 2 må medlemmer af direktionen ikke uden bestyrelsens  

 tilladelse deltage i ledelsen af anden erhvervsvirksomhed end  

 realkreditvirksomhed.
En tilsvarende bestemmelse er fastsat i bank- og  

 sparekasselovens § 19, stk. 5. Ifølge denne bestemmelse er det dog  

 industriministeren, der skal tillade deltagelsen, hvor det ifølge nærværende  

 lovforslag er instituttets bestyrelse.
Bestemmelsen i stk. 2 tilsigter at  

 smidiggøre reglerne om direktionsmedlemmers deltagelse i ledelsen af andre  

 erhvervsvirksomheder, hvilket er væsentligt som følge af de muligheder for  

 oprettelse af finansielle koncerner, som lovforslaget giver  

 realkreditinstitutterne.
Samtidig sikrer bestemmelsen, at bestyrelsen har  

 fuldt kendskab til direktionens deltagelse i ledelsen af anden  

 erhvervsvirksomhed.
Den i stk. 3 foreslåede instruks om omfanget af de dispositioner, som  

 direktionen kan træffe på egen hånd, skal foreligge særskilt og kan derfor  

 ikke blot være indeholdt i vedtægterne.
Instruksen skal sikre, at bestyrelsen  

 selv træffer beslutning om alle anliggender, der efter instituttets forhold  

 er af usædvanlig art eller stor betydning.
Bestemmelsen skal ses i sammenhæng  

 med aktieselskabslovens § 54, der overordnet regulerer forholdet mellem  

 bestyrelsen og direktionens kompetencer.
 Det følger af bestyrelsens hele stilling og funktion, at den uden hensyn  

 til instruksens ordlyd kan kræve sig forelagt en hvilken som helst sag til  

 afgørelse.
Til § 19 Det foreslåede krav om kollektiv signatur i form af mindst to personers  

 underskrift er en sikkerhedsforanstaltning med henblik på at forebygge  

 overtrædelse af interne kompetenceforskrifter og/eller retsstridige  

 dispositioner.
 Bestemmelsen i stk. 1, omhandler alene den ret til at repræsentere og  

 forpligte instituttet, der tilkommer medlemmer af bestyrelse og direktion.
Kravet i stk. 2 om underskrift af mindst to personer ved dispositioner af  

 større betydning som f.eks. afgivelse af lånetilbud og ydelse af lån omfatter  

 også funktionærer, der ifølge stillingsfuldmagt eller specialfuldmagt kan  

 tegne instituttet.
Adgangen for instituttet til at dispensere fra dette krav,  

 når revisorerne over for instituttets bestyrelse har erklæret  

 forretningsgangene for betryggende, tilsigter at gøre bestemmelsen  

 tilstrækkeligt fleksibel og tidssvarende i relation til ændringer i  

 forretningsgangene, f.eks. som følge af den teknologiske udvikling.
Til § 20 Bestemmelsen i stk. 1 gør en række af bestemmelserne fra  

 aktieselskabsloven, herunder især fra kapitel 9 om ledelse, gældende for  

 realkreditinstitutter organiseret som foreninger og fonde.
Disse bestemmelser  

 vedrører bestyrelsen og direktionens kompetencer, sammensætning m.v.
Derimod  

 vedrører de ikke det øverste ledelsesorgan, hvilket for aktieselskaber er  

 generalforsamlingen.
Det indebærer, at realkreditinstitutter organiseret som  

 fonde og foreninger selv via vedtægterne kan bestemme, hvordan den øverste  

 ledelse sammensættes, dens funktioner m.v.
Det præciseres, at aktieselskabslovens bestemmelser gælder med de  

 nødvendige tilpasninger.
Dette indebærer bl.a., at aktieselskabslovens § 49,  

 stk. 2, ifølge hvilken bestyrelsen vælges af generalforsamlingen ikke gælder  

 for realkreditinstitutter organiseret som fonde og foreninger.
For disse  

 institutter gælder, at den øverste ledelse ifølge instituttets vedtægter  

 vælger bestyrelsen.
 Ifølge stk. 2 gælder aktieselskabslovens § 51, stk. 2, ikke for  

 realkreditinstitutter. § 51, stk. 2, er erstattet af lovforslagets § 18, stk.  

 1, jf. bemærkningerne til § 18.
I stk. 3 bestemmes, at aktieselskabslovens § 115, stk. 1, ikke gælder for  

 ydelse af realkreditlån.
Aktieselskabslovens § 115, stk. 1, regulerer ydelse  

 af lån til selskabets aktionærer, bestyrelsesmedlemmer og direktører og  

 personer beslægtede med disse.
Bestemmelsen er ikke relevant for ydelse af  

 realkreditlån, fordi realkreditlån ydes på grundlag af ejendommens værdi.
Det  

 er derfor uproblematisk, at der ydes realkreditlån til den nævnte  

 personkreds.
Bestemmelsen er derimod relevant for realkreditinstitutters  

 eventuelle ydelse af andre lån end realkreditlån.
Ved realkreditlån forstås i  

 denne sammenhæng lån ydet mod pant i fast ejendom på grundlag af udstedelse  

 af realkreditobligationer eller andre værdipapirer.
Kapitel 4 Lånetyper Til § 21 I § 21 defineres en række begreber, som mere systematisk anvendes i  

 kapitlerne om långivningen (kapitel 4-6) og flere andre steder i  

 lovforslaget.
Disse begreber er ikke defineret direkte i den gældende  

 realkreditlov.
Det er fundet hensigtsmæssigt at fastsætte definitionen af  

 disse begreber direkte i loven, fordi de er nøglebegreber.
 Definitionerne er ikke en udtømmende oversigt over tilladte lånetyper.  

 Nærmere bestemmelser om et udsnit af lånetyper er fastsat i §§ 22-25.
 I stk. 1 defineres annuitetslån som lån, hvor ydelsen i  

 rentebindingsperioden udgør en fast procentdel af hovedstolen.
 I stk. 2 defineres serielån som lån, hvor afdraget udgør en fast  

 procentdel af hovedstolen.
 Definitionerne i stk. 1 og 2 indebærer, at realkreditinstitutterne kan yde  

 variabelt forrentede lån.
 I stk. 3 defineres stående lån som lån, der ikke afdrages, men forfalder  

 til indfrielse ved lånets udløb.
I stk. 4 og 5 defineres begreberne indekslån og nominallån.
Indekslån  

 defineres ved, at låntagers hovedstol, restgæld og ydelse løbende  

 indeksreguleres.
I §§ 22-23 defineres de enkelte indekslånetyper nærmere.  

 Nominallån defineres som lån, der i modsætning til indekslån ikke  

 indeksreguleres.
Til §§ 22-23 I hver af §§ 22-23 defineres og benævnes nogle indekslånetyper med  

 tilhørende obligationer.
Det drejer sig om indekslånetyperne I-lån (rene  

 indeksserielån), AI-lån (annuitetsindekslån), IJ-lån (indeksjordbrugslån) og  

 IS-lån (indekslån til støttet byggeri). Disse betegnelser benyttes ikke i den  

 gældende lov, men er almindeligt anvendte, f.eks. på Fondsbørsen.
 De enkelte indekslånetyper defineres ved deres afdragsform.
 I lovforslagets indekslånetyper indgår i modsætning til den gældende lov  

 ikke en særlig variant af indekslån til ejerboliger (IE-lån). Om baggrunden  

 herfor henvises til de almindelige bemærkninger.
Til § 24 I stk. 1 kræves svarende til den gældende lov, at den pålydende rente på  

 indeksobligationer er 2 1/2 pct. p.a.
Boligministeren bemyndiges til at  

 fastsætte en anden pålydende rente.
Ifølge stk. 2 betales der ikke afdrag på indekslån ved første termin.  

 Låntager betaler alene renter svarende til renterne på den modsvarende  

 obligationsgæld.
Bestemmelsen, der også findes i dag, er nødvendig, for at  

 indekslånekonstruktionen kan hænge sammen rent teknisk.
De maksimale  

 løbetider for indekslån, der er fastsat i kapitel 5, regnes fra udløbet af  

 den afdragsfrie første termin.
 Bestemmelsen i stk. 3 tilsigter at beskytte efterstående panthavere, og  

 den svarer til § 1, stk. 6, i den gældende indekslånelov.
Indekslån og indeksobligationer reguleres ifølge stk. 4 efter  

 nettoprisindekset.
Ydes der afdragsbidrag til indekslån, type IJ, reguleres  

 låntagers restgæld kun med 70 pct. af stigningen i nettoprisindekset, jf.  

 stk. 5.
Til § 25 Bestemmelsen vedrører afdragstakten for lån til ejerboliger.
I forhold til  

 den gældende lov er afdragstakten for lån til om- og tilbygning ændret fra et  

 krav om 50 pct. annuitetslån og 50 pct. serielån til et krav om 60 pct.  

 annuitetslån og 40 pct. serielån svarende til reglerne for lån til opførelse  

 og ejerskifte, jf. de almindelige bemærkninger.
Kapitel 5 Ejendomskategorier, lånegrænser, løbetider m.v.
Til § 26 Reglerne om udlån til ejerboliger til helårsbrug svarer i alt væsentligt  

 til den gældende lovgivning, jf. de almindelige bemærkninger til  

 lovforslaget.
Den ændrede betegnelse »ejerboliger til helårsbrug« i forhold  

 til betegnelsen i den gældende realkreditlov »ejendomme til  

 helårsbeboelse enten til brug for ejeren eller opført med salg for øje«  

 indebærer således ikke en realitetsændring.
Ejendomme opført med salg for øje  

 belånes således fortsat som ejerboliger.
I stk. 2 fastsættes regler vedrørende udlån i forbindelse med opførelse af  

 ejerboliger.
Der foreslås givet adgang til at yde lån til opførelse som  

 nominallån eller indekslån, type I, inden for en lånegrænse på 80 pct. og en  

 maksimal løbetid på 30 år for både nominallån og indekslån.
Den maksimale  

 løbetid for indekslån er 25 1/2 år efter den gældende lovgivning.
Om  

 baggrunden for forlængelsen henvises til de almindelige bemærkninger.
I stk. 4 fastsættes regler om lån til om- og tilbygning, vedligeholdelse  

 og opretning.
Dette låneformål benævnes af praktiske grunde alle andre steder  

 i loven »om- og tilbygning m.v.«.
Den ændrede benævnelse af  

 låneformålet i forhold til gældende lov tilsigter alene en sproglig  

 forenkling, idet de arbejder, der omfattes af bestemmelsen, er de samme.
I stk. 5 foreslås der - ligesom i den gældende lov - givet adgang til at  

 yde nominallån til indfrielse af forfaldne prioriteter inden for en  

 lånegrænse på 40 pct.
Ved forfaldne prioriteter forstås pantebreve, der  

 indeholder sådanne vilkår, at der ved løbetidens udløb er en restgæld til  

 kontant indfrielse.
Pantebreve, der af andre årsager bliver forfaldne, f.eks.  

 som følge af misligholdelse, omfattes ikke af bestemmelsen.
Bestemmelsen  

 omfatter alene indfrielse af gæld sikret ved direkte pant i ejendommen, mens  

 gældsbreve sikret ved ejerpantebreve ikke omfattes af bestemmelsen.
Til § 27 Reglerne om udlån til fritidshuse er på flere punkter ændret i forhold til  

 den gældende lovgivning.
Løbetiden for lån til ejerskifte og om- og  

 tilbygning er hævet fra 15 år til 20 år.
Den procentdel af udgifterne ved en  

 om- og tilbygning, der kan belånes, er nedsat fra 80 pct. til 60 pct.
Om  

 baggrunden for ændringerne henvises til de almindelige bemærkninger.
Til § 28 Private andelsboliger er en selvstændig ejendomskategori i den gældende  

 indekslånelov, mens de i den gældende realkreditlov er omfattet af  

 udlånsbestemmelserne for ejendomme til helårsbeboelse.
Ligesom for andre ejendomskategorier, bortset fra ejerboliger, foreslås  

 formålssondringen med hensyn til lånegrænser og løbetider ophævet, jf. de  

 almindelige bemærkninger til lovforslaget.
Nominallån kan således ydes inden  

 for en lånegrænse på 80 pct. uanset låneformål.
Løbetiden er 30 år uanset  

 låneformål, bortset fra indekslån, type IS.
I stk. 5 foreslås de gældende regler og praksis præciseret, således at det  

 udtrykkeligt fremgår af lovteksten, at indekslån til private andelsboliger  

 kun kan ydes, når der er givet tilsagn om støtte i henhold til lov om  

 boligbyggeri.
En tilsvarende bestemmelse foreslås indført for almennyttigt  

 boligbyggeri, ungdomsboliger og ældreboliger.
Til § 29 Ligesom for andre ejendomskategorier, bortset fra ejerboliger, foreslås  

 formålssondringen med hensyn til lånegrænser og løbetider ophævet for private  

 beboelsesejendomme til udlejning, jf. de almindelige bemærkninger til  

 lovforslaget.
Nominallån kan således ydes inden for en lånegrænse på 80 pct.  

 uanset låneformål.
Løbetiden er 30 år uanset låneformål.
Til § 30 I den gældende realkreditlov indgår det almennyttige byggeri under  

 ejendomskategorien ejendomme til helårsbeboelse.
I indekslåneloven er det  

 almennyttige byggeri derimod udskilt som særlig ejendomskategori.
Lovforslagets udskillelse af det almennyttige byggeri som særlig  

 ejendomskategori betyder bl.a., at ejerskifte nu ikke indgår som låneformål,  

 hvilket det formelt set gør i den gældende lov.
I realiteten ydes der dog  

 heller ikke i dag lån til ejerskifte.
Ejerskifte er ganske vist muligt med  

 boligministerens samtykke, jf. § 3, stk. 5, i lov om boligbyggeri.
Ejerskifte  

 sker normalt fra boligselskaber til afdelinger og mellem afdelinger  

 indbyrdes, men sådanne ejerskifter giver ikke adgang til optagelse af  

 realkreditlån.
Desuden gives der helt undtagelsesvist tilladelse til  

 afhændelse til købere uden for den almennyttige sektor.
I så fald kan  

 ejerskiftet finansieres efter reglerne for belåning af ejerskifte for  

 ejendomskategorien svarende til ejendommens fremtidige anvendelse.
Belåningen af det almennyttige byggeri adskiller sig grundlæggende fra  

 belåningen af det private byggeri, først og fremmest fordi det er  

 vanskeligere at benytte markedsværdier ved værdiansættelsen.
Ved opførelse er  

 udgangspunktet for værdiansættelsen de godkendte anskaffelsesomkostninger.  

 For om- og tilbygning m.v. og tillægslån ansættes ejendommens værdi ud fra de  

 generelle værdiansættelsesregler, dvs. ejendommens værdi i handel og vandel.
Efter de gældende regler sker værdiansættelsen af eksisterende ejendomme  

 ud fra realkreditinstituttets skøn over ejendommens værdi i handel og vandel.  

 Det er tanken at stille krav om, at værdiansættelsen ikke kan overstige den  

 værdiansættelse, der følger af en lejeværdiberegning.
En lejeværdiberegning  

 vil sige, at ejendommens værdi antages at svare til de samlede mulige  

 huslejeindtægter fratrukket driftsudgifter og multipliceret med en  

 kapitaliseringsfaktor, der fastsættes ud fra markedsrenten.
Herved opnås et  

 udtryk for ejendommens værdi ved alternativ anvendelse som privat  

 udlejningsejendom, hvilket i relation til realkreditlånets pantemæssige  

 sikkerhed er det relevante mål for ejendommens værdi.
Begrundelsen for denne  

 ændring er at opnå sikkerhed for, at realkreditlån ikke i noget tilfælde ydes  

 ud over 80 pct. af ejendommens værdi ved alternativ anvendelse, medmindre der  

 stilles garanti fra en offentlig myndighed for den del af lånet, der har  

 sikkerhed ud over 80 pct. af ejendommens værdi.
Ligesom for andre ejendomskategorier, bortset fra ejerboliger, foreslås  

 formålssondringen med hensyn til lånegrænser og løbetider ophævet, jf. de  

 almindelige bemærkninger til lovforslaget.
Nominallån kan således ydes inden  

 for en lånegrænse på 80 pct. uanset låneformål.
Løbetiden er 30 år uanset  

 låneformål, bortset fra indekslån, type IS.
De foreslåede regler i stk. 2 om lån til opførelse svarer til reglerne i  

 den gældende lov om indeksregulerede realkreditlån.
Den gældende  

 realkreditlovgivning indeholder ikke udtrykkelig hjemmel til at yde  

 indekslån, type IS, til forsøgsbyggeri.
Alligevel kan institutterne også i  

 dag yde lån til det formål, der omfattes af bestemmelsen, idet der er hjemmel  

 hertil i § 62 a i lov om boligbyggeri.
Bestemmelsen foreslås indsat i  

 realkreditloven, da det findes hensigtsmæssigt, at denne lov omfatter alle  

 gældende regler for realkreditinstitutters udlånsadgang.
Statens garanti  

 udgør ifølge § 51, stk. 1 i lov om boligbyggeri den del af lånet der på  

 ydelsestidspunktet har sikkerhed ud over 65 pct. af ejendommens værdi.
Den  

 relativt høje garantistillelse sikrer, at der i alle tilfælde er  

 tilstrækkelig sikkerhed for lånet, uanset at långivningen sker på grundlag af  

 de godkendte anskaffelsesudgifter og ikke ejendommens værdi i handel og  

 vandel.
I stk. 3 foreslås der givet adgang til at yde indekslån, type I, med  

 kommunalbestyrelsens godkendelse til ekstraordinære renoveringsarbejder inden  

 for en lånegrænse på 80 pct.
Lånegrænsen i den gældende lov om  

 indeksregulerede realkreditlån er 90 pct., jf. denne lovs § 1, stk. 3.  

 Baggrunden for at foreslå lånegrænsen nedsat til 80 pct. er, at 80 pct. er  

 den normale sikkerhedsmæssige lånegrænse for boligejendomme.
Samtidig  

 foreslås der givet adgang til at yde lån ud over denne lånegrænse mod  

 kommunal garanti for den del af lånet, der ligger ud over 80 pct.
 Adgangen i stk. 4 til at yde indekslån, type IS, til udbedring af  

 byggeskader, omfatter byggeskader, der modtager offentlig støtte både i  

 henhold til § 54 og kapitel 9 a i lov om boligbyggeri.
I stk. 5 foreslås der givet adgang til at yde indekslån, type IS, til  

 ombygning af ledige lejligheder og til foranstaltninger til forbedring af  

 miljøet.
Bestemmelsen findes ikke i den gældende lov om indeksregulerede  

 realkreditlån.
Alligevel kan institutterne også i dag yde lån til de formål,  

 der omfattes af bestemmelsen, idet der er hjemmel hertil i § 54 b, stk. 2, i  

 lov om boligbyggeri.
Efter den gældende praksis udgør statens garanti for de lån, der omfattes  

 af bestemmelserne i stk. 4 og 5, den andel af lånet, der overstiger 65 pct.  

 af de godkendte udbedrings-/ombygningsudgifter.
Denne praksis betyder, at  

 realkreditlånet i mange tilfælde får sikkerhed ud over den sikkerhedsmæssige  

 lånegrænse, uden at den offentlige garanti giver tilstrækkelig supplerende  

 sikkerhed.
Lovforslaget indebærer en ændring af denne praksis, idet det  

 kræves, at den del af lånet, der har sikkerhed ud over 80 pct. af ejendommens  

 værdi, skal have supplerende sikkerhed i form af en statslig garanti.  

 Ændringen er i overensstemmelse med realkreditlovens normale princip,  

 hvorefter lån ydet ud over den sikkerhedsmæssige lånegrænse skal have  

 supplerende sikkerhed i form af offentlig garanti.
Disse lån er normalt  

 placeret relativt yderligt, hvilket betyder, at den statslige  

 garantiforpligtigelse i relation til disse lån må antages at stige væsentligt  

 som følge af ændringen.
Den foreslåede bestemmelse i stk. 7, hvorefter indekslån, type IS, alene  

 må ydes, såfremt der er givet tilsagn om støtte, dvs. rentebidrag og  

 garantistillelse findes ikke i den gældende realkreditlovgivning.
En  

 bestemmelse om den statslige garanti indgår i lov om boligbyggeri, jf. § 51,  

 stk. 1. Også støtte fra Byggeskadefonden efter kapitel 9 a i lov om  

 boligbyggeri er omfattet af bestemmelsen.
Forslaget om at indsætte  

 bestemmelsen i realkreditloven tilsigter at præcisere, at indekslån, type IS,  

 alene må ydes, når disse betingelser er opfyldt.
En tilsvarende bestemmelse  

 foreslås indført for private andelsboliger, ungdomsboliger og ældreboliger.
Til § 31 Ved ungdomsboliger forstås ungdomsboliger, der har fået tilsagn om  

 rentebidrag i henhold til lov om boligbyggeri samt kollegier/ungdomsboliger,  

 der har fået tilsagn om statsstøtte til opførelsen efter byggestøtte-,  

 kollegiestøtte- eller boligbyggerilovgivningen.
Ligesom for andre ejendomskategorier, bortset fra ejerboliger, foreslås  

 formålssondringen med hensyn til lånegrænser og løbetider ophævet, jf. de  

 almindelige bemærkninger til lovforslaget.
Nominallån kan således ydes inden  

 for en lånegrænse på 80 pct. uanset låneformål.
Løbetiden er 30 år uanset  

 låneformål, bortset fra indekslån, type IS.
I stk. 4 foreslås, at indekslån, type I, der ydes til om- og tilbygning  

 m.v. af kollegier/ungdomsboliger opført i henhold til byggestøtte-,  

 kollegiestøtte- eller boligbyggerilovgivningen, skal have sikkerhed inden for  

 en lånegrænse på 80 pct. mod 90 pct. i den gældende lovgivning.
Dette  

 skyldes, at den sikkerhedsmæssige lånegrænse normalt er 80 pct. for  

 boligejendomme.
Det præciseres til forskel fra den gældende  

 realkreditlovgivning, at kommunalbestyrelsens godkendelse skal foreligge, for  

 at realkreditinstituttet kan bevilge lånet.
Bestemmelsen svarer til allerede  

 gældende praksis, jf.
Boligstyrelsens cirkulære af 14. september 1987 om  

 offentlig støtte til udbedring af byggeskader og renoveringsarbejder m.v. i  

 statsstøttede ungdomsboliger, pkt. 14.
 Ligesom for private andelsboliger, ældreboliger og almennyttigt byggeri  

 foreslås der i stk. 8 stillet udtrykkeligt krav om, at indekslån, type IS,  

 kun må ydes, såfremt der er givet tilsagn om støtte i henhold til lov  

 boligbyggeri.
Til § 32 Ved ældreboliger forstås boliger omfattet af lov om boliger for ældre og  

 personer med handicap.
Disse ejendomme udgør en selvstændig ejendomskategori  

 i den gældende indekslånelov, men er i realkreditloven omfattet af  

 ejendomskategorien ejendomme til helårsbeboelse.
Ligesom for andre ejendomskategorier, bortset fra ejerboliger, foreslås  

 formålssondringen med hensyn til lånegrænser og løbetider ophævet, jf. de  

 almindelige bemærkninger til lovforslaget.
Nominallån kan således ydes inden  

 for en lånegrænse på 80 pct. uanset låneformål.
Løbetiden er 30 år uanset  

 låneformål, bortset fra indekslån, type IS.
 Det præciseres, at kommunalbestyrelsens godkendelse skal foreligge, for at  

 realkreditinstituttet kan yde lån efter stk. 5.
 Ligesom for private andelsboliger, almennyttigt boligbyggeri og  

 ungdomsboliger foreslås det i stk. 6 også for ældreboliger præciseret, at  

 IS-lån alene kan ydes, når der er givet tilsagn om støtte i henhold til lov  

 om boliger for ældre og personer med handicap.
Til § 33 De foreslåede regler om udlån til industri- og håndværksejendomme svarer  

 til den gældende lovgivning.
Der henvises i øvrigt til de almindelige  

 bemærkninger om Industriens Realkreditfonds eneret til at udstede  

 realkreditobligationer i forbindelse med udlån i 2. laget i industri- og  

 håndværksejendomme.
Til § 34 De foreslåede særlige regler om udlån til kollektive energiforsyningsanlæg  

 svarer til den gældende lovgivning.
Til § 35 Ligesom for andre ejendomskategorier, bortset fra ejerboliger, foreslås  

 formålssondringen med hensyn til lånegrænser og løbetider ophævet, jf. de  

 almindelige bemærkninger til lovforslaget.
Nominallån kan således ydes inden  

 for en lånegrænse på 60 pct. uanset låneformål.
Løbetiden er 20 år uanset  

 låneformål.
 Som led i ophævelsen af formålssondringen er det tanken at fastsætte klare  

 regler om, efter hvilke kriterier der skelnes mellem kontor- og  

 forretningsejendomme og industri- og håndværksejendomme, jf. bemyndigelsen i  

 § 45, stk. 1.
Til § 36 De foreslåede regler om udlån til landbrugs- og skovbrugsejendomme,  

 gartnerier m.v. omfatter såvel nominallån og indekslån, type I, som særlige  

 jordbrugslån, der i lovforslaget betegnes indekslån, type IJ.
Nominallån har altid kunnet ydes i landbrugsejendomme m.v. uanset  

 låneformål.
Dette indebærer, at der ikke nødvendigvis skal være foretaget  

 investeringer i bygninger eller maskiner eller foretaget et ejerskifte for,  

 at der kan opnås realkreditlån inden for den højeste lånegrænse.
For  

 indekslån, type I, findes der derimod i den gældende lovgivning en sådan  

 formålsbegrænsning.
Kun opførelse og om- og tilbygning m.v. kan belånes med  

 indekslån, type I, mens ejerskifte og andre låneformål ikke kan belånes med  

 indekslån.
For jordbrugslån er der derimod ikke i den gældende lovgivning  

 nogen formålsbegrænsning.
Der kan således optages jordbrugslån inden for en  

 lånegrænse på 50 pct. uanset låneformål.
 Denne forskel på indekslån, type I og type IJ, har betydet, at den  

 altovervejende del af de indekslån til landbrugsejendomme m.v., som  

 institutterne har ydet efter indførelsen af jordbrugslån i marts 1986, har  

 været jordbrugslån.
Børskurserne for IJ-obligationer har i perioder været noget lavere end for  

 30 1/2-årige indeksobligationer, type I.
En låntager, der enten ikke ønsker  

 stående lån eller ikke opfylder betingelserne for at opnå stående lån, er  

 alligevel henvist til at optage IJ-lån, uanset at I-lån ville være mere  

 fordelagtige for den pågældende låntager.
På denne baggrund foreslås det, at  

 der bliver mulighed for at optage indekslån, type I, med en maksimal løbetid  

 på 30 år, uanset låneformål.
Derfor foreslås der indført en maksimumsgrænse  

 på 1,5 mill. kr. for låneprovenuet for indekslån, type I, såfremt  

 låneformålet er andet end opførelse og om- og tilbygning.
Herved sidestilles  

 indekslån, type I, med indekslån, type IJ.
Forslaget betyder en forbedring af  

 finansieringsvilkårene for de landmænd, som ikke har mulighed for at opnå  

 afdragsbidrag, og som ikke er interesseret i eller ikke har mulighed for at  

 optage stående lån.
Stk. 6 indebærer, at låntager i forbindelse med refinansiering kan indfri  

 lånet til pari.
Baggrunden herfor er, at stk. 6 kræver, at der skal ske  

 refinansiering i en række situationer, hvorfor låntager i disse situationer  

 bør kunne komme ud af låneforholdet til maksimalt pari.
Adgangen til at  

 indfri til pari omfatter de i stk. 6 nævnte refinansieringssituationer og kun  

 disse.
Bestemmelsen, der svarer til § 4, stk. 22, i den gældende  

 indekslånelov, skal ses på baggrund af, at indeksobligationer efter den  

 gældende lov er inkonvertible.
Dette udelukker ikke indfrielse ved  

 indlevering af obligationer svarende til obligationsrestgælden.
 De foreslåede regler svarer i øvrigt til reglerne i den gældende  

 realkreditlovgivning.
Bestemmelserne i den gældende realkreditlov om refinansiering af gælden i  

 landbrugsejendomme, jf. §§ 10b, 20a - 20d, 22, 23g og 28c, og § 2, stk. 2, 4.  

 pkt., § 3, stk. 6 og 7, § 4, stk. 10-13 og 20-21 og § 5, stk. 7 i den  

 gældende indekslånelov som blev indføjet i loven ved lov nr. 374 af 6. juni  

 1988 og lov nr. 291 af 16. maj 1989 om ændring af lov om  

 realkreditinstitutter og lov om indeksregulerede realkreditlån, indgår ikke i  

 lovforslaget.
Dette skyldes, at disse bestemmelser kun har midlertidig  

 karakter.
Det lovgivningsmæssige grundlag for refinansieringen sikres ved at  

 undlade at ophæve disse bestemmelser fra den gældende lov, når den nye lov  

 træder i kraft, jf. § 103, stk. 5.
Ifølge § 4 i lov nr. 133 af 19. marts 1986 om ændring af lov om  

 realkreditinstitutter og lov om indeksregulerede realkreditlån  

 (refinansieringsreform for landbruget m.v.) skal forslag til revision af  

 loven fremsættes for Folketinget i folketingsåret 1989/90. En revision af  

 jordbrugslåneordningen er under overvejelse i udvalget vedrørende struktur,  

 ejerforhold og finansiering i landbruget.
Udvalgets redegørelse forventes  

 afgivet i den nærmeste fremtid.
På grundlag heraf vil der i løbet af  

 indeværende folketingsår blive fremsat forslag til revision af  

 jordbrugslåneordningen.
Til § 37 Kategorien ejendomme til sociale, kulturelle og undervisningsmæssige  

 formål er defineret anderledes end i den gældende realkreditlovgivning, der  

 ikke omfatter ejendomme til undervisningsmæssige formål.
Som eksempler på  

 konkrete ejendomstyper, der foreslås omfattet af denne ejendomskategori, kan  

 nævnes:
- skoler - daginstitutioner for børn - døgninstitutioner for unge - behandlingshjem - idrætsanlæg - soldater- og sømandshjem - museer - vandrehjem og ungdomsherberger og - biblioteker.
Fælles for disse ejendomme er, at de drives i enten offentligt (kommunalt)  

 regi eller i privat regi, men med væsentlig offentlig indflydelse gennem  

 offentlige tilskud til driften.
Nogle af disse ejendomme er efter den  

 gældende realkreditlov omfattet af lovens belåningsforbud, jf. lovens § 9.
Der foreslås en lånegrænse på 80 pct. uanset låneformål.
Efter den  

 gældende lovgivning er lånegrænsen for opførelse 75 pct. for ejendomme til  

 sociale og kulturelle formål og 40 pct. for ejendomme til  

 undervisningsmæssige formål.
For de øvrige låneformål er lånegrænsen 40 pct.  

 efter den gældende lovgivning.
 Begrundelsen for den foreslåede ændring er ud over forenklingshensyn, at  

 en lånegrænse på 80 pct. anses for at give tilstrækkelig sikkerhed for det  

 ydede lån.
 Formålssondringen foreslås også ophævet med hensyn til løbetider, således  

 at den maksimale løbetid er 30 år uanset låneformål.
I stk. 4 åbnes mulighed for at yde lån til om- og tilbygning ud over  

 lånegrænsen på 80 pct.
Betingelsen herfor er, at om- og tilbygningen vedrører  

 installering af elektricitets- og varmeproducerende anlæg baseret på  

 indenlandske, herunder vedvarende energikilder.
Som eksempler på sådanne  

 anlæg kan nævnes anlæg til udnyttelse af solenergi, vindmøller og halmfyr.  

 For at sikre, at realkreditlånet har tilstrækkelig sikkerhed i den belånte  

 ejendom, foreslås som betingelse, at der skal være stillet kommunal garanti  

 for den del af långivningen, der ligger ud over lånegrænsen på 80 pct.
Baggrunden for bestemmelsen, der ikke findes i den gældende  

 realkreditlovgivning, er, at økonomien i mindre solvarmeanlæg som følge af  

 den teknologiske udvikling er blevet stadig forbedret.
Det er derfor ud fra  

 energipolitiske hensyn ønskværdigt, at sådanne anlæg finder øget anvendelse.  

 Hvis den pågældende ejendom i forvejen er højt belånt, kan det være forbundet  

 med vanskeligheder at opnå adgang til realkreditbelåning af et vedvarende  

 energianlæg.
Derfor foreslås adgang til at yde lån ud over lånegrænsen på 80  

 pct.
Bestemmelsen opfylder intentionerne i lovforslag nr.
L 238 om ændring af  

 lov om realkreditinstitutter og lov om indeksregulerede realkreditlån (fremme  

 af vedvarende energi), fremsat den 2. maj 1989 af Socialdemokratiet.
Til § 38 Ligesom i den gældende realkreditlov foreslås for ejendomskategorien  

 »andre ejendomme, herunder ubebyggede grunde« en lånegrænse på 40  

 pct.
 Som led i en forenkling af udlånsbestemmelserne foreslås den maksimale  

 løbetid for lån til andre ejendomme forhøjet fra 10 år i den gældende  

 realkreditlov til 20 år, bortset fra grunde udlagt til ejerboliger til  

 helårsbrug eller fritidshuse, hvor en maksimal løbetid på 10 år opretholdes,  

 jf. de almindelige bemærkninger til lovforslaget.
Til § 39 De foreslåede særlige belåningsregler for arbejder, der udføres i  

 overensstemmelse med en beslutning om byfornyelse eller boligforbedring eller  

 i overensstemmelse med en saneringsplan, svarer til reglerne i den gældende  

 lovgivning.
I den gældende lov er der foruden for sanerings- og byfornyelsesarbejder  

 adgang til at yde lån ud over de generelle lånegrænser til finansiering af  

 foranstaltninger til begrænsning af energiforbruget i bygninger og arbejder,  

 der udføres i forbindelse med tilslutning til kollektive  

 varmeforsyningsanlæg.
Disse bestemmelser er af forenklingshensyn ikke  

 medtaget i lovforslaget.
Til § 40 I § 40 foreslås i 4 nærmere specificerede tilfælde givet adgang til  

 långivning på vilkår, der ikke opfylder lovgivningens sædvanlige betingelser.  

 I stk. 1 åbnes der adgang til at yde forhåndslån, dvs. lån der ydes, på  

 grundlag af ejendommens forventede værdi.
En betingelse for at kunne yde  

 forhåndslån er, at der stilles sikkerhed for, at lånet vil blive indfriet  

 eller nedbragt, hvis det viser sig, at lånet ikke kunne være ydet med det  

 bevilgede beløb, f.eks. fordi ejendommen efter opførelsen ikke har den  

 forudsatte værdi.
Lovforslaget indebærer en udvidelse af adgangen til at yde forhåndslån i  

 forhold til den gældende realkreditlov, jf. § 11, stk. 2. Efter den gældende  

 realkreditlov må forhåndslån kun ydes, før byggeriet påbegyndes, mens  

 lovforslaget tillige åbner mulighed for at yde forhåndslån i løbet af  

 byggeperioden. Ændringen tilgodeser formålet med at yde forhåndslån, dvs. at  

 give bygherren mulighed for at opnå sikkerhed for lånets provenu, inden  

 byggeriet er færdigt. Ændringen gør det muligt for bygherren at gå i gang med  

 byggeriet og optage lånet på det tidspunkt, der antages at være mest  

 fordelagtigt.
Efter de gældende regler kan bygherren, såfremt han har  

 forventning om rentefald, være nødt til at vente med at gå i gang med  

 byggeriet, hvis han ønsker at optage forhåndslån.
I den gældende lov kræves der stillet sikkerhed for forhåndslån i form af  

 bankgaranti eller anden uomtvistelig god sikkerhed.
I lovforslaget stilles  

 alene krav om, at der skal være sikkerhed for lånet.
Det er tanken, at det i  

 en bekendtgørelse udstedt i medfør af stk. 5 præciseres, hvilken sikkerhed  

 der anses for tilstrækkelig.
Ifølge stk. 2 kan et realkreditinstitut udbetale lån, uden at pantebrevet  

 er tinglyst, såfremt der stilles sikkerhed for fremkomst af registreret  

 (hvilket her i landet vil sige tinglyst) pantebrev.
Betingelsen herfor er, at  

 de øvrige betingelser for at udbetale lånet er opfyldt.
Bestemmelsen findes  

 ikke i gældende lovgivning, men Boligministeriet har godkendt en ordning  

 svarende til bestemmelsen.
Bestemmelsen er således i overensstemmelse med  

 gældende praksis.
Ifølge stk. 3 kan et realkreditinstitut yde lån, når betingelserne for at  

 udbetale lånet er opfyldt, bortset fra at pantebrevet er behæftet med  

 præjudicerende retsanmærkninger.
Der kræves i så fald stillet sikkerhed for,  

 at de præjudicerende retsanmærkninger slettes.
Bestemmelsen i stk. 3 findes ikke i den gældende realkreditlov, men  

 Boligministeriet har i praksis accepteret, at realkreditinstitutterne yder  

 lån mod garanti fra et pengeinstitut eller forsikringsselskab for, at  

 præjudicerende retsanmærkninger slettes.
Bestemmelsen er således i  

 overensstemmelse med gældende praksis.
Ifølge stk. 4 kan realkreditinstitutter indgå aftale med låntager om at  

 yde lån til en kurs fastsat på tilbudstidspunktet eller senere (en såkaldt  

 fastkursaftale). En tilsvarende bestemmelse er fastsat i § 11 a i den  

 gældende realkreditlov, ifølge hvilken boligministeren kan godkende en  

 ordning for udbetaling af lån på grundlag af kursen på tilbudstidspunktet  

 eller et senere tidspunkt.
Boligministerens adgang til at godkende en ordning  

 foreslås erstattet af en adgang til at fastsætte regler herom, jf. stk. 5.  

 Disse bestemmelser tænkes fastsat med udgangspunkt i den i henhold til den  

 efter gældende lovgivning godkendte ordning.
 Ifølge stk. 5 kan boligministeren fastsætte regler om vilkårene for ydelse  

 af lån efter stk. 1-4. Bestemmelsen blev for såvidt angår forhåndslån indsat  

 i realkreditloven i forbindelse med en lovændring i december 1987. Det er  

 fundet hensigtsmæssigt, at adgangen til at fastsætte regler om ydelse af lån  

 på andre vilkår end lovgivningens sædvanlige vilkår udvides til at være  

 generel.
Kapitel 6 Værdiansættelse og låneudmåling Til § 41 I § 41 fastsættes regler om realkreditinstitutters værdiansættelse.  

 Værdiansættelsen sker ifølge stk. 1 til kontantværdi, ligesom tilfældet er  

 efter den gældende lovgivning.
 I stk. 2 og 3 fastsættes nogle helt generelle principper for  

 værdiansættelsen, som gælder for alle ejendomskategorier og låneformål.
Det kræves, at værdien skal ligge inden for den handelsværdi, som en  

 kyndig erhverver med kendskab til det lokale ejendomsmarked må skønnes at  

 ville betale kontant for ejendommen.
Det præciseres, at forhold, der betinger  

 en særlig høj pris, ikke må indgå i værdiansættelsen.
Endvidere skal der  

 tages hensyn til risikoen for mulige forværringer af markedsforholdene eller  

 strukturændringer.
Dette betyder f.eks., at realkreditinstitutterne i  

 forbindelse med værdiansættelsen under en højkonjunktur skal tage højde for,  

 at priserne under en eventuel kommende nedgang på ejendomsmarkedet vil kunne  

 falde.
Til § 42 I stk. 1 fastsættes grundlaget for værdiansættelsen af ejendomme til  

 industri og håndværk.
Den almindelige regel, der gælder for  

 enhedsprioriteringsinstitutterne, for værdiansættelse af disse ejendomme er,  

 at værdien ansættes på grundlag af ejendommens grund og bygninger, dvs. uden  

 medregning af maskiner, som indgår i det tinglyste pant.
Denne regel anvendes  

 i forbindelse med enhedsprioriteringsinstitutternes værdiansættelse af  

 industri- og håndværksejendomme.
Den eneste undtagelse herfra er  

 værdiansættelsen af kollektive energiforsyningsanlæg efter de særligt  

 gunstige regler herfor i henhold til lovforslagets § 34, dvs. når der er  

 stillet kommunal garanti som supplerende sikkerhed.
I så fald sker  

 værdiansættelsen på grundlag af hele anlægget med tilbehør, herunder  

 ledningsnet.
Ved belåning af kollektive energiforsyningsanlæg efter reglerne  

 i § 33 om lån til industri- og håndværksejendomme, kan alene Industriens  

 Realkreditfond medtage værdien af medpantsatte maskiner og andet tilbehør,  

 herunder ledningsnet, jf. stk. 1.
I stk. 1 fastsættes de særlige regler om Industriens Realkreditfonds  

 værdiansættelse af industri- og håndværksejendomme.
Ifølge bestemmelsen kan  

 Industriens Realkreditfond som det eneste realkreditinstitut medtage værdien  

 af medpantsatte maskiner og andet tilbehør ved værdiansættelsen af industri-  

 og håndværksejendomme.
Lånet udmåles på grundlag af den ansatte værdi af  

 ejendommens grund med tilhørende bygninger og medpantsatte maskiner.
I den  

 gældende realkreditlov sondres der mellem almindeligt anvendelige maskiner og  

 maskiner, der alene er anvendelige i virksomheder som den i ejendommen drevne  

 (særlige maskiner). Særlige maskiner må efter den gældende realkreditlov ikke  

 medregnes i værdiansættelsen med et højere beløb end den uden dette beløb  

 ansatte værdi af ejendommen.
Desuden må løbetiden for lån til særlige  

 maskiner ikke overstige 10 år.
Som led i en forenkling af udlåns- og obligationsbestemmelserne foreslås  

 sondringen mellem almindelige og særlige maskiner ophævet, og den maksimale  

 løbetid for lån til maskiner fastsat til 20 år svarende til den gældende  

 løbetid for lån til almindelige maskiner.
Der henvises i øvrigt til de  

 almindelige bemærkninger til lovforslaget.
Til § 43 Bemyndigelsen til at fastsætte bestemmelser om værdiansættelsen findes  

 også i den gældende realkreditlov, jf. § 11, stk. 1. Det er tanken at benytte  

 bemyndigelsen til at fastsætte kriterier for værdiansættelsen af de enkelte  

 ejendomskategorier, ligesom tilfældet er i dag.
Som eksempel herpå kan  

 nævnes, at for industri- og håndværksejendomme samt landbrugsejendomme bør  

 der foruden ejendommens værdi tages hensyn til låntagers kreditværdighed,  

 rentabiliteten af den virksomhed, der drives i ejendommen samt ejendommens  

 alternative anvendelse.
Baggrunden herfor er, at disse ejendomme ofte har en  

 mere specialiseret anvendelse end beboelsesejendomme.
Ved lån til om- og tilbygning må værdiansættelsen af ejerboliger til  

 helårsbrug og fritidshuse efter den gældende lovgivning ikke overstige den  

 senest offentliggjorte ejendomsværdi med tillæg af værdien af om- og  

 tilbygningen.
Denne bestemmelse har i mange tilfælde gjort det vanskeligt at  

 få finansieret om- og tilbygning af disse ejendomme.
Bestemmelsen synes  

 desuden at være overflødig, fordi kravet om, at udgifterne til om- og  

 tilbygning skal dokumenteres ved regninger fra momsregistrerede virksomheder,  

 giver tilstrækkelig sikkerhed for, at disse lån ikke benyttes til forbrug,  

 jf. bemærkningerne til § 44. Det er på denne baggrund tanken at afskaffe  

 kravet om, at værdiansættelsen i forbindelse med disse lån ikke må overstige  

 den senest offentliggjorte ejendomsværdi med tillæg af værdien af om- og  

 tilbygningen.
Til § 44 Grundlaget for låneudmålingen er den af instituttet foretagne  

 værdiansættelse af ejendommen.
Realkreditlån skal ifølge stk. 1 udmåles således, at lånets provenu ligger  

 inden for lovens lånegrænse for den pågældende ejendomskategori og  

 låneformål.
Låneudmålingen skal som hidtil ske ud fra et kontantværdiprincip.  

 Bestemmelsen svarer til § 11, stk. 1, 2. pkt. i den gældende lov om  

 realkreditinstitutter.
Bemyndigelsen til boligministeren i stk. 2 til at fastsætte regler om  

 låneudmålingen tænkes bl.a. benyttet til at fastsætte regler om dokumentation  

 af udgifterne ved lån til om- og tilbygning af ejerboliger til helårsbrug  

 samt fritidshuse.
Dokumentationskravet indebærer, at der i  

 låneudmålingsgrundlaget kun må medtages udgifter, som er dokumenteret ved  

 regninger fra momsregistrerede virksomheder.
Til § 45 I § 45 fastsættes regler om værdiansættelse og låneudmåling for såkaldt  

 blandede ejendomme, dvs. ejendomme der består af flere dele, som tilhører  

 forskellige ejendomskategorier.
Bemyndigelsen til boligministeren i stk. 1 til at fastsætte regler om  

 ejendomskategorier tænkes benyttet til at fastsætte regler om, hvilke  

 ejendomstyper der hører til hvilke ejendomskategorier samt på hvilke  

 betingelser lån forfalder til indfrielse, såfremt ejendommen overgår til  

 anden ejendomskategori.
Der tænkes bl.a. fastsat regler svarende til § 16,  

 stk. 2, i den gældende realkreditlov, ifølge hvilken et realkreditlån skal  

 indfries, hvis en ejendom inden for 2 år overgår til en anden anvendelse, der  

 ville have medført lavere lånegrænse eller kortere løbetid.
Desuden skal der  

 fastsættes en regel svarende til § 4, stk. 25, i lov om indeksregulerede  

 realkreditlån.
Ifølge denne bestemmelse skal der ske indfrielse af 50-årige  

 indekslån, hvis en privat udlejningsejendom udstykkes i ejerlejligheder.  

 Indfrielsen sker etapevist i takt med salget af de enkelte lejligheder.
I stk. 2 stilles krav om, at værdiansættelse og låneudmåling skal ske  

 særskilt for de enkelte ejendomskategorier.
Bestemmelsen svarer til § 16,  

 stk. 3, i den gældende realkreditlov.
I den gældende lov stilles der dog  

 alene krav om, at lånegrænser og løbetider skal fastsættes særskilt for  

 ejendommens enkelte dele.
Formuleringen i lovforslaget er bredere, idet alle  

 de faktorer, der vedrører værdiansættelse og låneudmåling antages at skulle  

 ske særskilt for de enkelte ejendomskategorier.
Dette indebærer, at foruden  

 lånegrænser og løbetider skal også tilladt lånetype (nominallån/indekslån) og  

 lånets afdragstakt fastsættes særskilt for de enkelte ejendomskategorier.
I stk. 3 foreslås fastsat en »bagatelgrænse« for, hvornår der  

 skal ske særskilt værdiansættelse og långivning for de enkelte dele af en  

 blandet ejendom.
Udgør en af ejendomskategorierne mindst 80 pct. af  

 ejendommens samlede bruttoetageareal, kan ejendommen som helhed belånes efter  

 reglerne for denne ejendomskategori.
Bestemmelsen indeholder en enklere  

 udformning af bagatelgrænsen end § 16, stk. 4 og 5, i den gældende  

 realkreditlov.
Til § 46 Realkreditinstituttet skal give oplysninger til bedømmelse af lånets  

 effektive debitorrente.
Oplysningerne gives på grundlag af børskurserne på  

 tilbudstidspunktet og svarer således ikke nødvendigvis til den faktiske  

 effektive rente på lånet, da kurserne vil kunne have ændret sig i perioden  

 fra lånetilbud til lånets udbetaling.
Bestemmelsen svarer til § 17, stk. 2, i  

 den gældende realkreditlov.
Til § 47 Bestemmelsen, der svarer til § 23, stk. 10, i den gældende realkreditlov,  

 giver boligministeren ret til at godkende institutternes satser for gebyrer,  

 indskud og bidrag for lån, hvortil der ydes statsstøtte.
Kapitel 7 Obligationsudstedelse og balanceprincip Til § 48 I § 48 fastsættes regler om udstedelse af realkreditobligationer og andre  

 værdipapirer.
Hovedreglen, der formuleres i stk. 1, er , at midler fremkommet  

 ved udstedelse af realkreditobligationer eller andre værdipapirer skal  

 anvendes til udlån.
Ved udlån forstås alene udlån med pant i fast ejendom,  

 jf. § 1, stk. 3. Dette indebærer, at instituttet ikke må udstede  

 realkreditobligationer eller andre værdipapirer og anvende provenuet til  

 erhvervelse af f.eks. aktier eller andre virksomheder.
Ved værdipapirer  

 forstås alene fordringer.
Midler fremkommet ved aktieemission kan således  

 ikke anvendes til udlån.
Hovedreglen i stk. 1 er udformet i overensstemmelse med  

 realkreditinstitutternes traditionelle måde at udstede obligationer på her i  

 landet.
Obligationer udstedes løbende i takt med, at nye lån ydes.
Lån  

 afregnes ved enten at overføre obligationerne til låntagers konto i  

 Værdipapircentralen, eller ved at realkreditinstituttet sælger obligationerne  

 og leverer provenuet til låntager.
Dette indebærer, at realkreditinstituttet  

 ikke opsamler de ved obligationsudstedelsen fremkomne midler, men udlåner dem  

 med det samme.
Denne tætte sammenhæng mellem obligationer og lån er mulig,  

 fordi en realkreditobligation her i landet har en pålydende værdi på kun  

 1.000 kr.
I udlandet er det almindeligt at udstede obligationer i blokke med en  

 pålydende værdi for hver blok på flere hundrede mill. kr.
Det kan derfor være  

 forbundet med vanskeligheder at udlåne de fremkomne midler umiddelbart efter  

 obligationsudstedelsen.
I stk. 2 åbnes der mulighed for, at midler, som ikke har kunnet udlånes  

 umiddelbart efter en blokemission, midlertidigt anbringes i sikre og likvide  

 værdipapirer.
Disse værdipapirer sælges, efterhånden som  

 realkreditinstituttet får behov for midler til finansiering af nyudlån.
Bestemmelsen tilsigter at lette institutternes kapitalfremskaffelse i  

 udlandet.
Desuden giver bestemmelsen bedre muligheder for nydannelser her i  

 landet med hensyn til kapitalfremskaffelsen.
Konstruktionen er ikke ukendt  

 for institutterne, idet en lignende ordning har været benyttet i forbindelse  

 med institutternes forsøgsordninger om udlån i andre lande.
Kravet om, at de erhvervede værdipapirer skal være sikre, forhindrer, at  

 institutterne pådrager sig en for stor kreditrisiko i forbindelse med  

 anbringelsen.
Som sikre værdipapirer anses alene fordringer som  

 realkreditobligationer, obligationer udstedt af stater, der er medlemmer af  

 OECD, og obligationer udstedt af multilaterale udviklingsbanker såsom Den  

 Europæiske Investeringsbank og Den Nordiske Investeringsbank.
Dette vil blive  

 præciseret i den bekendtgørelse om obligationsudstedelse og balanceprincip,  

 der skal udstedes i henhold til § 49, stk. 4.
Kravet om, at de erhvervede værdipapirer skal være likvide, tilsigter at  

 sikre, at de kan sælges, den dag der er behov for midlerne til udlån.
En  

 tilstrækkelig likviditet kan sikres ved bl.a. at kræve, at obligationerne er  

 børsnoterede.
Kursudviklingen på de erhvervede værdipapirer vil som følge af kravet om  

 samme betalingsrække være tilnærmelsesvis den samme som på de udstedte  

 obligationer.
Det betyder, at realkreditinstituttet ikke udsættes for risiko  

 for tab som følge af den af renteudviklingen forårsagede kursændring.
Kravet  

 om samme betalingsrække omfatter også obligationernes konverteringsrisiko,  

 jf. også § 49, stk. 3. Det vil således være i strid med bestemmelsen at  

 udstede inkonvertible obligationer og for det fremkomne provenu erhverve  

 konvertible obligationer.
Det er også i strid med bestemmelsen at erhverve  

 obligationer med en højere konverteringsrisiko end de udstedte obligationer.
Det er tanken at stille krav om i henhold til bemyndigelsen til  

 boligministeren i stk. 4, at de erhvervede obligationer skal henlægges i et  

 særligt depot.
Herved tilgodeses ordensmæssige hensyn, idet der sikres en  

 adskillelse af disse særlige papirer fra den egentlige fondsbeholdning.
Til § 49 I § 49 fastsættes regler om balanceprincippet, dvs. det princip, der  

 fastlægger balancen mellem instituttets låntagere på den ene side og ejerne  

 af instituttets obligationer og andre værdipapirer på den anden side i  

 relation til disses forpligtelser og rettigheder med hensyn til de fremtidige  

 betalinger.
Formålet med balanceprincippet er at undgå, at instituttet lider tab på  

 sin udlånsvirksomhed som følge af ændringer i renteniveauet og  

 rentestrukturen og ændringer i valutakurserne, også kaldet renterisiko og  

 valutarisiko.
Balanceprincippet kan derimod ikke sikre mod risikoen for tab  

 på udlånsvirksomheden som følge af restancer m.v., den såkaldte kreditrisiko.  

 Denne begrænses bl.a. gennem de foreslåede udlånsbestemmelser.
 Ifølge den gældende realkreditlovgivning gælder kravet om balance for  

 hvert enkelt lån og de obligationer, der er udstedt til finansiering af  

 lånet, jf. § 17, stk. 1, og § 20 i lov om realkreditinstitutter og § 5, stk.  

 3, i lov om indeksregulerede realkreditlån.
Lovforslagets balanceprincip er grundlæggende forskelligt fra  

 balanceprincippet i den gældende lovgivning.
Det gældende balanceprincip  

 bygger på et krav om balance mellem det enkelte lån og de udstedte  

 obligationer, mens lovforslagets balanceprincip tager udgangspunkt i de  

 samlede indbetalinger vedrørende pantebrevene og instituttets samlede  

 udbetalinger vedrørende udstedte obligationer m.v. (et såkaldt generelt  

 balanceprincip).
Forslaget om at anvende et generelt balanceprincip tilsigter at gøre  

 kapitalfremskaffelsen mere fleksibel.
Det gældende krav om balance mellem  

 hvert lån og de til finansiering af lånet udstedte obligationer er vanskeligt  

 at overholde i forbindelse med virksomhed i udlandet, hvor obligationerne  

 ikke udstedes på samme måde som her i landet.
Her i landet bevirker det gældende balanceprincip, at der skal åbnes nye  

 obligationsserier, hver gang en ny lånetype introduceres.
Det vanskeliggør  

 udviklingen af nye lånetyper, da der vil være risiko for, at  

 obligationsserierne bliver for tynde, hvilket kan give låntagerne problemer  

 med at opkøbe de udstedte obligationer i forbindelse med ekstraordinær  

 indfrielse af lånet.
Desuden kan kursdannelsen på obligationerne blive mindre  

 effektiv, hvis der ikke er tilstrækkelig dybde i obligationsserierne.
En nærliggende udnyttelse af det generelle balanceprincip ville være at  

 yde nominallån uanset afdragstakt på grundlag af stående obligationer med  

 forskellige løbetider afpasset betalingerne på debitorsiden.
Dette ville  

 kunne begrænse antallet af obligationsserier og forøge dybden af serierne.
Det i stk. 1 foreslåede generelle balanceprincip tillader ubalance inden  

 for det enkelte år.
Det er således uden betydning, om de pligtige betalinger  

 på udlåns- og obligationssiden skal erlægges på forskellige tidspunkter af  

 året, når blot de samlede indbetalinger mindst svarer til de samlede  

 udbetalinger.
For at kunne anvende det generelle balanceprincip kræves det, at  

 forskellen mellem de fremtidige betalinger på udlåns- og obligationssiden kan  

 opgøres, jf. stk. 1, 1. pkt.
Det betyder, at det er i strid med bestemmelsen  

 at yde fastforrentede lån på grundlag af variabelt forrentede obligationer  

 eller omvendt.
Det er også i strid med bestemmelsen, hvis de pligtige  

 betalinger på enten obligations- eller udlånssiden er indekserede, mens de  

 ikke er det på den anden side, eller at der anvendes forskelligt indeks.  

 Derimod er det ikke i strid med bestemmelsen at yde variabelt forrentede  

 eller indekserede lån, hvis obligationerne udstedes på tilsvarende vilkår.
I stk. 1, 1. pkt. åbnes mulighed for, at godkendte finansielle  

 instrumenter indgår i opgørelsen af de fremtidige indbetalinger vedrørende  

 pantebreve og udbetalinger vedrørende obligationer m.v.
Der behøver således  

 ikke være balance mellem ind- og udbetalinger vedrørende pantebreve og  

 obligationer, hvis et godkendt finansielt instrument kompenserer for en  

 ubalance.
Som eksempel på et godkendt finansielt instrument kan nævnes de i §  

 48, stk. 2, nævnte erhvervede obligationer i forbindelse med placering af det  

 overskydende provenu ved en blokemission.
Det vil i en bekendtgørelse, der  

 udstedes i henhold til stk. 4, blive fastlagt, hvilke finansielle  

 instrumenter der kan godkendes.
Som eksempler på instrumenter, der vil blive  

 godkendt, kan nævnes futures samt rente- og valutaswaps (et renteswap er en  

 aftale mellem to parter om at bytte rentebetalingsstrømme vedrørende et lån i  

 samme valuta, mens et valutaswap er en aftale om at bytte betalingsstrømme  

 vedrørende lån i hver sin valuta). Futures samt rente- og valutaswaps er  

 allerede i dag godkendt som led i forsøgsordningen om långivning i udlandet.
Et krav om fuldstændig matching af betalingsstrømmene ind og ud af  

 instituttet ville i praksis være umuligt at overholde.
Det foreslås derfor i  

 stk. 1, 2. pkt., at instituttets pligtige udbetalinger kan overstige de  

 pligtige indbetalinger med et beløb svarende til 1 pct. af instituttets  

 egenkapital.
Det er ikke tanken med denne adgang til ubalance at muliggøre et  

 mere omfattende mismatch, hvor udlån og obligationsudstedelse systematisk  

 afviger med hensyn til afviklingstakt.
Det er alene hensigten at muliggøre  

 mindre afvigelser, der er begrundede i rent praktiske og administrative  

 forhold, uden hvilke kapitalfremskaffelsen ville være ufleksibel.
Derfor er adgangen til at have ubalance relativt begrænset.
Ved  

 vurderingen af omfanget af adgangen til ubalance bør det indgå, at denne  

 adgang kun er relevant for nyudlånet.
Hele den eksisterende lånemasse er  

 afbalanceret i forhold til de udstedte obligationer.
Fleksibiliteten er  

 således relativt stor.
Et realkreditinstitut udsættes for en renterisiko, hvis dets fremtidige  

 indbetalinger ikke svarer fuldstændigt til de fremtidige udbetalinger.
For at  

 forhindre, at instituttet udsættes for tab af betydning som følge af en  

 afvigelse fra kravet om matching, foreslås det i stk. 2, at instituttets  

 renterisiko som følge af mismatch ikke overstiger et beløb svarende til 1  

 pct. af instituttets egenkapital.
I stk. 2, 2. pkt., defineres renterisiko som instituttets tab i tilfælde  

 af en ændring af markedsrenten på 1 procentpoint.
Det vil i den  

 bekendtgørelse, der skal udstedes i henhold til stk. 4, blive fastlagt,  

 hvorledes renterisiko præcist defineres og beregnes.
Det er tanken at opgøre  

 renterisikoen på grundlag af nutidsværdien af den residuale betalingsstrøm,  

 dvs. forskellen mellem ind- og udbetalinger på obligationer og andre  

 værdipapirer på den ene side og pantebreve og finansielle instrumenter på den  

 anden side.
Nutidsværdien beregnes på grundlag af markedsrenten som  

 diskonteringsrente samt markedsrenten +/- et eller flere procentpoints.  

 Renterisikoen tænkes defineret som den forskel i nutidsværdien, der vil være  

 resultatet af en stigning eller et fald i markedsrenten på et procentpoint og  

 den forholdsmæssigt svarende forskel i nutidsværdien ved større ændringer i  

 diskonteringsrenten.
I beregningen af renterisiko kan tages højde for  

 forskelle i rentestrukturen, dvs. at renten på værdipapirer med lang løbetid  

 normalt er højere end renten på værdipapirer med kort løbetid.
Endvidere kan  

 tages højde for forskelle i renten på forskellige valutaer.
Den foreslåede begrænsning af instituttets renterisiko ville ikke i sig  

 selv være tilstrækkelig til at beskytte instituttet mod større tab som følge  

 af renteændringer.
Såfremt der er meget store uligevægte i betalingsstrømmene  

 i enkelte år, risikerer instituttet at lide tab af betydning som følge af  

 ændringer i rentestrukturen, uanset at den gennemsnitlige renterisiko ikke  

 overstiger den fastsatte begrænsning.
Den foreslåede begrænsning i stk. 1 af  

 uligevægte i betalingsstrømmene forhindrer imidlertid, at instituttet  

 udsættes for risiko for tab af betydning som følge af ændringer i  

 rentestrukturen.
Det er således kombinationen af de to begrænsninger, der  

 sikrer, at instituttet ikke kommer i problemer i forbindelse med  

 renteændringer.
Det bemærkes, at der i opgørelsen af renterisiko alene tages hensyn til  

 forskelle mellem hvert enkelt års ind- og udbetalinger, men ikke på forskelle  

 i ind- og udbetalinger inden for hvert enkelt år.
Som eksempler på  

 tilladelige mismatch som følge af, at balancekravet gælder på årsbasis, kan  

 nævnes, at instituttet kan have forskellige terminer på udlåns- og  

 fundingsiden.
Dette gælder også variabelt forrentede lån og obligationer,  

 hvor det alene kræves, at renten varieres inden for samme år.
 For at undgå at placeringen af eventuelle overskydende midler inden for  

 året påfører instituttet en renterisiko, tænkes der stillet krav om i henhold  

 til stk. 4, at sådanne midler placeres i korte eller variabelt forrentede  

 papirer eller pengemarkedsindskud.
Balanceprincippet efter den gældende lovgivning indeholder et krav om  

 symmetri med hensyn til indfrielsesvilkår for ydede lån og udstedte  

 obligationer.
Det indebærer, at låntager for at indfri lånet enten skal  

 levere de bagved liggende obligationer svarende til lånets restgæld til  

 instituttet eller indfri lånet til pari, hvorefter instituttet indfrier de  

 bagved liggende obligationer til pari.
 Det generelle balanceprincip efter lovforslaget indeholder ikke pr.  

 definition krav om en tilsvarende symmetri med hensyn til indfrielsesvilkår,  

 idet der ikke eksisterer den samme tætte sammenhæng mellem lån og  

 obligationer som efter det gældende balanceprincip.
Derfor stilles der i stk. 3 eksplicit krav om, at realkreditinstituttet  

 ikke må udsættes for risiko for tab som følge af forskelle mellem  

 indfrielsesvilkårene for ydede lån og udstedte obligationer.
Dette krav kan  

 opfyldes ved den beskrevne symmetri med hensyn til indfrielsesvilkår.
Desuden  

 kan det opfyldes ved at fastsætte indfrielseskursen på lånet ud fra  

 markedsrenten på indfrielsestidspunktet, således at instituttet ved placering  

 af provenuet fra indfrielsen kan opnå en betalingsstrøm af samme værdi som  

 betalingsstrømmen på lånet.
Det forudsættes, at det således opgjorte provenu  

 fra indfrielsen anvendes til nyudlån eller investeres i obligationer med  

 samme restløbetid som det indfriede lån og henlægges i det i § 48, stk. 2,  

 omhandlede særlige depot med henblik på senere nyudlån, når restløbetiden gør  

 det muligt.
Endvidere stilles der i stk. 3 krav om, at realkreditinstitutter ved  

 långivning, der afviger fra balanceprincippet, ikke må udsættes for risiko  

 for tab som følge af manglende valutaneutralitet mellem udlån og  

 obligationsudstedelse.
Det kræves ikke, at udlån og obligationsudstedelse  

 skal ske i samme valuta, men at en eventuel tabsrisiko som følge af manglende  

 valutaneutralitet elimineres.
En valutarisiko kan elimineres på flere måder,  

 fx ved indgåelse af terminskontrakter eller valutaswaps.
Bemyndigelsen til boligministeren i stk. 4 tænkes anvendt til bl.a. at  

 fastsætte regler om erhvervede obligationer efter § 48, stk. 2, om opgørelsen  

 af betalingsstrømmene, herunder hvilke finansielle instrumenter der kan indgå  

 i denne opgørelse, samt om definition og opgørelse af renterisikoen.
Desuden  

 skal der fastsættes visse rent ordensmæssige forskrifter, såsom at  

 finansielle instrumenter, der benyttes til at afbalancere betalingsstrømmene,  

 skal henlægges i særligt depot, så de kan identificeres i forhold til  

 finansielle instrumenter, der indgår i fondsbeholdningen.
Kapitel 8 Virksomhed i udlandet Til § 50 Efter § 28 a i den gældende realkreditlov kan boligministeren godkende  

 forsøgsordninger, hvorefter institutterne kan yde lån i lande, der er medlem  

 af OECD.
 Lovforslaget gør adgangen til at udøve virksomhed i udlandet permanent, og  

 godkendelsesproceduren ændres.
 I § 50 fastsættes proceduren for etablering af filialer i andre lande.  

 Bestemmelserne er udformet med udgangspunkt i forslaget til 2.  

 samordningsdirektiv.
Ifølge stk. 1 skal et realkreditinstitut, der ønsker at etablere en filial  

 i et andet land, meddele dette til boligministeren sammen med oplysninger om  

 filialen.
Som eksempler på nødvendige oplysninger kan nævnes oplysninger om  

 den virksomhed, der påtænkes, herunder om eventuel accessorisk virksomhed og  

 om kapitalfremskaffelse samt om filialens organisation og ledelse.
 Bestemmelsen giver boligministeren indsigt i udlandsaktiviteterne og gør  

 det muligt at tilrettelægge tilsynet med aktiviteterne, inden de påbegyndes,  

 herunder aftale det nødvendige samarbejde med instituttet og det pågældende  

 lands tilsynsmyndigheder.
Boligministeren skal efter lovforslaget ikke, således som det er tilfældet  

 efter den gældende lov, egentligt godkende, at instituttet etablerer og  

 driver virksomhed igennem en filial i et andet land.
Boligministeren skal  

 ifølge stk. 2 videresende de oplysninger, som realkreditinstituttet har  

 meddelt, til de kompentente myndigheder i værtslandet.
Videresendelsen skal  

 ske senest 3 måneder efter modtagelsen af alle nødvendige oplysninger.
Ifølge forslaget til 2. samordningsdirektiv skal de kompentente  

 myndigheder i værtslandet tillade etablering af en filial fra et  

 kreditinstitut med hjemsted i et andet medlemsland.
Myndighederne har dog en  

 frist på 2 måneder til at tilrettelægge deres del af tilsynet med instituttet  

 samt fastlægge vilkår for virksomhedens udøvelse begrundet i samfundsmæssige  

 interesser.
De fleste lande kræver i dag, at etablering af en filial skal  

 godkendes af værtslandet.
Realkreditinstituttet kan først påbegynde  

 virksomhed gennem filialen, når værtslandet har godkendt eller accepteret  

 dens etablering efter lovgivningen i det pågældende land.
Ifølge stk. 3 kan boligministeren undlade at fremsende oplysninger til de  

 kompetente myndigheder i værtslandet, hvis realkreditinstituttets  

 administrative strukturer og finansielle situation ikke er forsvarlige i  

 forhold til den påtænkte etablering.
Kravet til den administrative struktur i  

 denne sammenhæng er specielt, at den skal være så veludviklet, at den  

 muliggør en forsvarlig styring af udlandsaktiviteterne.
Kravet til  

 instituttets finansielle situation er bl.a., at instituttets egenkapital  

 mindst svarer til lovens mindstekrav.
 Et eventuelt afslag kan af realkreditinstituttet indbringes for domstolene  

 inden for en frist på 8 uger, jf. stk. 4.
 I stk. 5 slås det fast, at hvis der sker en ændring af de meddelte  

 oplysninger, f.eks. fordi instituttet ønsker at udvide sine aktiviteter i det  

 pågældende land ud over, hvad der oprindeligt er meddelt, skal dette meddeles  

 boligministeren senest 1 måned, inden ændringen foretages.
Den fastsatte procedure forudsætter, at værtslandets lovgivning er fastsat  

 i overensstemmelse med forslaget til 2. samordningsdirektiv.
Dette kan  

 påregnes at være tilfælde for alle EF-lande med virkning fra den 1. januar  

 1993. For EF-landene i tidsrummet indtil 1. januar 1993 samt for lande uden  

 for EF kan værtslandets nationale lovgivning indeholde bestemmelser, der  

 nødvendiggør andre procedurer.
Det følger af forholdets natur, at de  

 fastsatte procedurer må tilpasses i forhold til særlige krav fra værtslandet.
Til § 51 Proceduren for påbegyndelse af grænseoverskridende tjenesteydelser til  

 andre lande er også udformet med udgangspunkt i forslaget til 2.  

 samordningsdirektiv.
Proceduren er enklere for grænseoverskridende  

 tjenesteydelser end for etablering af filial.
 Instituttet skal blot give boligministeren meddelelse om, at det ønsker at  

 udøve grænseoverskridende virksomhed ind i et andet land, hvorefter  

 ministeren inden 1 måned skal videregive meddelelsen til de kompetente  

 myndigheder i værtslandet.
 Ud over informationskravene i §§ 50 og 51 vil bestemmelsen i § 95, stk. 2  

 om, at et institut på forlangende skal give boligministeren enhver oplysning  

 om instituttets forhold, gøre det muligt for denne at få yderligere  

 oplysninger, hvis dette måtte blive anset for hensigtsmæssigt.
Indtil 2. samordningsdirektiv er vedtaget og trådt i kraft, kan  

 medlemslandene kræve godkendelse af grænsoverskridende virksomhed fra et  

 kreditinstitut med hjemsted i et andet medlemsland, og dette vil også  

 derefter være gældende i lande uden for EF.
Realkreditinstituttet kan derfor  

 først påbegynde den grænseoverskridende virksomhed, når værtslandet har  

 godkendt dette eller har accepteret etablering efter lovgivningen i det  

 pågældende land.
 Den fastsatte procedure kan tilpasses sådanne særlige lovkrav i  

 værtslandet, jf. bemærkningerne til § 50.
Til § 52 Nogle af realkreditlovgivningens regler er alene relevante i forbindelse  

 med virksomhed i Danmark.
Dette gælder f.eks. de udlånsregler, der  

 overvejende er fastsat ud fra økonomisk-politiske hensyn eller særlige danske  

 institutionelle eller lovgivningsmæssige forhold.
I stk. 1-3 undtages  

 institutterne derfor fra en række af disse bestemmelser i forbindelse med  

 virksomhed i udlandet.
Ifølge stk. 1 gælder reglerne om indekslån og maksimale løbetider ikke ved  

 långivning i udlandet.
Dette indebærer, at institutterne ikke må yde  

 indekslån i udlandet, samt at institutterne selv fastsætter lånenes løbetider  

 og afdragsformer.
 Den eneret, som Industriens Realkreditfond har til at yde realkreditlån i  

 2. laget her i landet, jf. § 33, stk. 4, er begrundet i de særlige struktur-  

 og konkurrencemæssige forhold på realkreditmarkedet her i landet, og er  

 derfor ikke relevant ved långivning i udlandet.
 De særlige regler om lån til kollektive energiforsyningsanlæg, jf. § 34,  

 har en sådan forankring i særlige danske forhold, at de ikke er relevante ved  

 virksomhed i udlandet.
 Reglerne om belåning af sanering og byfornyelse efter § 39 har deres  

 udspring i et særligt dansk lovkompleks og finansieringssystem, som ikke har  

 relevans ved virksomhed i udlandet.
Endvidere er kravet efter § 46 om, at ethvert lånetilbud skal være  

 ledsaget af oplysninger til bedømmelse af lånets effektive rente fastsat ud  

 fra forbrugerbeskyttelseshensyn.
Værtslandets myndigheder synes mere  

 hensigtsmæssigt at kunne regulere, hvilke forbrugerbeskyttelseshensyn  

 institutterne skal tilgodese ved virksomhed i det pågældende land, hvorfor  

 bestemmelsen foreslås ikke at skulle gælde ved udlandsvirksomhed.
 Endelig er kravet i § 47 om, at boligministeren skal godkende gebyrer m.v.  

 vedrørende offentligt støttede lån ikke relevant for virksomhed i udlandet.
 Lån til støttet byggeri, dvs. ejendomskategorierne almennyttigt byggeri,  

 ungdomsboliger, ældreboliger og andelsboliger ydes i udlandet efter reglerne  

 for lån til private beboelsesejendomme til udlejning, jf. stk. 2. Det  

 skyldes, at lånereglerne for det støttede byggeri har sammenhæng med et  

 særligt dansk finansierings- og støttesystem.
 De ud fra sikkerhedsmæssige hensyn fastsatte lånegrænser skal som  

 hovedregel overholdes, jf. dog stk. 3.
Realkreditinstitutterne har anført, at kravet om overholdelse af de  

 maksimale lånegrænser i nogle tilfælde kan svække deres konkurrencedygtighed  

 på visse udenlandske markeder, bl.a. det engelske.
På den anden side  

 forekommer det betænkeligt ud fra hensynet til lånets - og dermed  

 obligationernes - sikkerhed at tillade institutterne at gå ud over de  

 sikkerhedsmæssige lånegrænser uden supplerende sikkerhed.
Det foreslås  

 derfor, at de sikkerhedsmæssige lånegrænser kan fraviges, mod  

 selvskyldnergaranti fra en offentlig myndighed, et forsikringsselskab eller  

 et pengeinstitut.
Det forudsættes, at adgangen hertil kun benyttes, når dette  

 er sædvanligt i det pågældende land og derfor er nødvendigt af  

 konkurrencemæssige hensyn.
Kapitel 9 Egenkapital Til § 53 I den gældende realkreditlov varierer reservekravet efter, om låntagerne  

 hæfter solidarisk, og efter om lånet er ydet i 1. laget eller 2. laget.
For  

 institutter med solidarisk hæftelse blandt debitorerne er reservekravet 2 1/2  

 pct. af pantebrevenes restgæld for 1. lagslån og 5 pct. for 2. lagslån  

 (basislån). I institutter, hvor debitorerne ikke hæfter solidarisk, er  

 reservekravet 5 pct. henholdsvis 10 pct.
For så vidt angår lån uden opdeling  

 på 1. lag og 2. lag (de såkaldte enhedslån) er reservekravet 5 pct. for  

 institutter med solidarisk hæftelse og 10 pct. for institutter uden  

 solidarisk hæftelse.
Lovforslagets egenkapitalkrav er fastsat på grundlag af forslaget til  

 solvensnøgletalsdirektiv.
Dette indebærer en grundlæggende forskel i forhold  

 til den gældende lovgivning.
 Forslaget til solvensnøgletalsdirektiv inddrager alle aktiver i modsætning  

 til den gældende realkreditlov, der kun fastsætter et reservekrav for den  

 egentlige realkreditvirksomhed, dvs. udlån mod pant i fast ejendom på  

 grundlag af obligationsudstedelse.
Egenkapitalkravet opgøres efter direktivforslaget ved at opdele alle  

 aktiver og ikke-balanceførte poster i grupper efter deres formodede grad af  

 risiko.
Hver gruppe tildeles en vægt, hvis størrelse afspejler den pågældende  

 gruppes formodede grad af risiko.
Egenkapitalkravet udgør 8 pct. af summen af  

 de risikovægtede aktiver og ikke-balanceførte poster.
Blandt de vigtigste aktivgrupper kan nævnes, at lån mod pant i  

 boligejendomme som hovedregel vægtes med 50 pct., mens lån i industri- og  

 håndværksejendomme vægtes med 100 pct.
Lån i kontor- og forretningsejendomme  

 kan i en overgangsperiode indtil 1.1.1996 vægtes med 50 pct., men skal  

 herefter vægtes med 100 pct.
Lån til kreditinstitutter og andre fordringer på kreditinstitutter vægtes  

 som hovedregel med 20 pct.
Realkreditobligationer kan dog i en  

 overgangsperiode indtil 1.1.1998 vægtes med 10 pct., hvorefter de skal vægtes  

 med 20 pct.
Et realkreditinstituts beholdning af egne udstedte obligationer  

 indgår dog ikke i risikovægtningen, da de repræsenterer en fordring på  

 instituttet selv.
 Direktivforslagets opdeling af aktiverne i grupper med hver deres  

 risikovægtning er meget detaljeret, hvorfor det er fundet hensigtsmæssigt at  

 fastsætte dem i en bekendtgørelse fremfor i selve loven, jf. hjemmelen hertil  

 i stk. 4.
For specialinstituttet Industriens Realkreditfond vil der ikke blive pligt  

 til at ændre egenkapitalkravet i overensstemmelse med direktivforslaget, da  

 Industriens Realkreditfond er undtaget fra EF's direktiver på området.
Det er  

 dog tanken ud fra praktiske administrative hensyn at lade Industriens  

 Realkreditfond være omfattet af samme regler som  

 enhedsprioriteringsinstitutterne.
Dette vil indebære en nedsættelse af  

 egenkapitalkravet for Industriens Realkreditfond med knap 20 pct.
Lovforslaget omhandler et realkreditinstituts samlede egenkapital.
I den  

 samlede egenkapital indgår såvel seriereservefondene som instituttets  

 egenkapital, jf. kapitel 10.
 Bestemmelsen i stk. 1 om, at egenkapitalen til enhver tid skal udgøre  

 mindst 150 mill.kr., skal ses i sammenhæng med den generelle betingelse for  

 at blive godkendt som realkreditinstitut, jf. § 9, stk. 1, hvorefter der skal  

 være indbetalt en aktiekapital på 150 mill.kr., for at et realkreditinstitut  

 kan godkendes.
Det er tanken i medfør af bemyndigelsen efter stk. 4 at kræve  

 egenkapitalkravet opgjort på grundlag af den pålydende værdi af  

 obligationsrestgælden for de ydede lån.
Dette svarer til opgørelsen af  

 reservekravet efter den gældende lovgivning.
Der er i den forbindelse lagt  

 vægt på, at reglerne om værdiansættelse i relation til opgørelsen af  

 egenkapitalkravet som fastsat i forslaget til solvensnøgletalsdirektiv svarer  

 til reglerne om værdiansættelse i relation til institutternes  

 årsregnskabsaflæggelse.
Egenkapitalkravet skal ifølge stk. 1 være opfyldt hele tiden.
Kravets  

 opfyldelse skal ifølge stk. 2 kontrolleres mindst 2 gange om året, hvilket  

 svarer til kravet i forslaget til solvensnøgletalsdirektiv.
Kontrollen  

 foretages af boligministeren på grundlag af regnskabsmæssige oplysninger og  

 nøgletal, der indberettes af institutterne, jf. bemyndigelsen i stk. 4 til at  

 fastsætte nærmere regler herom.
I stk. 3 foreskrives de procedurer, der skal iværksættes, såfremt et  

 realkreditinstitut ikke opfylder lovens egenkapitalkrav.  

 Realkreditinstituttet skal inden 6 måneder opfylde egenkapitalkravet.
Fristen  

 gælder fra det tidspunkt, hvor egenkapitalkravet ophørte med at være opfyldt.  

 Opfylder instituttet efter fristens udløb stadig ikke egenkapitalkravet, kan  

 boligministeren inddrage tilladelsen til at drive realkreditvirksomhed, jf. §  

 80, stk. 2.
I stk. 4 gives boligministeren bemyndigelse til at fastsætte regler om  

 risikovægtning og om opgørelse af egenkapitalen.
Bemyndigelsen vil bl.a.  

 blive benyttet til at gøre direktivforslagets vægtninger af grupper af  

 aktiver og ikke-balanceførte poster gældende for realkreditinstitutter, i det  

 omfang realkreditinstitutter har de pågældende aktiver m.v.
Desuden tænkes  

 bemyndigelsen brugt til at fastsætte krav om brug af et bestemt skema i  

 forbindelse med indberetningen, samt om at de indberettede oplysninger skal  

 være reviderede af instituttets revisorer.
Stk. 4 indeholder desuden en bemyndigelse til boligministeren til at  

 fastsætte regler om egenkapitalens opgørelse, herunder om vilkårene for  

 medregning af ansvarlig indskudskapital og solidarisk hæftelse og for den  

 beløbsmæssige størrelse af disse kapitalelementers medregning.
Disse regler  

 skal fastsættes på grundlag af egenkapitaldirektivet.
Egenkapitaldirektivet åbner mulighed for at medregne ansvarlig  

 indskudskapital i egenkapitalen.
Boligministeren fastsætter vilkårene for  

 medregning af ansvarlig indskudskapital.
Det er tanken at fastsætte vilkår,  

 der sikrer, at den ansvarlige indskudskapital har en sådan kvalitet, at det  

 er forsvarligt at medregne den i egenkapitalen.
Bemyndigelsen til boligministeren i stk. 4 giver også mulighed for at  

 tillade medregning af solidarisk hæftelse i egenkapitalen.
Bestemmelsen skal  

 ses i sammenhæng med egenkapitaldirektivet som åbner mulighed for, at  

 andelskreditinstitutter og fonde kan medregne låntagernes solidariske  

 hæftelse i egenkapitalen.
Nye institutter kan ikke indregne solidarisk hæftelse i egenkapitalen, da  

 de skal være aktieselskaber.
For at undgå, at der bliver ulige  

 konkurrencevilkår mellem de eksisterende institutter og nyoprettede  

 institutter, er det tanken at aftrappe adgangen til at indregne solidarisk  

 hæftelse i egenkapitalen gradvist.
Egenkapitaldirektivet skal overholdes af institutterne senest fra den  

 1.1.1993. For de eksisterende institutter, er det tanken at aftrappe adgangen  

 til at indregne solidarisk hæftelse over 5 år fra direktivets ikrafttræden,  

 dvs. indtil den 1.1.1998. Herved sikres en rimelig overgangsperiode, hvor  

 institutterne kan tilpasse sig det ændrede egenkapitalgrundlag.
Institutter,  

 der omdannes til aktieselskaber, kan ifølge egenkapitaldirektivet ikke  

 indregne solidarisk hæftelse.
Muligheden for at fastsætte en overgangsperiode  

 for disse institutter afhænger af en forhandling med EF-Kommissionen, jf. de  

 almindelige bemærkninger.
Ifølge egenkapitaldirektivet kan ansvarlig indskudskapital og solidarisk  

 hæftelse tilsammen maksimalt indregnes i egenkapitalen med et beløb svarende  

 til 50 pct. af den primære egenkapital.
Bemyndigelsen til boligministeren  

 giver adgang til at fastsætte regler herom.
Efter den gældende realkreditlov kan ikke-indbetalt garantikapital  

 medvirke på linje med instituttets reserver til at opfylde lovens  

 reservekrav.
Et enhedsprioriteringsinstitut og specialinstituttet Industriens  

 Realkreditfond har udnyttet denne mulighed i praksis.
Den ikke-indbetalte  

 garantikapital har dog kun marginal betydning.
Ifølge egenkapitaldirektivet må ikke-indbetalt garantikapital ikke  

 medregnes i egenkapitalen.
De af boligministeren fastsatte regler vil derfor  

 indebære, at enhedsprioriteringsinstitutterne ikke må medregne ikke-indbetalt  

 garantikapital i egenkapitalen.
Industriens Realkreditfond, der ikke er  

 omfattet af direktivet, vil dog fortsat kunne medregne ikke-indbetalt  

 garantikapital.
Kapitel 10 Til § 54 Bestemmelsen regulerer hæftelsen over for indehavere af  

 realkreditobligationer og andre værdipapirer, som instituttet har udstedt som  

 led i udlånsvirksomheden.
Bestemmelsen giver instituttet mulighed for at yde  

 lån og udstede realkreditobligationer og andre værdipapirer på een af to  

 måder, nemlig med og uden serieopdeling.
Hvis der ikke finder serieopdeling sted, optager instituttet som sådant  

 lån mod udstedelse af obligationer eller andre værdipapirer til kreditorerne.  

 Herefter udlåner instituttet midlerne mod sikkerhed i fast ejendom.
I  

 overensstemmelse med almindelige formueretlige principper vil  

 realkreditinstituttet herefter hæfte med hele sin formue over for kreditor,  

 og instituttet som sådant vil således være forpligtet til at betale ydelserne  

 på de udstedte obligationer m.v.
Det er således realkreditinstituttets  

 risiko, hvis de låntagere, som pengene er videreudlånt til, ikke overholder  

 deres forpligtelser, idet instituttet skal betale ydelserne på obligationerne  

 fuldt ud, uanset hvor meget det lykkes at inddrive hos låntagerne.
Hvis der finder en serieopdeling sted i forbindelse med långivning og  

 obligationsudstedelse, kan fremgangsmåden efter forslaget være den samme som  

 ovenfor skitseret, således at instituttet som sådant yder lån og udsteder  

 obligationer m.v., og således at det er instituttet, der hæfter sammen med  

 serien for forpligtelserne over for obligationsejerne m.v.
Betydningen af en  

 serieopdeling vil i disse tilfælde alene være af praktisk karakter, dvs. en  

 metode til at knytte bestemte lån sammen med bestemte obligationer.
Også ved  

 omsætningen af obligationer kan den pågældende series betegnelse anvendes.
Efter bestemmelsens stk. 3 kan instituttet imidlertid vælge at lade  

 serieopdelingen have mere vidtrækkende retsvirkninger.
Instituttet kan  

 således i lånevilkårene fastsætte, at det alene er serien, som hæfter for  

 forpligtelserne over for obligationsejerne m.v.
Fremgangsmåden vil i disse  

 tilfælde være den, at instituttet udsteder obligationer eller andre  

 værdipapirer, med tilkendegivelse om, at lånet er optaget i en serie med den  

 begrænsning af hæftelsen, som følger af § 54, stk. 3. Videreudlånet vil  

 tillige ske i serien, således at hver serie udgøres af aktiver i form af  

 tilgodehavendet hos låntagerne og passiver i form af de udstedte obligationer  

 m.v.
Obligationsejerne i den enkelte serie vil herefter alene kunne rette  

 deres krav mod serien og ikke mod andre serier eller instituttets formue som  

 sådan.
Hvis det ikke lykkes at inddrive tilgodehavendet hos låntagerne, vil  

 det herved opståede tab således skulle bæres af obligationsejerne.
Kun realkreditobligationer og egentlige værdipapirer kan omfattes af  

 serieopdeling med de beskrevne retsvirkninger.
Krav vedrørende finansielle  

 instrumenter kan kun rettes mod instituttet.
Efter de hidtil gældende regler, der har været fastsat i institutternes  

 vedtægter, har ydelse af lån og udstedelse af obligationer altid skullet ske  

 i serier med en begrænsning i hæftelsen svarende til forslagets § 54, stk. 3.  

 Imidlertid kan det fremover være hensigtsmæssigt, at långivningen og  

 obligationsudstedelsen eller en vis del heraf sker uden serieopdeling.
Det  

 skyldes de foreslåede ændringer af balanceprincippet, jf. § 49, hvorefter der  

 ikke længere stilles krav om en tæt sammenhæng mellem det enkelte lån og de  

 udstedte obligationer.
Realkreditinstituttet kan derfor vælge, om der skal  

 ske serieopdeling eller ej, og om denne opdeling skal medføre begrænsninger i  

 hæftelsen, jf. dog herved bemærkningerne nedenfor til § 56.
Til § 55 Bestemmelsen fastsætter nærmere regler om låntagernes hæftelse.
I stk. 1 er det således fastsat, at låntagerne hæfter for lånet.
Det  

 beløb, låntager hæfter for, fremgår af pantebrevets vilkår.
Låntager hæfter  

 først og fremmest med pantet, idet pantegælden naturligvis kan inddrives ved  

 at søge fyldestgørelse i den pantsatte ejendom.
Låntager hæfter tillige  

 personligt for lånet.
Hvis den pantsatte ejendom er blevet solgt på  

 tvangsauktion, uden at det har givet fuld dækning for hele gælden efter  

 pantebrevet, vil det beløb, der ikke opnåede dækning, således ligesom i dag  

 kunne inddrives i låntagerens øvrige formue.
 Det fastsættes endelig, at låntager hæfter over for enten serien eller  

 realkreditinstituttet, men altså ikke direkte over for obligationsejerne m.v.
I stk. 2 er medtaget en regel om, at låntagerne ikke hæfter for  

 realkreditinstituttets gæld.
Denne regel er fundet nødvendig, fordi  

 långivning og obligationsudstedelse i fremtiden vil kunne ske således, at det  

 bliver instituttet som sådan, der bliver debitor i forhold til  

 obligationsejerne.
Til § 56 I stk. 1 fastsættes der regler om låntagernes solidariske hæftelse.
Herved  

 forstås, at det i lånevilkårene kan fastsættes, at låntagerne ud over lånet  

 forpligter sig til at hæfte for hinanden, således at et tab, der konstateres  

 hos en låntager, kan forlanges dækket hos de øvrige gennem ekstraordinære  

 indbetalinger til seriereservefonden.
Et sådant vilkår kan imidlertid kun  

 fastsættes, hvis lånet er ydet i en serie, jf. ovenfor i bemærkningerne til §  

 54. I et lån, som ydes i en serie, vil låntagers forpligtelser i henhold til  

 den solidariske hæftelse være begrænset til tab, som konstateres inden for  

 serien, og det er derfor kun i disse tilfælde, at det kan forsvares at lade  

 låntagerne påtage sig solidarisk hæftelse.
Den solidariske hæftelse vil i  

 givet fald blive aktualiseret ved opkrævning af ekstraordinære indbetalinger  

 til seriereservefonden, jf. nedenfor i bemærkningerne til § 57. Den  

 solidariske hæftelse må som anført i bestemmelsen alene angå seriens  

 forpligtelser.
Omfanget af den solidariske hæftelse skal angives som en andel af lånets  

 hovedstol, og den kan således ikke fastsættes til et beløb, der er større end  

 denne.
Det krav, som kan gøres gældende ifølge den solidariske hæftelse,  

 nedsættes med en forholdsmæssig andel af seriereservefondens midler, der jo  

 er tilvejebragt af låntagerne, jf. nedenfor i bemærkningerne til § 57, stk.  

 2. På grund af den solidariske hæftelses særlige karakter hæfter låntagerne  

 ikke personligt herfor.
Hvis en låntager er ude af stand til at opfylde sin  

 del af den solidariske hæftelse, kan serien således alene søge fyldestgørelse  

 herfor i den pantsatte ejendom, men ikke i låntagers øvrige formue.
I stk. 2 er medtaget en regel om, at serien ikke hæfter for  

 realkreditinstituttets gæld.
Der henvises om baggrunden for denne regel til  

 bemærkningerne til § 55, stk. 2.
I stk. 3 åbnes der mulighed for, at den solidariske hæftelse udstrækkes  

 til også at gælde andre seriers forpligtelser.
Dette kan dog kun ske i  

 tilfælde af gensidighed, dvs. hvis de serier, hæftelsen skal omfatte, har  

 tilsvarende vilkår.
Til § 57 Bestemmelsen indeholder nærmere regler om seriereservefonde.
Herved  

 forstås særlige reserver, som henlægges til dækning af en series  

 forpligtelser over for obligationsejerne m.v. i den pågældende serie.
Efter  

 stk. 1 skal en sådan fond oprettes, hvis låntagerne i serien hæfter  

 solidarisk, eller hvis der efter § 54, stk. 3, er truffet bestemmelse om, at  

 det alene er serien, der hæfter over for obligationsejerne m.v.
I andre  

 tilfælde kan instituttet vælge at oprette en seriereservefond.
 I stk. 2 er fastsat regler om seriereservefondens indtægter og udgifter.
Seriereservefondens indtægter består af alle former for indbetalinger fra  

 seriens låntagere, dvs. terminsydelser, indskud (stiftelsesprovision),  

 bidrag, gebyrer m.v., uanset hvad de betegnes, og uanset om de opkræves  

 særskilt eller som en del af rentemarginalen.
Desuden indtægtsføres afkastet  

 af fondens midler.
 Seriereservefondens udgifter består af udbetalinger til obligationsejerne.
 I stk. 3 gives der mulighed for at aftale, at låntagere, der indfrier  

 deres lån ordinært eller ekstraordinært, kan få udbetalt en vis andel af  

 seriereservefonden.
Til § 58 I stk. 1 foreslås det som noget nyt, at seriereservefondenes midler skal  

 holdes adskilt fra instituttets formue.
Om baggrunden herfor henvises til  

 bemærkningerne til § 59.
I stk. 2 fastsættes der regler for de enkelte seriereservefondes  

 størrelse.
Reglerne svarer til, hvad der gælder for størrelsen af  

 egenkapitalen i realkreditinstituttet som sådan, jf. § 53.  

 Realkreditinstituttet kan overføre midler til fonden for at opfylde kravet.  

 Dette vil f.eks. være nødvendigt i forbindelse med åbningen af en ny  

 låneserie, hvor låntagerne endnu ikke har indbetalt tilstrækkeligt til  

 seriereservefonden.
Det vil desuden være nødvendigt at overføre midler, hvis  

 seriereservefonden ikke svarer til lovens mindstekrav til egenkapital for  

 seriens udlån.
Seriereservefonden har ikke noget formelt retskrav på at få overført  

 midler fra instituttet.
Instituttet vil dog kun under helt særlige  

 omstændigheder kunne undlade at overføre midler til en nødlidende  

 seriereservefond.
Undlader instituttet at overføre midler til en nødlidende  

 seriereservefond, vil dette normalt være en tilsidesættelse af pligten til at  

 drive realkreditinstituttet og herunder de enkelte serier forsvarligt.
I  

 disse tilfælde vil boligministeren med hjemmel i § 94, stk. 2, kunne pålægge  

 instituttet at overføre midler til at opfylde minimumskravet i § 58, stk. 2.
Der kan dog forekomme situationer, hvor det er forsvarligt at undlade at  

 overføre midler fra instituttet.
Hvis instituttet og en række serier befinder  

 sig i en eksistenstruende situation, kan det være forsvarligt, at instituttet  

 undlader at understøtte en eller flere serier for derved at redde de øvrige  

 serier og instituttet.
 I stk. 3 åbnes der mulighed for, at det kan fastsættes, at midler fra  

 seriereservefondene kan overføres til realkreditinstituttet, hvis fondene når  

 op over lovens minimumskrav til størrelsen.
I stk. 4 bemyndiges boligministeren til at fastsætte nærmere regler om  

 forvaltningen af seriereservefondenes midler.
Det er ved lovforslaget  

 forudsat, at flere seriereservefonde eller eventuelt alle seriereservefonde i  

 et institut kan indskyde deres midler i en samlet formuemasse, således at  

 seriereservefondene og de enkelte seriers kreditorer i givet fald har krav på  

 at få udbetalt en forholdsmæssig andel af fællesformuen.
For at sikre  

 seriekreditorernes og låntagernes retsstilling bedst muligt er det nødvendigt  

 at fastsætte regler om forvaltningen af midler i fællesformuen, hvis en sådan  

 findes, og i de enkelte seriereservefonde.
Det vil i reglerne bl.a. blive fastsat, at seriereservefondene eller  

 fællesformuen ikke må pådrage sig forpligtelser over for instituttet eller  

 andre.
Der vil dog blive åbnet mulighed for at overtage forpligtelser i fast  

 ejendom i forbindelse med tvangsauktion eller tabsafværgende  

 foranstaltninger.
Til § 59 I bestemmelsen foreslås som noget nyt, at obligationsejere m.v. inden for  

 en serie, hvori der er oprettet en seriereservefond, har krav på at blive  

 dækket af seriereservefondens midler forud for realkreditinstituttets øvrige  

 kreditorer, hvis instituttet erklæres konkurs.
Bestemmelsen skal ses i  

 sammenhæng med reglen i § 58, stk. 1, om, at seriereservefondenes aktiver  

 skal holdes adskilt fra realkreditinstituttets formue.
En series aktiver vil normalt bestå af låntagernes pantebreve samt af  

 seriereservefonden eller, hvis midlerne fra flere seriereservefonde er  

 indskudt i en samlet formuemasse, af kravet mod denne på tilbagebetaling af  

 andelen heri, jf. ovenfor vedrørende § 58, stk. 4. Pantebrevene er udstedt  

 inden for den pågældende serie og er normalt uoverdragelige.
Det er alene  

 obligationsejerne m.v. i den pågældende serie, der kan forlange at blive  

 fyldestgjort i denne del af seriens aktiver.
Seriereservefonden består normalt af forskellige værdipapirer, som i  

 realkreditinstitutternes hidtidige praksis udadtil er registreret som  

 tilhørende instituttet.
Seriereservefondene er derfor alene udtryk for  

 interne posteringer mellem instituttet og de enkelte serier.
Hvis instituttet  

 erklæres konkurs, vil kreditorerne i instituttets konkursbo imidlertid i  

 kraft af de almindelige regler om konkursens ekstinktive virkning kunne søge  

 sig fyldestgjort i hele instituttets formue, herunder de værdipapirer, som  

 instituttet står som ejer af.
Det vil i denne forbindelse normalt være uden  

 betydning, at seriereservefondene i det interne forhold er »ejer«  

 af en del af disse værdipapirer.
Dette har ikke hidtil udgjort noget stort  

 problem, da risikoen for, at instituttet skulle blive erklæret konkurs har  

 været ringe.
Hidtil har realkreditinstitutterne som sådan kun har haft få  

 forpligtelser, da al långivning hidtil er sket i serier, jf. bemærkningerne  

 ovenfor til § 54, og da instituttet ikke hidtil har hæftet over for  

 obligationsejere m.v., hvis der er sket serieopdeling.
Efter forslagets § 54, stk. 1, åbnes der imidlertid mulighed for, at  

 institutterne kan vælge at undlade at serieopdele deres lån eller påtage sig  

 hæftelse også for serieopdelte lån.
Som beskrevet i bemærkningerne til § 54  

 hæfter instituttet i disse situationer som sådan over for obligationsejerne.  

 Der kan derfor tænkes at være risiko for, at instituttet pådrager sig for  

 store forpligtelser og erklæres konkurs.
Hvis en sådan situation skulle  

 indtræde, er det vigtigt, at de midler, som låntagerne i en serie har  

 indskudt i seriereservefonden, ikke inddrages i instituttets konkursbo.  

 Formålet med serieopdelingen er jo netop at begrænse låntagernes hæftelse til  

 kun at angå seriens forpligtelser.
Hvis seriereservefonden blev inddraget i  

 instituttets konkursbo, ville der i realiteten være tale om, at serien på  

 trods af serieopdelingen kom til at dække en del af instituttets  

 forpligtelser.
Det foreslås derfor i § 59, 1. pkt., at seriereservefondens midler i  

 første række skal anvendes til dækning af seriens forpligtelser over for  

 indehavere af obligationer m.v.
Hvis disse obligationsindehaveres fordringer  

 er forfaldne, fordi serien har misligholdt sine forpligtelser, udbetales  

 seriereservefondens midler til dem med det samme.
Er fordringerne uforfaldne,  

 må midlerne i seriereservefonden hensættes til dækning af eventuelt senere  

 opståede krav.
Efter den foreslåede bestemmelse i § 57, stk. 3, kan det i visse tilfælde  

 være fastsat, at låntagerne i en serie ved indfrielse skal have udbetalt en  

 andel af den pågældende seriereservefond.
Der er derfor medtaget en regel i  

 stk. 1, 2. pkt. om, at sådanne krav fra låntagerne skal dækkes efter  

 obligationsejernes krav.
Først hvis der herefter er et overskud, vil der  

 kunne fremkomme midler fra seriereservefonden, som indgår i  

 realkreditinstituttets konkursmasse.
Efter almindelige formueretlige regler er det en betingelse for at  

 indrømme obligationsejerne og låntagerne i en serie den særstilling  

 vedrørende seriereservefondens midler, som følger af § 59, at disse midler  

 holdes adskilt fra realkreditinstituttets formue, og at de fornødne  

 sikringsakter er iagttaget.
Der er derfor i § 58, stk. 1, fastsat krav om, at  

 midlerne i seriereservefondene skal holdes adskilt fra realkreditinstituttets  

 formue.
Hvis seriereservefondens midler udgøres af værdipapirer, som efter  

 loven om en værdipapircentral skal registreres der, følger det således af  

 bestemmelsen, at værdipapirerne skal registreres som tilhørende  

 seriereservefonden.
Denne regel vil således modvirke, at konkurskreditorerne  

 ekstingverer seriereservefondens ret til de pågældende værdipapirer m.v.
Som omtalt i bemærkningerne til § 58, stk. 4, er det ved forslaget  

 forudsat, at flere seriereservefonde kan gå sammen og indskyde samtlige  

 midler i en fællesformue.
Hvis dette er sket, er det alene fællesformuen som  

 sådan, der skal holdes adskilt fra instituttets formue.
Da fællesformuen kun  

 må pådrage sig minimale forpligtelser, jf. herved bemærkningerne til § 58,  

 stk. 4, vil hver serie have sikkerhed for, at den i givet fald kan få  

 udbetalt hele sin andel af fællesformuen, og der stilles derfor ikke i denne  

 situation krav om, at de enkelte seriers indskudte aktiver udadtil skal være  

 registreret som tilhørende serien.
Kapitel 11 De til egenkapitalen svarende midlers anbringelse Til § 60 Forslaget i stk. 1 om, at realkreditinstituttet mindst skal have anbragt  

 de anførte procentdele af midlerne i børsnoterede obligationer omfatter både  

 egne obligationer, andre realkreditinstitutters obligationer og andre - såvel  

 danske som udenlandske obligationer, herunder statsobligationer.  

 Konvertobligationer, som på et tidspunkt kan konverteres til ejerrettigheder,  

 antages dog ikke at opfylde kravet til anbringelse i stk. 1, nr. 1.
Kravet til anbringelse i børsnoterede obligationer foreslås  

 differentieret, således at der stilles et væsentligt højere krav om  

 anbringelse i børsnoterede obligationer for midler svarende til det  

 lovpligtige egenkapitalkrav end for midler svarende til den del af  

 instituttets egenkapital, der overstiger det lovpligtige krav.
Dette betyder,  

 at så længe realkreditlovgivningens egenkapitalkrav kun lige netop er  

 opfyldt, kan instituttet højst anbringe midler svarende til 35 pct. af  

 egenkapitalen i andre aktiver end børsnoterede obligationer, mens denne  

 adgang for overdækningens vedkommende ligger helt oppe på 50 pct.
Baggrunden for sondringen er, at den lovpligtige egenkapital først og  

 fremmest har som funktion at tilgodese hensynet til obligationernes  

 sikkerhed, samtidig med at den skal have en høj likviditetsgrad.
Den del af  

 instituttets egenkapital, der ligger ud over det lovpligtige krav, har i  

 højere grad til funktion at bidrage til realkreditinstituttets indtjening,  

 mens sikkerhedsfunktionen har mindre betydning.
Der foreslås derfor givet  

 institutterne en friere adgang med hensyn til anbringelsen af disse midler.
Ved opgørelsen af kravet til anbringelse i obligationer vil  

 realkreditinstituttet kunne se bort fra reservefondslån og  

 nettoperiodeafgrænsningsposter.
Det skyldes, at realkreditinstituttet er uden  

 indflydelse på det forhold, at en del af instituttets midler er anbragt i  

 disse aktivposter.
Til § 61 I § 61 fastsættes regler om realkreditinstitutters investeringer i andre  

 aktiver end obligationer.
Herunder hører f.eks. aktier, konvertobligationer,  

 fast ejendom, hvorfra instituttet driver realkreditvirksomhed, etc.
Et  

 realkreditinstitut må derimod ikke erhverve og drive anden form for fast  

 ejendom, jf. stk. 3.
I stk. 1 foreslås realkreditinstituttets adgang til at erhverve ejerandele  

 i samme virksomhed eller virksomheder i samme koncern begrænset til højst at  

 måtte udgøre 15 pct. af realkreditinstituttets egenkapital.
Bestemmelsen  

 tager sigte på at opnå en vis spredning af instituttets placering af midler i  

 andre virksomheder.
Bestemmelsen gælder alene erhvervelse af andele i virksomheder, der driver  

 anden virksomhed end realkreditvirksomhed.
For virksomheder, der driver  

 realkreditvirksomhed, gælder bestemmelsen i § 77, stk. 1.
 Bestemmelsen i stk. 2 tager sigte på at sikre dels en vis risikospredning,  

 dels at et realkreditinstitut - eller flere realkreditinstitutter i  

 fællesskab - ikke via midlernes anbringelse driver anden virksomhed.
 Afgørelsen af, om et realkreditinstitut udøver bestemmende indflydelse  

 over en anden virksomhed, afhænger af en konkret vurdering.  

 Realkredittilsynet har i de seneste år afgjort flere sager af denne karakter.
Ved vurderingen af, om et realkreditinstitut eller flere institutter i  

 fællesskab har bestemmende indflydelse over en anden virksomhed, har man lagt  

 vægt på instituttets muligheder for at alliere sig med andre aktionærer og  

 herved opnå bestemmende indflydelse.
Man har antaget, at der foreligger  

 bestemmende indflydelse, hvis realkreditinstituttet alene eller ved at  

 alliere sig med een af de øvrige aktionærer, ville kunne opnå 50 pct. eller  

 flere af stemmerne, med mindre denne aktionær har så stor en stemmeandel og  

 sådanne alliancemuligheder, at denne ikke har brug for netop  

 realkreditinstituttets stemmer for sammen med een af de øvrige aktionærer at  

 kunne opnå mindst 50 pct. af stemmerne.
Desuden har instituttet ikke måttet  

 have faktisk majoritet som følge af de øvrige ejerandeles spredning på et  

 meget stort antal øvrige aktionærer.
Endvidere har instituttet ikke måttet  

 have særlig stemmeretsindflydelse, herunder vetoret ifølge vedtægter eller  

 aktionæroverenskomst.
Denne fortolkning af bestemmende indflydelse vil som udgangspunkt blive  

 lagt til grund fremover.
Dog vil fortolkningen af bestemmende indflydelse  

 skulle ses i sammenhæng med fortolkningen af bestemmende indflydelse for  

 andre sektorer på kapitalmarkedet, således at realkreditinstitutter får lige  

 konkurrencevilkår i forhold til andre sektorer.
I stk. 3 foreslås præciseret, at forbudet mod at drive anden virksomhed  

 via midlernes placering også omfatter erhvervelse af fast ejendom.  

 Institutterne har således ikke adgang til at udøve bestemmende indflydelse på  

 driften af fast ejendom og herved drive virksomhed i form af  

 ejendomsadministration.
Denne begrænsning hænger dels sammen med, at fast  

 ejendom er et relativt illikvidt aktiv, hvilket gør det mindre egnet som  

 sikkerhed for de udstedte obligationer, dels at det må anses for en uheldig  

 sammenblanding af långivning og ejerskab.
Forbudet gælder ikke, dersom der  

 drives eller inden for en overskuelig fremtid påregnes drevet  

 realkreditvirksomhed eller accessorisk virksomhed fra ejendommen.
Forbudet  

 gælder desuden ikke anbringelser, der midlertidigt foretages for at begrænse  

 tabsrisikoen i forbindelse med overtagne panter.
Her kan det i nogle  

 situationer være hensigtsmæssigt at overtage et ejendomsselskab fuldstændigt  

 og ikke kun de ejendomme, hvor instituttets udlån er nødlidende.
Instituttet  

 er her som i andre situationer forpligtet til at sælge de pågældende  

 ejendomme, når dette er muligt under hensyn til situationen på  

 ejendomsmarkedet.
 Foruden de i lovforslaget fastsatte placeringsregler gælder forbudet i  

 aktieselskabsloven mod, at et selskab erhverver egne aktier for mere end 10  

 pct. af aktiekapitalen også for realkreditinstitutter organiseret som  

 aktieselskaber.
Til § 62 I § 62 fastsættes regler for realkreditinstitutters erhvervelse af  

 ejerandele i kapitalformidlingsaktieselskaber.
 Kapitalformidlingsaktieselskaber defineres ikke i loven, men defineres i  

 overensstemmelse med lov om forsikringsvirksomhed som aktieselskaber, hvis  

 formål alene er at erhverve ejerandele eller iøvrigt anbringe midler i  

 erhvervsvirksomheder.
Ifølge stk. 1 kan et realkreditinstitut højst erhverve ejerandele i et  

 kapitalformidlingsaktieselskab for et beløb svarende til 15 pct. af  

 instituttets egenkapital.
Denne begrænsning gælder dog kun for erhvervelse af  

 ejerandele i kapitalformidlingsaktieselskaber, der efter sine vedtægter kan  

 erhverve bestemmende indflydelse på erhvervsvirksomheder.
For  

 kapitalformidlingsaktieselskaber, der ifølge sine vedtægter ikke kan erhverve  

 bestemmende indflydelse på andre selskaber, finder bestemmelsen ikke  

 anvendelse, fordi hensynet til risikospredning i så fald er tilgodeset.
Ifølge stk. 2 kan flere institutter i fællesskab udøve bestemmende  

 indflydelse på kapitalformidlingsaktieselskaber.
Bestemmelsen tilsigter at  

 forbedre institutternes muligheder for at anbringe kapital i  

 erhvervsvirksomheder, bl.a. som et led i strategiske alliancer og samarbejder  

 gennem kapitalformidlingsaktieselskaber.
Bestemmelsen er en undtagelse fra den generelle regel i § 61, stk. 2,  

 hvorefter et realkreditinstitut eller flere institutter i fællesskab ikke må  

 udøve bestemmende indflydelse på en erhvervsvirksomhed, der driver anden  

 virksomhed end realkreditvirksomhed.
Bestemmelsen indebærer, at flere  

 realkreditinstitutter i fællesskab kan erhverve bestemmende indflydelse på et  

 kapitalformidlingsaktieselskab.
Desuden defineres bestemmende indflydelse  

 anderledes, idet der ikke tages højde for alliancemuligheder med andre  

 deltagere i ejerkredsen.
En fordeling af stemmeretsindflydelsen med 50 pct.  

 til hver af 2 deltagere vil således blive anset for acceptabel.
Bestemmelsen udelukker ikke, at andre investorer end realkreditinstitutter  

 har ejerandele i kapitalformidlingsaktieselskaber, som realkreditinstitutter  

 har erhvervet ejerrettigheder i.
Fx. kan et realkreditinstitut og et  

 forsikringsselskab eller pengeinstitut hver besidde 50 pct. af den til  

 ejerandelene knyttede stemmeretsindflydelse.
Til § 63 Bestemmelsen tilsigter at forhindre, at et realkreditinstituts  

 koncerntilhørsforhold påfører instituttet særlige risici.
Sådanne risici  

 kunne f.eks. bestå i, at instituttet køber dele af andre koncernvirksomheders  

 aktiekapital, eller at instituttet køber værdipapirer, dvs. fordringer,  

 udstedt af andre koncernvirksomheder.
Risikoen består i, at disse  

 transaktioner ikke nødvendigvis sker på normale markedsmæssige vilkår, men ud  

 fra koncernmæssige overvejelser, dvs. f.eks. med det formål at understøtte  

 svage led i koncernen.
Der er ikke noget problem i relation til dattervirksomheder af et  

 realkreditinstitut, idet lovforslaget fastsætter et krav om, at kontrollen  

 med et realkreditinstituts opfyldelse af egenkapitalkravet sker på  

 konsolideret grundlag.
Derimod eksisterer problemet i relation til  

 realkreditinstituttets moderselskab samt andre dattervirksomheder af det  

 pågældende moderselskab.
Bestemmelsen indebærer, at boligministeren skal godkende, at et  

 realkreditinstitut køber ejerandele eller værdipapirer udstedt af  

 moderselskabet eller dettes andre koncernforbundne virksomheder.
Ved  

 værdipapirer forstås alle former for fordringer, som realkreditinstituttet  

 kan placere midlerne i.
Hvis moderselskabet er et realkreditinstitut, vil  

 erhvervelse af dettes udstedte obligationer normalt kunne godkendes.
Bestemmelsen svarer til § 27, stk. 1, i bank- og sparekasseloven, idet den  

 dog er tilpasset det snævrere virksomhedsområde for realkreditinstitutter.  

 Således omfatter bestemmelsen ikke ydelse af realkreditlån, idet disse ydes  

 på grundlag af ejendommens værdi.
Der fastsættes ikke bestemmelse om, at et  

 realkreditinstitut ikke må yde andre former for lån end realkreditlån eller  

 stille garanti for lån optaget af de nævnte virksomheder, da dette følger af  

 afgrænsningen af realkreditinstitutters virksomhedsområde.
Til § 64 I § 49 er fastsat regler om den maksimale renterisiko vedrørende udlån og  

 obligationsudstedelse samt hertil knyttede finansielle instrumenter.
 I § 64 fastsættes regler om den maksimale renterisiko vedrørende andre  

 aktiver og passiver, inklusive ikke-balanceførte poster.
Realkreditinstituttets midler svarende til egenkapitalen har traditionelt  

 været placeret i obligationer med relativt lang løbetid svarende til udlånet.  

 Det kan være forbundet med fordele for et realkreditinstitut at placere  

 midlerne i obligationer med lang løbetid.
Realkreditinstituttet har således i  

 en situation, hvor panterne bliver nødlidende, mulighed for at annullere egne  

 obligationer og herved dække tab på panter.
Derved bliver renterisikoen i  

 forbindelse med tab på panter mindre.
Endvidere har placering i egne  

 obligationer flere funktioner i relation til udlånsvirksomheden.
Fx. kan det  

 være nemmere for låntagerne at indfri lån, hvis realkreditinstituttet har  

 obligationer af den pågældende type i beholdningen.
Samtidig betyder  

 placeringen i obligationer med lang løbetid, at realkreditinstituttet  

 pådrager sig en renterisiko.
Bestemmelsen tilsigter ikke at ændre den gældende placeringspraksis.
En  

 tilladt renterisiko svarende til renterisikoen vedrørende instituttets  

 udstedte obligationer og andre værdipapirer indebærer, at instituttet fortsat  

 vil kunne placere midler svarende til egenkapitalen i egne obligationer med  

 lang løbetid.
Bestemmelsen tilsigter at forhindre, at instituttet påføres  

 renterisiko herudover ved at anvende finansielle instrumenter.
Finansielle instrumenter er f.eks. terminskontrakter og futures.
Indgår et  

 realkreditinstitut en terminskontrakt om køb af obligationer, forøges den  

 renterisiko, der i forvejen er på fondsbeholdningen.
Rent teknisk er bestemmelsen udformet således, at den regulerer den  

 samlede renterisiko på alle andre nettoaktiver end dem, der knytter sig til  

 udlånsvirksomheden.
Det er herefter uden betydning, hvorledes renterisikoen  

 er fordelt på fondsbeholdningen og de finansielle instrumenter.
Renterisiko defineres i stk. 2 som realkreditinstituttets tab i tilfælde  

 af en ændring af markedsrenten på et procentpoint.
Definitionen svarer til  

 definitionen af renterisiko i relation til udlånsvirksomheden, jf. § 49, stk.  

 2.
 Hjemmelen til boligministeren i stk. 3 vil blive anvendt til at fastsætte  

 de praktiske fremgangsmåder, indberetninger m.v. i relation til opgørelse af  

 renterisiko.
Til § 65 Bestemmelsen indebærer, at de af realkreditinstituttets nettoaktiver  

 inklusive ikke-balanceførte poster, som ikke vedrører udlånsvirksomheden,  

 skal svare til egenkapitalkravet i henseende til valuta.
Ved nettoaktiver  

 forstås aktiver i en valuta fratrukket passiver i samme valuta.
Bestemmelsen indebærer ikke et krav om fuldstændig korrespondens med  

 hensyn til valuta, men alene at de nævnte aktivers valutamæssige  

 sammensætning tilnærmelsesvist skal svare til den valutamæssige sammensætning  

 af egenkapitalkravet.
Bestemmelsen omfatter foruden fondsbeholdningen også  

 ikke-balanceførte poster såsom valutaswaps og terminskontrakter i udenlandsk  

 valuta.
Bestemmelsen har til formål at begrænse instituttets valutakursrisiko,  

 således at dækningen af egenkapitalkravet ikke ændres som følge af  

 valutakursændringer.
Bestemmelsen forhindrer, at et realkreditinstitut  

 udsættes for en væsentlig tabsrisiko som følge af udækkede valutapositioner.
 Adgangen for boligministeren ifølge stk. 2 til at dispensere fra kravet om  

 valutaneutralitet tænkes bl.a. anvendt, når et realkreditinstitut erhverver  

 datterselskaber i udlandet, hvor korrespondenskravet ikke vil være opfyldt,  

 før en udlånsportefølje af en vis størrelse er opbygget.
Kapitel 12 Fusion, deling og omdannelse til aktieselskab Til § 66 Bestemmelsen indebærer, at fusion og deling af realkreditinstitutter  

 kræver boligministerens godkendelse.
Det skyldes den væsentlige  

 samfundsmæssige betydning, som fusioner og delinger kan have såvel for  

 strukturudviklingen på realkreditmarkedet som for låntagere og  

 obligationsejere.
Til § 67 Bestemmelsen åbner mulighed for, at de realkreditinstitutter, der var  

 godkendt ved lovens ikrafttræden, kan ændre selskabsretlig organisationsform  

 til aktieselskab.
Omdannelsen skal godkendes af boligministeren.
Adgangen til at overgå til aktieselskabsform skal bl.a. ses på baggrund af  

 kravet om, at nye institutter skal være organiseret som aktieselskaber.
I  

 øvrigt henvises til de almindelige bemærkninger.
Til § 68 Omdannelsen til aktieselskab sker ved, at instituttet overdrager aktiver  

 og gæld til et aktieselskab ejet eller oprettet af realkreditinstituttet.  

 Aktieselskabet indtræder i alle realkreditinstituttets rettigheder og  

 forpligtelser.
Eventuel fast ejendom, der overdrages som led i overdragelsen af aktiver  

 og gæld til et aktieselskab, er omfattet af lejelovens § 102. Ifølge denne  

 bestemmelse skal lejerne i en ejendom, der helt eller delvist anvendes til  

 beboelse, tilbydes at overtage ejendommen på andelsbasis.
Dette gælder også  

 overtagne panter, som instituttet ligger inde med.
Ejendomme overtaget af  

 instituttet som brugeligt pant er derimod ikke omfattet af bestemmelsen, da  

 instituttet ikke retligt er ejer af sådanne ejendomme.
Stk. 2 åbner mulighed for, at der i forbindelse med omdannelsen til  

 aktieselskab kan indsættes et holdingselskab som ejer af aktiekapitalen i  

 realkreditaktieselskabet.
Denne konstruktion kan indebære fordele, såfremt  

 fonden eller foreningen foruden realkreditaktieselskabet ejer andre selskaber  

 (datterselskaber). I så fald kan kapitaltilførsel via en forhøjelse af  

 aktiekapitalen ske mere hensigtsmæssigt gennem et holdingselskab end gennem  

 de enkelte datterselskaber i koncernen.
Til § 69 Ved omdannelse af realkreditinstitutter til aktieselskaber kan foreningen  

 eller fonden videreføres med den ene funktion via ejerskab at opretholde og  

 videreføre realkreditaktieselskabet og hertil knyttede virksomheder, jf. stk.  

 1 og 2. Fonden eller foreningen ophører således med at drive  

 realkreditvirksomhed, som fremover udøves gennem realkreditaktieselskabet.
 For realkreditinstitutter organiseret som foreninger kan omdannelsen dog  

 også ske ved, at der oprettes en fond, der har som eneste funktion at  

 opretholde og videreføre realkreditaktieselskabet og hertil knyttede  

 virksomheder, jf. stk. 3. Samtidig opløses den hidtidige forening uden  

 likvidation.
En fond, der ejer et realkreditaktieselskab, dvs. en omdannelse efter stk.  

 1 eller stk. 3, anses for en erhvervsdrivende fond.
Det betyder, at fonden er  

 undergivet lov om erhvervsdrivende fonde.
Ved overdragelsen af aktiver og gæld til et aktieselskab får fonden eller  

 foreningen aktier i selskabet svarende til værdien af de overdragne aktiver  

 efter fradrag af instituttets gæld, dvs. svarende til instituttets  

 egenkapital.
Dette indebærer, at aktiernes kursværdi ved den ved  

 overdragelsen fastsatte kurs skal svare til instituttets egenkapital.
 Fonden eller foreningen vil som følge af sit formål kunne geninvestere  

 udbetalt udbytte som ny aktiekapital i selskabet eller varetage anden  

 tilknyttet virksomhed.
Til § 70 Kun den del af egenkapitalen, der ikke er bundet i seriereservefonde, kan  

 omdannes til aktiekapital.
Det skyldes, at en seriereservefond primært hæfter  

 for seriens forpligtelser over for seriens obligationsejere, jf. § 59. Det  

 synes uforeneligt med aktiekapitalens funktion, såfremt den skulle opdeles i  

 en række seriereservefonde, hvortil obligationsejerne i de respektive serier  

 skulle have fortrin.
 Bestemmelsen regulerer alene forholdet mellem kapitalelementerne på  

 omdannelsestidspunktet og udelukker således ikke senere forhøjelser af  

 aktiekapitalen.
Til § 71 Omdannelsen griber ikke ind i eksisterende låntageres og obligationsejeres  

 velerhvervede rettigheder.
De fortrinsrettigheder, som obligationsejerne har  

 til seriereservefonde, jf. § 59, berøres således ikke af overdragelsen af  

 aktiver og gæld til et aktieselskab.
For lån optaget i de institutter, der indgik i fusionerne i 1972, har  

 låntagerne ret til at få udbetalt deres andel af seriereservefonden ved  

 ordinær eller ekstraordinær indfrielse af lånet.
Sådanne rettigheder berøres  

 ikke af overdragelsen af aktiver og gæld til et aktieselskab.
Til § 72 Beslutning om omdannelse til aktieselskab skal ifølge lovforslaget ske med  

 samme flertal, som i de enkelte institutters vedtægter kræves til beslutning  

 om selskabets opløsning.
Omdannelsen til aktieselskab kan siges at have karakter af et  

 debitorskifte i relation til instituttets kreditorer, herunder først og  

 fremmest obligationsejerne.
Med hensyn til debitorskifte gælder det  

 almindelige obligationsretlige princip om, at dette normalt ikke kan ske uden  

 samtykke fra kreditorerne.
Med hjemmel i lov kan der dog foretages  

 debitorskifte uden samtykke fra kreditorerne.
Det fastsættes derfor i 2.  

 pkt., at omdannelsen kan ske uden kreditorernes samtykke.
Til § 73 Det findes hensigtsmæssigt at lade aktieselskabslovens fusionsregler,  

 gælde for realkreditinstitutters omdannelse til aktieselskaber, uanset  

 hvilken omdannelsesmetode der anvendes.
Disse regler er fastsat ud fra  

 hensynet til i videst muligt omfang at sikre, at et aktieselskabs forskellige  

 interessenter, herunder bl.a. kreditorerne, ikke tilsidesættes i forbindelse  

 med en fusion.
 Bestemmelsen i stk. 2 er en konsekvensændring af, at der er tale om  

 realkreditinstitutter, for hvilke der gælder særlige regnskabsregler.
 Bestemmelsen i stk. 3 sikrer, at boligministeren får den fornødne indsigt  

 med omdannelsen.
Til § 74 Bestyrelsen af den fond eller forening, der ejer realkreditaktieselskabet,  

 skal bestå af mindst 5 medlemmer.
Den foreslåede bestemmelse i stk. 2 skal sikre, at såvel låntagere som  

 obligationsejere er repræsenteret i bestyrelsen for de fonde og foreninger,  

 som efter omdannelsen af de nuværende realkreditinstitutter til  

 aktieselskaber skal eje aktierne heri.
Bestemmelsen sikrer, at disse to  

 grupper tilsammen altid vil have den bestemmende indflydelse i bestyrelsen.  

 Bestemmelsen forhindrer, at repræsentanter for obligationsejerne udgør mere  

 end halvdelen af bestyrelsen, men udelukker ikke, at repræsentanter for  

 låntagerne udgør mere end halvdelen af bestyrelsen.
Baggrunden herfor er, at  

 dansk realkredit historisk har været domineret af kreditforeninger, hvor  

 låntagerrepræsentanter har været dominerende i bestyrelsen.
Flere af de  

 eksisterende institutter har bestyrelser, hvori repræsentanter for låntagerne  

 udgør et flertal.
 I stk. 3 stilles forslag om, at boligministeren skal godkende bestyrelsens  

 medlemmer, idet det findes at være af væsentlig betydning, at man kan nægte  

 at godkende et bestyrelsesmedlem, som ikke skønnes egnet til at sikre en  

 forsvarlig ledelse af fonden eller foreningen.
På tilsvarende måde foreslås det i 2. pkt., at en allerede meddelt  

 godkendelse kan tilbagekaldes, hvis omstændighederne taler for det.
Der kan  

 således efterfølgende være indtruffet forhold, som gør, at den pågældende  

 ikke længere er egnet til at sikre en forsvarlig ledelse af fonden eller  

 foreningen.
 Stk. 4 bemyndiger boligministeren til at fastsætte nærmere regler om  

 sammensætningen og valget af bestyrelsen.
Bemyndigelsen vil kunne udnyttes til at foreskrive sammensætningen af  

 repræsentanter for låntagerne henholdsvis indehaverne af  

 realkreditobligationer og andre værdipapirer.
Det vil endvidere kunne  

 foreskrives, at en eller flere af bestyrelsens medlemmer skal være valgt af  

 medarbejderne i instituttet.
Endelig kan der fastsættes nærmere regler om  

 valgmåden, herunder om valg til bestyrelsen skal ske direkte eller indirekte.
Til § 75 Bestemmelsen skal sikre boligministeren indsigt i de dispositioner, der  

 foretages af en fond eller forening, som ejer et realkreditaktieselskab.  

 Denne indsigt sikres på to måder.
 For det første skal boligministeren ifølge stk. 1 på forhånd underrettes  

 om fondens eller foreningens erhvervelse af bestemmende indflydelse over en  

 erhvervsvirksomhed samt om afhændelse af en sådan indflydelse.  

 Boligministeren skal ikke godkende sådanne dispositioner, men ministeren kan  

 øve indflydelse på dem som følge af ministerens ret til at godkende  

 bestyrelsesmedlemmer og tilbagekalde en godkendelse, jf. § 74, stk. 3.
 Dernæst skal fonden eller foreningen indsende et revideret årsregnskab til  

 boligministeren, jf. stk. 2-4.
Til § 76 Bestemmelsen vedrører en forening, der ejer et realkreditaktieselskab og  

 således ikke selv udøver realkreditvirksomhed.
I tilfælde af opløsning af en  

 sådan forening kan egenkapitalen ikke udloddes til medlemmerne.
Bestemmelsen  

 forhindrer således ikke, at foreningen omdannes til en fond.
Kapitel 13 Koncern- og ejerforhold Til § 77 Et kreditinstitut er i 1. samordningsdirektiv defineret som et  

 foretagende, hvis virksomhed består i fra offentligheden at modtage indlån  

 eller andre midler, der skal tilbagebetales, samt i at yde lån for egen  

 regning.
 Forslaget i stk. 1 om, at et realkreditinstitut kan oprette eller erhverve  

 bestemmende indflydelse over et kreditinstitut, der driver  

 realkreditvirksomhed og accessorisk virksomhed eller inden for 3 år overgår  

 til udelukkende at drive realkreditvirksomhed og accessorisk virksomhed, skal  

 ses i sammenhæng med forslaget om, at realkreditinstitutter ikke må drive  

 anden virksomhed, jf. § 2, stk. 4 og § 61, stk. 2. Efter sidstnævnte  

 bestemmelse må et realkreditinstitut ikke erhverve bestemmende indflydelse  

 over en erhvervsvirksomhed, der driver anden virksomhed end  

 realkreditvirksomhed og accessorisk virksomhed.
Det vil som vilkår for godkendelsen blive krævet, at instituttet i  

 forbindelse med eventuel grænseoverskridende virksomhed ind i Danmark ikke  

 omgår realkreditlovens bestemmelser.
Dette vilkår tilsigter at forhindre, at  

 det oprettede eller erhvervede institut ikke overholder realkreditlovens  

 udlånsbestemmelser ved grænseoverskridende virksomhed.
Efter lovforslaget  

 gælder udlånsbestemmelserne og enkelte andre bestemmelser alene for  

 udenlandske institutters grænseoverskridende virksomhed ind i Danmark, hvis  

 de pågældende institutter udsteder realkreditobligationer her i landet.
Sker  

 kapitalfremskaffelsen på anden vis, gælder udlånsbestemmelserne ikke for  

 denne virksomhed.
Et udenlandsk datterselskab af et dansk realkreditinstitut  

 kan efter lovforslaget fremskaffe sin kapital ved udstedelse af andre  

 værdipapirer end realkreditobligationer.
Alligevel bør dette institut ikke  

 tillades at yde lån som grænseoverskridende virksomhed ind i Danmark, da der  

 herved sker en omgåelse af de hensyn, der ligger bag udlånsbestemmelserne.
 Forslaget om, at boligministeren skal godkende et realkreditinstituts  

 erhvervelse af bestemmende indflydelse over et kreditinstitut eller  

 oprettelse af et kreditinstitut, skal ses på baggrund af de samme hensyn, som  

 ligger bag den foreslåede bestemmelse om, at fusioner m.v. kun kan ske med  

 boligministerens godkendelse, jf. bemærkningerne til § 66. Det oprettede  

 eller erhvervede institut har samme virksomhedsområde som  

 realkreditinstitutter her i landet, og det kan for uden  

 realkreditobligationer benytte andre værdipapirer som led i  

 kapitalfremskaffelsen.
I forbindelse med vedtagelsen af lov om refinansiering af realkreditlån  

 m.v. i landbrugsejendomme blev der åbnet mulighed for, at  

 realkreditinstitutterne i forbindelse med ydelse af udlandslån kan få  

 godkendt erhvervelse af et kreditinstitut med hjemsted i et andet OECD-land,  

 som 100 pct. ejet dattervirksomhed, der udelukkende driver finansiel  

 virksomhed, jf. § 22, stk. 3, i den gældende realkreditlov.
Det er dog en  

 betingelse, at det pågældende kreditinstitut inden for en af boligministeren  

 fastsat frist overgår til udelukkende at drive realkreditvirksomhed.
Denne  

 frist er fastsat til 3 år.
 Efter lovforslagets stk. 1 er der generelt mulighed for at få godkendt  

 oprettelse eller erhvervelse af bestemmende indflydelse over såvel  

 indenlandske som udenlandske kreditinstitutter (dvs. også institutter  

 beliggende uden for OECD). De pågældende erhvervede kreditinstitutter skal  

 ligesom efter den gældende praksis afvikle alle engagementer, der ikke er  

 realkreditvirksomhed, inden for en frist på 3 år fra erhvervelsen.  

 Indenlandske kreditinstitutter, der ikke er realkreditinstitutter,  

 forudsættes godkendt til at drive realkreditvirksomhed inden for den anførte  

 frist.
Det foreslås i stk. 2 at give et realkreditinstitut adgang til mod  

 indberetning derom til boligministeren at oprette eller erhverve bestemmende  

 indflydelse over en erhvervsvirksomhed, der udøver funktioner i forbindelse  

 med realkreditvirksomhed eller driver virksomhed, der må anses for  

 accessorisk til instituttets realkreditvirksomhed.
Adgangen til at oprette  

 eller erhverve bestemmende indflydelse over sådanne virksomheder er begrænset  

 til sådan virksomhed, som realkreditinstituttet selv ville kunne udøve i  

 medfør af afgrænsningen af realkreditinstitutters virksomhedsområde, jf.  

 lovforslagets § 1, stk. 2 og § 2, stk. 1 og 2.
Adgangen til at oprette eller erhverve bestemmende indflydelse over  

 virksomheder, der udøver tekniske funktioner i forbindelse med  

 realkreditvirksomhed eller accessorisk virksomhed, vil kunne benyttes til at  

 udskille sådanne tekniske funktioner i selvstændige juridiske enheder.
Som  

 eksempler på sådan virksomhed kan nævnes edb-virksomhed, vurdering af fast  

 ejendom og administration af egne ejendomme og overtagne panter.
En sådan  

 selvstændig juridisk enhed må alene betjene realkreditinstituttet (eller  

 flere institutter, hvis den pågældende virksomhed ejes af flere institutter i  

 fællesskab), dvs. den må ikke drive selvstændig kommerciel virksomhed på  

 grundlag af den pågældende funktion, da dette ligger uden for  

 realkreditinstitutters virksomhedsområde, medmindre den pågældende funktion  

 må anses for accessorisk til instituttets realkreditvirksomhed.
Der henvises  

 i øvrigt til § 2, stk. 3, ifølge hvilken boligministeren kan kræve, at  

 accessorisk virksomhed udskilles i selvstændigt selskab.
Loven gælder i princippet for de i stk. 2 nævnte virksomheder.
Nogle af  

 lovens bestemmelser er dog ikke relevante for disse virksomheder.
Det kan  

 imidlertid ikke generelt afgøres, hvilke af lovens bestemmelser, der er  

 relevante for disse virksomheder, da dette afhænger af karakteren af den  

 pågældende virksomhed.
Derfor foreslås det i stk. 2, at loven gælder med de  

 nødvendige tilpasninger.
Som eksempler på relevante bestemmelser kan nævnes  

 de fleste af bestemmelserne om tilsyn, revision og virksomhedsområde.
 De danske myndigheder vil ikke kunne stille krav om, at det af et dansk  

 realkreditinstitut ejede udenlandske kreditinstitut som sådan overholder  

 realkreditlovgivningens bestemmelser, herunder bestemmelser om lånegrænser,  

 fundingmetode, balanceprincip, egenkapitalkrav og egenkapitalens anbringelse.  

 På dette punkt er det udenlandske kreditinstitut som selvstændig juridisk  

 person underlagt værtslandets lovgivning.
Derimod kan der, som foreslået i stk. 3, stilles krav om, at  

 realkreditlovens bestemmelser om balanceprincip, egenkapital, egenkapitalens  

 anbringelse samt regnskab og revision gælder for koncernen, dvs. som om denne  

 udgjorde eet og kun eet realkreditinstitut.
For bestemmelserne om  

 balanceprincippet og midlernes anbringelse foreslås det, at disse alene  

 gælder for koncernen, dvs. de gælder ikke for de enkelte institutter i  

 koncernen.
For balanceprincippet indebærer dette, at udlån og obligationsudstedelse  

 ikke behøver at ske gennem samme selskab ved virksomhed i udlandet.
Udlånet  

 kunne f.eks. ske gennem lokale datterselskaber, mens obligationsudstedelsen  

 sker gennem modervirksomheden her i landet.
Modervirksomheden udlåner  

 herefter midlerne til de pågældende datterselskaber, der anvender midlerne i  

 forbindelse med udlån mod pant i fast ejendom.
Herved vil  

 realkreditinstituttet bedre kunne udnytte de stordriftsfordele, som der kan  

 være i forbindelse med obligationsudstedelse.
Balanceprincippet kræves alene  

 overholdt for koncernen som helhed.
For bestemmelserne om midlernes anbringelse indebærer stk. 3 bl.a., at  

 realkreditinstituttets ejerandele i andre kreditinstitutter, der indgår i  

 koncernen, ikke omfattes af regler om midlernes anbringelse.
Det skyldes, at  

 sådanne ejerandele udlignes i forbindelse med konsolideringen.
Det foreslås, at bestemmelserne om egenkapital og om regnskab og revision  

 gælder både for de enkelte institutter i koncernen og for koncernen som  

 helhed.
Det betyder, at egenkapitalkravet skal være opfyldt i hvert enkelt  

 institut og for koncernen som helhed, ligesom der skal aflægges årsregnskab  

 for hvert enkelt institut i koncernen og for koncernen som helhed.
For  

 udenlandske selskaber i koncernen gælder bestemmelserne dog ikke, da disse er  

 underlagt lovgivningen i det pågældende land.
Et eventuelt lavere egenkapitalkrav for et udenlandsk datterselskab  

 medfører således ikke et egenkapitalkrav for koncernen som helhed, der er  

 lavere end kravet i den danske lovgivning.
Kravet om egenkapital på  

 konsolideret grundlag betyder i så fald blot en tilsvarende forøgelse af  

 egenkapitalkravet i modervirksomheden.
 Et realkreditinstitut vil på denne måde ikke kunne omgå det danske  

 egenkapitalkrav ved at lægge hovedparten af sin aktivitet i et udenlandsk  

 kreditinstitut, der er underkastet et lavere egenkapitalkrav.
Forslaget i stk. 3, skal ses på baggrund af direktivet om tilsyn med  

 kreditinstitutter på konsolideret grundlag, jf. omtalen heraf i de  

 almindelige bemærkninger.
Udgangspunktet i stk. 3 er, at konsolidering skal  

 foretages, når et realkreditinstitut har bestemmende indflydelse over et  

 andet kreditinstitut.
Direktivet åbner mulighed for enten at kræve fuld  

 konsolidering eller pro rata konsolidering.
Regler om  

 konsolideringsprincipper tænkes fastsat i en bekendtgørelse om  

 realkreditinstitutters regnskabsaflæggelse, jf. § 89, stk. 2.
Til § 78 I § 78 reguleres adgangen til at eje eller kontrollere betydelige  

 aktieposter i et realkreditinstitut.
Denne måde at regulere finansielle  

 institutter på har ikke hidtil været anvendt her i landet.
Den indføres,  

 fordi det kræves ifølge forslaget til 2. samordningsdirektiv.
Filosofien bag denne reguleringsmåde er, at ejerkredsen bag et  

 kreditinstitut øver væsentlig indflydelse på instituttets drift.
Fysiske  

 eller juridiske personer, som myndighederne ikke har tilstrækkelig tillid  

 til, skal forhindres i at eje et kreditinstitut, fordi der er risiko for, at  

 de ikke vil medvirke til at sikre en forsvarlig drift af instituttet.
Ifølge stk. 1 skal boligministeren på forhånd underrettes om og godkende,  

 når nogen erhverver 10 pct. eller mere af stemmeretsindflydelsen i et  

 realkreditinstitut.
Det samme er tilfældet ved efterfølgende erhvervelser af  

 stemmeretsindflydelse, der bringer denne op på eller over en grænse på 20  

 pct., 33 pct., 50 pct., eller at realkreditinstituttet bliver et  

 datterselskab.
Uanset, at en bestemt aktionær har fået godkendt en  

 erhvervelse af stemmeretsindflydelse på f.eks. 10 pct., skal alle  

 efterfølgende forøgelser af stemmeretsindflydelsen, der bringer denne op på  

 de anførte grænser, godkendes.
En godkendelse fra boligministeren af, at en  

 bestemt aktionær erhverver 10 pct., udelukker ikke, at boligministeren kan  

 afvise at godkende denne aktionærs erhvervelse af f.eks. yderligere 10 pct.,  

 hvorved den samlede stemmeretsindflydelse bringes op på 20 pct.  

 Boligministeren vil i lyset af erfaringerne med den pågældende aktionær kunne  

 afvise at godkende denne forøgelse af stemmeretsindflydelsen.
Tilsvarende er  

 der i stk. 7 en forpligtelse til at underrette boligministeren, hvis man  

 påtænker at mindske sin stemmeretsindflydelse.
Ved direkte stemmeretsindflydelse forstås ejerskab af aktieposter.
Ved  

 indirekte stemmeretsindflydelse forstås, at den pågældende aktionær  

 kontrollerer aktieposter f.eks. ved at kontrollere et andet selskab, som ejer  

 aktieposter i det pågældende kreditinstitut.
 Boligministeren kan ifølge stk. 2 kun godkende, at en aktionær erhverver  

 stemmeretsindflydelse eller forøger denne, hvis den pågældende aktionær  

 skønnes egnet til at sikre en forsvarlig drift af realkreditinstituttet.  

 Adgangen til at godkende de nævnte aktionærer vil eksempelvis kunne benyttes  

 til at afvise aktionærer, som har medvirket til en uforsvarlig drift af andre  

 finansielle institutter.
Såfremt det er et kreditinstitut i et andet medlemsland, der ønsker at  

 erhverve den omhandlede stemmeretsindflydelse, skal boligministeren altid,  

 inden en afgørelse træffes, konsultere de kompetente myndigheder i det  

 pågældende kreditinstituts hjemland.
Det samme gælder for et moderselskab til  

 et kreditinstitut i et andet medlemsland og for en fysisk eller juridisk  

 person, der ejer et kreditinstitut i et andet medlemsland.
Dette følger af  

 artikel 11 i forslaget til 2. samordningsdirektiv.
 Adgangen efter stk. 3 til at fastsætte en frist for udvidelsen af  

 stemmeretsindflydelsen vil eksempelvis kunne benyttes til at udskyde en  

 udvidelse af stemmeretsindflydelsen til efter en forestående beslutning med  

 væsentlig strategisk betydning.
I stk. 4 åbnes mulighed for, at boligministeren kan suspendere  

 behandlingen af ansøgninger om et selskabs erhvervelse af  

 stemmeretsindflydelse over et realkreditinstitut, hvis der er tale om et  

 selskab uden for EF.
Bestemmelsen hænger sammen med reglerne i forslaget til  

 2. samordningsdirektiv om behandling af tredjelande, dvs. ikke EF-lande.  

 Direktivforslagets artikel 9 indebærer, at EF-Kommissionen skal undersøge,  

 hvilke hindringer der er for kreditinstitutter i EF for at udøve virksomhed i  

 tredjelande.
Hvis et tredjeland ikke giver kreditinstitutter fra EF mulighed  

 for at drive virksomhed i det pågældende land svarende til den adgang, som EF  

 giver kreditinstitutter fra tredjelande, kan der indledes forhandlinger med  

 det pågældende land.
Samtidig kan det bestemmes, at medlemslandene skal  

 suspendere behandlingen af ansøgninger fra selskaber fra det pågældende land  

 om erhvervelse af stemmeretsindflydelse inden for de grænser, der er fastsat  

 i stk. 1. Hjemmelen til at suspendere behandlingen af en ansøgning er  

 generel, men den tænkes kun benyttet, når Danmark er forpligtet hertil i  

 forhold til EF.
Ifølge stk. 5 har boligministeren en frist på 3 måneder til at træffe  

 beslutning om, hvorvidt en erhvervelse af stemmeretsindflydelse kan  

 godkendes.
Fristen regnes fra ministerens modtagelse af underretning om den  

 påtænkte erhvervelse af stemmeretsindflydelsen.
 Ifølge stk. 6 skal realkreditinstituttet, når det får kendskab til  

 aktieoverdragelser, som hæver eller sænker stemmeretsindflydelsen i forhold  

 til de niveauer, der er angivet i stk. 1, straks indberette forholdet til  

 boligministeren.
 Forslaget til 2. samordningsdirektiv kræver, at realkreditinstitutterne  

 mindst en gang om året meddeler navnene på de aktionærer, som ejer 10 pct.  

 eller mere af stemmeretsindflydelsen samt størrelse af stemmeretsindflydelse.  

 Oplysninger herom kræves indberettet som led i institutternes indberetning af  

 regnskabsmæssige oplysninger til boligministeren.
Til § 79 I § 79 gives boligministeren adgang til at ophæve stemmeretten for  

 bestemte aktier.
I stk. 1 er betingelsen herfor, at de pågældende aktionærer  

 har en stemmeretsindflydelse på mindst 10 pct., og at man ikke finder, at de  

 medvirker til en forsvarlig drift af instituttet.
Efter stk. 1 kan boligministeren enten som alternativ eller supplement til  

 en ophævelse af stemmeretten for bestemte aktiver påbyde instituttet at følge  

 bestemte retningslinjer.
Adgangen hertil gælder alene i situationer, hvor en  

 større aktionær ikke medvirker til en forsvarlig udvikling.
Et påbud om  

 bestemte retningslinjer tilsigter at retablere en forsigtig og sund  

 udvikling.
Ifølge stk. 2 skal boligministeren ophæve stemmeretten for aktier, hvis  

 disses ejere ikke har overholdt forpligtelsen efter § 78, stk. 1, til  

 forudgående at underrette boligministeren om erhvervelse eller udvidelse af  

 stemmeretsindflydelsen.
Først når boligministerens godkendelse foreligger, er  

 den pågældende berettiget til at erhverve stemmeretsindflydelse eller udvide  

 denne.
Aktier frataget stemmeret tildeles igen fuld stemmeret, hvis  

 boligministeren godkender en erhvervelse eller udvidelse af  

 stemmeretsindflydelsen.
Beslutninger truffet i perioden, hvor aktier var  

 frataget stemmeret, har fuld gyldighed også efter stemmerettens retablering.
 Ifølge stk. 3 skal boligministeren ophæve stemmeretten for aktier  

 erhvervet trods boligministerens afvisning af at godkende erhvervelsen.  

 Ophævelsen af stemmeretten udelukker ikke, at boligministeren samtidig  

 anvender lovens andre muligheder for at bringe den ulovlige tilstand til  

 ophør, dvs. påbud efter § 94, stk. 2, sanktioner efter § 101 og tvangsmidler  

 efter § 102.
Kapitel 14 Inddragelse af godkendelse og opløsning Til § 80 Den gældende lov indeholder ingen bestemmelser om inddragelse af  

 institutters godkendelser, men alene en regel om, at boligministeren kan  

 bestemme, at et institut skal træde i likvidation, hvis ledelsen ikke  

 overholder bestemmelserne i loven eller instituttets vedtægter, eller den  

 efter boligministerens skøn væsentligt tilsidesætter hensynet til  

 obligationernes sikkerhed, jf. lovens § 27. Denne bestemmelse har aldrig  

 været benyttet til at kræve, at et institut skal træde i likvidation.
Realkreditloven må for at være i overensstemmelse med bestemmelserne i 1.  

 samordningsdirektivs artikel 8 om inddragelse af godkendelse indeholde de  

 foreslåede bestemmelser.
Reglerne er i hovedtræk, at en godkendelse skal  

 inddrages, hvis realkreditinstituttet ikke længere opfylder betingelserne for  

 at få godkendelse, eller hvis instituttet ikke længere udøver virksomhed.  

 Godkendelsen kan inddrages, hvis instituttet groft eller gentagne gange  

 overtræder bestemmelserne i realkreditlovgivningen, eller hvis instituttet  

 ikke opfylder lovens egenkapitalkrav efter den i loven fastsatte frist for  

 tilvejebringelse heraf.
Det bemærkes, at disse bestemmelser også gælder de eksisterende  

 realkreditinstitutter.
Disse skal opfylde betingelserne for godkendelse af  

 nye institutter, uanset at de i sin tid blev godkendt på andre vilkår.
Til § 81 Forslagets § 81 har til formål at sikre, at der gribes ind på det tidligst  

 mulige stadium af en tabsgivende udvikling.
Indberetning efter stk. 1, skal  

 således også ske i tilfælde, hvor formodningen om, at instituttet ikke  

 længere opfylder lovens egenkapitalkrav, ikke bygger på egentlige  

 regnskabsopstillinger, men på en vurdering af indtrufne omstændigheder og  

 instituttets situation i det hele taget.
 Bestemmelsen i stk. 2 tilsigter, at der snarest muligt tages skridt til en  

 rekonstruktion, som påny bringer egenkapitalen i overensstemmelse med lovens  

 krav.
 I de eksisterende foreninger og fonde er den øverste myndighed den  

 myndighed, der efter vedtægterne er højeste myndighed.
Til § 82 Den i § 82 foreslåede bestemmelse, der svarer til bank- og  

 sparekasselovens § 46, giver boligministeren adgang til at anmelde  

 betalingsstandsning af hensyn til obligationsejerne, uden at betingelserne i  

 konkurslovens § 10 er opfyldt.
Dette øger mulighederne for at rekonstruere  

 instituttet.
Bestemmelsen udelukker ikke, at instituttet selv anmelder  

 betalingsstandsning efter konkurslovens § 10.
Til § 83 Ifølge stk. 1 skal et realkreditinstitut opløses, hvis instituttets  

 godkendelse inddrages.
At realkreditvirksomheden efter stk. 1 skal afvikles  

 ved inddragelse af godkendelsen betyder, at der ikke må ydes nye lån.
 I stedet for afvikling kan boligministeren efter forslaget i stk. 2  

 godkende andre løsninger som f.eks. tilførsel af ny kapital som led i en  

 sanering af instituttet, selv om det normalt vil være mest hensigtsmæssigt,  

 at dette sker som et led i at undgå at inddrage godkendelsen.
Til § 84 Beslutning om opløsning af et realkreditinstitut træffes, medmindre andet  

 er fastsat i lovgivningen, af generalforsamlingen eller for de eksisterende  

 institutters vedkommende af den øverste myndighed og gennemføres ved  

 likvidation, jf. dog § 69, stk. 3. De for aktieselskaber gældende  

 opløsningsbestemmelser i aktieselskabslovens kapitel 14 gælder med de  

 nødvendige tilpasninger for de eksisterende institutter, jf. stk. 2.
Til § 85 Forslaget om, at likvidatorerne skal udnævnes af boligministeren skyldes  

 hensynet til de offentlige interesser, som er knyttet til enhver likvidation  

 af et realkreditinstitut, og svarer til bank- og sparekasselovens § 47 c.  

 Likvidatorernes opgaver svarer til et kreditorudvalg, jf. konkurslovens §  

 114. Hjemmelen til at suspendere et realkreditinstituts vedtægter om  

 ledelsesmæssige beføjelser skyldes bl.a. hensynet til at kunne fravige  

 eventuelle krav om forelæggelse for generalforsamlingen m.v., inden visse  

 dispositioner foretages.
Til § 86 Efter stk. 1 skal boligministeren indgive konkursbegæring, hvis et  

 realkreditinstitut bliver insolvent.
Af hensyn til samfundsmæssige interesser  

 er der sikret boligministeren indflydelse på valg af kurator samt adgang til  

 møder i kreditorudvalg og i skiftesamlinger, jf. stk. 2 og 3. Bestemmelserne  

 svarer til bank- og sparekasselovens § 47 d, stk. 1-3.
Det foreslås i overensstemmelse med, hvad der gælder i andre  

 EF-medlemslande, f.eks.
Vesttyskland, at sikre indehaverne af  

 realkreditobligationer og andre værdipapirer udstedt af realkreditinstituttet  

 som led i udlånsvirksomheden fyldestgørelse før de almindelige kreditorer,  

 jf. stk. 4.Konkursprivilegiet vedrører alene den det af egenkapitalen, som  

 ikke indgår som aktiver i seriereservefonde.
Seriens obligationsejere har  

 fortrin til midlerne i den pågældende seriereservefond, jf. § 59, mens andre  

 obligationsejere end seriens ikke umiddelbart kan gøre krav gældende.
 Konkursprivilegiet omfatter kun realkreditobligationer og egentlige  

 værdipapirer, men ikke finansielle instrumenter, såsom futures og swaps, der  

 kan benyttes i forbindelse med fundingen af udlånet.
Til § 87 Bestemmelsen svarer til bank- og sparekasselovens § 47 e.
Stk. 1 tager  

 først og fremmest sigte på fastsættelse af regler for gennemførelse af  

 likvidation.
Kapitel 15 Regnskab og revision Til § 88 I stk. 2 foreslås fastsat en procedure for det tilfælde, at et medlem af  

 bestyrelse eller direktion ikke finder, at årsregnskabet bør godkendes, eller  

 et medlem ønsker at gøre instituttets øverste myndighed bekendt med andre  

 indvendinger mod årsregnskabet.
Der kræves i så fald, at dette eksplicit skal  

 fremgå af påtegningen på regnskabet, dvs. på anden måde end blot ved fraværet  

 af underskriften fra det pågældende medlem.
Desuden skal der gives en  

 redegørelse herfor i det offentliggjorte årsregnskab.
Bestemmelsens formål er  

 at sikre offentligheden indblik i, at et bestyrelsesmedlem har nægtet at  

 underskrive årsregnskabet eller i øvrigt har haft indvendinger mod  

 årsregnskabet.
Bestemmelsen findes ikke i den gældende lov om  

 realkreditinstitutter, men gælder for pengeinstitutter, jf. § 29, stk. 2, i  

 lov om banker og sparekasser m.v.
Til § 89 I stk. 1 fastslås, at årsregnskabslovens regnskabsmæssige standard,  

 hvorefter regnskabet skal give et retvisende billede, også gælder for  

 realkreditinstitutters regnskabsaflæggelse.
I stk. 2 foreslås en bemyndigelse til boligministeren til at fastsætte  

 bestemmelser om realkreditinstitutters regnskabsaflæggelse.
Ifølge  

 årsregnskabsdirektivet påhviler det medlemsstaterne at vedtage de nødvendige  

 love eller administrative bestemmelser for at efterkomme direktivet.
Det er  

 ikke fundet hensigtsmæssigt at fastsætte materielle bestemmelser om  

 regnskabsaflæggelsen direkte i loven.
Materielle bestemmelser om  

 regnskabsaflæggelsen skal normalt justeres med relativt hyppige mellemrum og  

 er desuden meget detaljerede, hvorfor det er fundet hensigtsmæssigt at  

 fastsætte disse bestemmelser i en bekendtgørelse.
Til § 90 I stk. 1 foreslås, at regnskabet skal revideres af mindst to revisorer,  

 hvoraf den ene skal være statsautoriseret, og mindst en af de øvrige  

 revisorer skal være enten statsautoriseret eller registreret.
Efter den  

 gældende lov kræves kun een revisor, der skal være statsautoriseret.
Forslaget om at udvide antallet af revisorer tilsigter at give  

 institutterne et incitament til at tilknytte revisorer med specialviden  

 vedrørende institutternes virksomhed.
Det må forventes, at de to revisorer  

 vil dele arbejdet mellem sig for derefter i forening at vurdere konklusioner  

 og overordnede forhold.
I stk. 2 foreslås stillet krav om sammenfald mellem de eksterne revisorer  

 i et realkreditinstituts moder-, søster- og dattervirksomheder.
Baggrunden  

 for bestemmelsen er, at der inden for en koncern foregår transaktioner mellem  

 de forskellige selskaber i koncernen.
Der kan ske fælles udnyttelse af  

 faciliteter såsom lokaler, personale eller edb-anlæg, hvilket kan give  

 anledning til uklarhed med hensyn til omkostningsfordelingen.
Desuden kan der  

 ydes lån af et selskab i koncernen til et andet selskab, eller der kan ske  

 handel med værdipapirer eller overførsel af udlån til kurser eller  

 rentesatser, der afviger fra de markedsmæssige.
Kontrollen af sådanne  

 transaktioner fra det ene selskab til det andet er vanskeligere, hvis  

 revisionen er delt på forskellige revisorer, mens mulighederne for at  

 overskue transaktionerne alt andet lige er større, hvis det er de samme  

 revisorer, der reviderer de forskellige virksomheder i koncernen.  

 Bestemmelsen svarer til § 36, stk. 2, i lov om banker og sparekasser.
Ifølge stk. 3 gælder årsregnskabslovens regler om revision også for  

 realkreditinstitutter.
I enkelte tilfælde fraviges disse regler ved særlige  

 regler i lovforslaget om revision af realkreditinstitutter.  

 Årsregnskabslovens revisionsregler er fastsat med udgangspunkt i  

 aktieselskaber.
Derfor anvendes disse regler med de nødvendige tilpasninger i  

 forbindelse med realkreditinstitutter organiseret som fonde eller foreninger.
 Den foreslåede adgang i stk. 4 for boligministeren til at dispensere fra  

 kravet om fælles ekstern revision i realkreditinstitutter kan tænkes anvendt  

 som følge af særlige lovgivningsmæssige problemer i forbindelse med revisors  

 adgang til at revidere et realkreditinstituts udenlandske selskaber.  

 Endvidere kunne det komme på tale at anvende bestemmelsen i forbindelse med  

 nyerhvervede selskaber, hvor det kan være hensigtsmæssigt at bibeholde den  

 hidtil benyttede revisor i forbindelse med regnskabsaflæggelsen umiddelbart  

 efter selskabets erhvervelse.
 Bemyndigelsen til boligministeren i stk. 4 til at fastsætte bestemmelser  

 om revisionens gennemførelse svarer til § 25 i den gældende realkreditlov.
Til § 91 I stk. 1 foreslås, at boligministeren kan forlange en revisor udskiftet og  

 udpege en ny revisor, der fungerer, indtil der afholdes nyvalg.
Bestemmelsen  

 tænkes benyttet i situationer, hvor revisor skønnes at have vist sig uegnet  

 til sit hverv.
En bestemmelse med tilsvarende indhold er fastsat i § 36, stk.  

 6, i lov om banker og sparekasser m.v.
Bestemmelsen i stk. 2 forpligter realkreditinstituttet og revisor til at  

 give boligministeren en redegørelse, hvis et revisorskifte skyldes særlige  

 forhold.
Særlige forhold kunne f.eks. være uenighed og principperne for  

 aflæggelse af årsregnskab eller det i bemærkningerne til § 93 nævnte forhold.  

 Bestemmelsen svarer til bank- og sparekasselovens § 36, stk. 7.
I stk. 3 foreslås, at boligministeren får mulighed for at pålægge  

 revisorerne eventuelt sammen med den interne revisionschef at give  

 oplysninger om realkreditinstituttets forhold.
Boligministeren vil normalt  

 henvende sig direkte til realkreditinstituttet, men der kan være  

 ekstraordinære situationer, hvor det skønnes hensigtsmæssigt, at revisor har  

 kontrolleret de pågældende oplysninger.
En tilsvarende bestemmelse findes i §  

 36, stk. 8, i lov om banker og sparekasser m.v.
I stk. 4 foreslås, at boligministeren kan foranstalte en ekstraordinær  

 revision i et realkreditinstitut.
En tilsvarende bestemmelse indgår i det i  

 forårssamlingen vedtagne forslag til lov om ændring af lov om banker og  

 sparekasser m.v., jf. denne lovs § 36, stk. 9. I bemærkningerne til dette  

 lovforslag anførtes det, at bestemmelsen tager sigte på tilfælde, hvor  

 tilsynet har mistanke om, at der kan være problemer.
Bestemmelsen giver bl.a.  

 tilsynet mulighed for at kontrollere instituttets revisorers arbejde.
Til § 92 Ifølge stk. 1 skal det reviderede og godkendte årsregnskab samt  

 revisionsprotokollen indsendes til boligministeren inden 8 dage efter  

 bestyrelsens godkendelse af årsregnskabet, dog senest 3 måneder efter  

 regnskabsårets udløb.
Forslaget indebærer en skærpelse af tidsfristerne i den  

 gældende lovgivning og har til formål at give boligministeren de relevante  

 oplysninger hurtigere, end det er tilfældet i dag.
Endvidere giver det  

 boligministeren en mulighed for at påse, at årsregnskabet rent teknisk er  

 affattet i overensstemmelse med gældende forskrifter, og i modsat fald gøre  

 instituttet opmærksom på eventuelle mangler, inden årsregnskabet  

 offentliggøres.
Det er en konsekvens af de skærpede tidsfrister, at det foreslås at være  

 det af bestyrelsen godkendte årsregnskab, der skal indsendes til  

 boligministeren hvor det i den gældende realkreditlov forudsættes at være det  

 endelige af generalforsamlingen godkendte årsregnskab, der skal indsendes.
På  

 den baggrund foreslås det i stk. 2, at boligministeren skal underrettes om  

 vedtagelsen af det endelige årsregnskab, herunder om eventuelle ændringer i  

 forhold til det foreløbige regnskab.
 Årsregnskabets offentliggørelse sikres ved kravet i stk. 3 om, at  

 realkreditinstituttet skal indsende årsregnskabet til Erhvervs- og  

 Selskabsstyrelsen senest 4 måneder efter regnskabsårets udløb.
Til § 93 Der foreslås stillet krav om, at realkreditinstituttet skal meddele  

 boligministeren oplysninger om forhold af afgørende betydning for  

 instituttet, og at revisorerne skal påse, at instituttet overholder denne  

 forpligtelse.
Bestemmelsen sigter mod situationer, hvor et realkreditinstitut er i  

 vanskeligheder, og situationer hvor instituttet udsættes for ekstraordinært  

 store tab.
Hvis instituttets ledelse ikke selv meddeler boligministeren  

 dette, er revisorerne forpligtede til at orientere boligministeren om  

 problemerne.
Revisorerne kan endvidere indkalde og orientere bestyrelsen, jf.  

 lovforslagets § 16, stk. 1. Eventuelt kan revisorerne vælge at fratræde og  

 over for boligministeren redegøre for årsagen hertil, jf. § 91, stk. 2.
Kapitel 16 Tilsyn Til § 94 Efter den nugældende realkreditlovs § 8 er det boligministeren, der drager  

 omsorg for tilsynet med institutterne, ligesom det er ministeren, der kan  

 forlange oplysninger af institutterne om deres virksomhed.
Disse beføjelser  

 har ministeren imidlertid - sammen med næsten alle de andre beføjelser i  

 loven - delegeret til Boligstyrelsen, jf. § 6 i Boligministeriets  

 bekendtgørelse nr. 3 af 9. januar 1984 (med senere ændringer) om henlæggelse  

 af opgaver og beføjelser til Boligstyrelsen og Byggestyrelsen.
Denne ordning forudsættes bibeholdt i den nye lov.
Der henvises i øvrigt  

 til bemærkningerne om lovforslagets administrative konsekvenser.
Ligesom efter den gældende lov foreslås det, at boligministeren påser, at  

 aktieselskabslovens bestemmelser overholdes.
Baggrunden herfor er, at en  

 række af aktieselskabslovens bestemmelser hensigtsmæssigt varetages som led i  

 boligministerens almindelige tilsyn med institutterne.
Det gælder f.eks.  

 aktieselskabslovens bestemmelser om ledelse, bestemmelser om udbyttedeling,  

 reservefonde og revision.
Enkelte af aktieselskabslovens bestemmelser synes  

 dog mest hensigtsmæssigt at kunne administreres af Erhvervs- og  

 Selskabsstyrelsen.
Det foreslås derfor, at aktieselskabslovens bestemmelser  

 om stiftelse, anmeldelse og registrering administreres af Erhvervs- og  

 Selskabsstyrelsen.
 Det foreslås i stk. 2, at boligministeren kan meddele påbud om  

 berigtigelse af alle forhold, der er i strid med loven og bestemmelser  

 fastsat i medfør af denne.
I stk. 3 fastsættes regler om boligministerens adgang til at gribe ind  

 over for overtrædelser af denne lov begået af et udenlandsk kreditinstitut,  

 der driver realkreditvirksomhed gennem en filial eller i form af  

 grænseoverskridende tjenesteydelser.
Reglerne er udformet i overensstemmelse  

 med artikel 21 i forslaget til 2. samordningsdirektiv.
De heri fastsatte  

 forpligtelser til underretning af hjemlandets kompetente myndigheder skal  

 følges.
Herudover indebærer bestemmelsen, at boligministeren først skal søge at  

 bringe lovovertrædelserne til ophør gennem påbud og sanktioner efter  

 realkreditlovens bestemmelser.
Hvis det ikke herved lykkes at bringe  

 overtrædelserne til ophør, kan boligministeren forbyde instituttet at udøve  

 realkreditvirksomhed her i landet.
Til § 95 Ifølge stk. 1 udøves tilsynet efter retningslinier fastsat af  

 boligministeren.
Bestemmelsen svarer til gældende lovgivning.
Ifølge stk. 2 skal institutterne efter anmodning meddele boligministeren  

 enhver oplysning om instituttets forhold, som denne måtte skønne nødvendig at  

 få.
Bestemmelsen svarer til § 8, stk. 2 i den gældende realkreditlov.  

 Boligministeren kan efter bestemmelsen kræve oplysninger om institutternes  

 forhold i den form det anses for hensigtsmæssigt, herunder i form af edb.
Udgifterne ved tilsynets virksomhed afholdes efter den gældende lovgivning  

 af institutterne i forhold til deres restgæld.
I stk. 3 foreslås, at de  

 fremover afholder udgifterne i forhold til deres bogførte balancesum, da  

 denne er et mere dækkende udtryk for institutternes aktivitet.
I stk. 4 foreslås at indføre en bestemmelse om, at der skal udarbejdes en  

 årlig beretning om institutternes virksomhed.
Der er hidtil blevet udarbejdet  

 en sådan årsberetning.
En tilsvarende bestemmelse findes i bank- og  

 sparekasseloven.
Til § 96 Bestemmelsen giver den kompetente tilsynsmyndighed i et kreditinstituts  

 hjemland adgang til at indhente oplysninger og foretage inspektion i en  

 filial her i landet.
Til § 97 Bestemmelsen i stk. 1 gør det muligt for boligministeren at indhente  

 oplysninger og foretage inspektionsbesøg hos virksomheder, der er  

 koncernforbundne til et realkreditinstitut.
Bestemmelsen svarer til § 50,  

 stk. 1, i lov om banker og sparekasser m.v., og den er udarbejdet i  

 overensstemmelse med anbefalingerne i betænkning nr. 1108  

 »Brancheglidning i den finansielle sektor«.
 Den nugældende § 28 b i realkreditloven om indhentning af oplysninger om  

 fast ejendom fra andre offentlige myndigheder foreslås overført uændret til  

 den nye lov, jf. stk. 2. Denne bestemmelse kan anvendes til systematisk  

 indhentning af oplysninger i offentlige registre om ejendomsforhold.
Til § 98 Reglerne om tavshedspligt og videregivelse af oplysninger svarer i  

 hovedtræk til reglerne i den gældende realkreditlov.
Reglerne svarer desuden  

 til de regler, der gælder for Finanstilsynet, jf. § 50 i bank- og  

 sparekasseloven.
Forslaget til 2. samordningsdirektiv indeholder en harmonisering af  

 medlemslandenes regler om tavshedspligt og videregivelse af oplysninger, som  

 på en række punkter adskiller sig fra lovforslaget.
Det er imidlertid ikke  

 fundet hensigtsmæssigt at tilpasse lovforslaget efter direktivforslaget på  

 nuværende tidspunkt.
Der er nedsat et udvalg i Finanstilsynets regi med  

 henblik på at overveje, hvorledes bl.a. 2. samordningsdirektiv kan  

 gennemføres i dansk lovgivning.
Når dette udvalgs forslag foreligger, vil der  

 blive fremsat forslag til ændring af § 98.
 Henvisningen i den gældende realkreditlovs § 8, stk. 4, til §§ 152 og 264  

 b i borgerlig straffelov foreslås i stk. 1 ændret som følge af, at disse  

 bestemmelser er omformuleret og delvis ændret ved lov nr. 573 af 19. december  

 1985 om ændring af borgerlig straffelov.
Herudover foreslås i stk. 2 at gøre den nugældende bestemmelse om  

 udveksling af oplysninger mellem de med tilsynet beskæftigede og udenlandske  

 tilsyn generel, således at de øvrige danske tilsynsmyndigheder bliver  

 omfattet af bestemmelsen.
Denne ændring vil lette samarbejdet mellem de  

 danske tilsynsmyndigheder og dermed gøre tilsynet mere effektivt.  

 Erfaringerne fra pengeinstitutverdenen de sidste par år har vist, at der er  

 et behov for et tættere samarbejde mellem tilsynsmyndighederne.
En  

 tilsvarende ændring blev indføjet i bank- og sparekasseloven ved en  

 lovændring i maj 1989.
 Bestemmelserne om udveksling af oplysningerne tænkes dels benyttet til at  

 udveksle oplysninger i konkrete enkeltsager, dels til mere systematisk at  

 udveksle oplysninger, herunder f.eks. regnskabsmæssige oplysninger, når  

 særlige tilsynsmæssige hensyn nødvendiggør dette.
Til § 99 Bestemmelsen tilsigter at forhindre, at tilsynets medarbejdere kan  

 mistænkes for ikke at varetage tilsynet med den nødvendige uafhængighed som  

 følge af et ansættelsesmæssigt engagement i realkreditsektoren.
Bestemmelsen  

 svarer til § 51, stk. 1, i lov om banker og sparekasser.
Til § 100 Der foreslås som et led i forenklingen og afbureaukratiseringen indført en  

 bestemmelse, der giver boligministeren mulighed for at fastsætte regler om,  

 at tilsynets afgørelser ikke kan indbringes for ministeren.
Formålet med  

 bestemmelsen er at afskære klageadgangen for så vidt angår de  

 »tekniske« afgørelser, der vedrører selve realkreditvirksomheden,  

 idet der ikke skønnes at være behov for at kunne påklage disse afgørelser.
For så vidt angår de indgribende afgørelser, der vedrører etablering og  

 nedlæggelse af institutter er det meningen at indsætte en bestemmelse i  

 delegationsbekendtgørelsen om, at disse afgørelser kan indbringes for  

 ministeren inden 4 uger efter meddelelsen om afgørelsen.
Med hensyn til de  

 afgørelser, der kan indbringes for domstolene (afslag på anmodning om at  

 drive realkreditvirksomhed og inddragelse af godkendelse til at drive sådan  

 virksomhed), forudsættes det, at klageadgangen til ministeren er udnyttet  

 inden indbringelsen for domstolene.
Kapitel 17 Straffebestemmelser m.v.
Til § 101 Straffebestemmelsen i § 28 e i den gældende realkreditlov foreslås i stk.  

 1 udvidet til at omfatte overtrædelse af en række af lovens bestemmelser.  

 Endvidere åbnes mulighed for at idømme straf i form af hæfte.
Efter den  

 gældende lov straffes alene overtrædelse af udlånsbestemmelserne.
Forslaget  

 svarer i princippet til bank- og sparekasselovens § 54, stk. 1.
Ifølge § 20 gælder en række af aktieselskabslovens bestemmelser for  

 realkreditinstitutter organiseret som foreninger eller fonde.
Overtrædelse af  

 disse bestemmelser foreslås i stk. 2 straffet efter aktieselskabslovens  

 straffebestemmelser.
 Forslagets stk. 3 og 4 svarer til bestemmelserne i den gældende lovs § 28  

 e, stk. 2 og 3.
Herudover foreslås i stk. 5 indført en bestemmelse, der giver mulighed for  

 at straffe med bøde eller hæfte personer, der er knyttet til et  

 realkreditinstitut, hvis de giver urigtige eller vildledende oplysninger om  

 forhold vedrørende instituttet til offentlige myndigheder.
Muligheden for at  

 idømme hæftestraf i denne situation skønnes at få en præventiv virkning.
En  

 tilsvarende bestemmelse findes i bank- og sparekasseloven.
 Det bemærkes, at bestemmelserne om sanktioner også gælder for udenlandske  

 kreditinstitutters udøvelse af realkreditvirksomhed her i landet med de  

 tilpasninger, der følger af forholdets natur.
 Forældelsesfristen ifølge straffelovens § 93, stk. 1, er 2 år.  

 Forældelsesfristen foreslås i stk. 6 fastsat til 5 år svarende til, hvad der  

 gælder for pengeinstitutter, jf. bank- og sparekasselovens § 54, stk. 8.
Til § 102 I henhold til § 28 d i den gældende lov kan ministeren pålægge et  

 realkreditinstituts bestyrelse, direktion eller revisorer tvangsbøder, hvis  

 de pågældende ikke efterkommer påbud om at berigtige forhold, der er i strid  

 med lovgivningens bestemmelser om selve långivningen.
I en situation med  

 flere, nye institutter kan det være hensigtsmæssigt med en eksplicit adgang i  

 loven til også at gennemtvinge andre bestemmelser - herunder  

 oplysningspligten - hvorfor det i stk. 1 foreslås at udvide bestemmelsen til  

 at omfatte disse påbud fra ministeren.
 Forslaget i stk. 2 er en konsekvens af den foreslåede bestemmelse i § 97,  

 stk. 1, der giver boligministeren adgang til at indhente oplysninger og  

 foretage inspektion hos virksomheder, som i øvrigt ikke er omfattet af loven.
 Disse bestemmelser gælder for udenlandske kreditinstitutters udøvelse af  

 realkreditvirksomhed her i landet med de tilpasninger, der følger af  

 forholdets natur.
Kapitel 18 Ikrafttrædelses- og overgangsbestemmelser Til § 103 Loven foreslås at træde i kraft dagen efter bekendtgørelsen i Lovtidende.  

 Den 13. december 1989 er den dato, 1. samordningsdirektiv senest skal være  

 implementeret i den danske realkreditlovgivning.
Nogle bestemmelser i de  

 eksisterende love skal gælde en vis periode, jf. stk. 3-6.
 Det foreslås i stk. 7, at bestemmelserne i §§ 57-59 skal gælde for alle  

 seriereservefonde, uanset hvornår de er oprettet.
Baggrunden herfor er, at disse fondes midler som anført i bemærkningerne  

 til § 59 hidtil ikke har været holdt adskilt fra realkreditinstituttets  

 formue.
Da det må antages, at flere institutter vil optage lån, som  

 instituttet som sådan hæfter for, er det nødvendigt at hindre, at også  

 allerede eksisterende seriereservefonde i realiteten kommer til at hæfte for  

 andet end seriens forpligtelser som beskrevet i bemærkningerne til § 59.
I forhold til kreditorer, hvis krav mod instituttet er stiftet  

efter lovens ikrafttræden, giver det ikke anledning til  

 betænkeligheder at lade loven have virkning også for tidligere oprettede  

 seriereservefonde.
Disse senere kreditorer vil være bekendt med hæftelses- og  

 fyldestgørelsesreglerne og vil kunne indrette deres kreditgivning i  

 overensstemmelse hermed.
I forhold til kreditorer, hvis krav mod realkreditinstituttet er stiftet  

før lovens ikrafttræden, vil udskillelsen af seriereservefondens  

 midler betyde en forringelse af fyldestgørelsesgrundlaget i forhold til  

 tidligere.
Det må herefter afgøres på grundlag af de regler, som regulerer  

 det enkelte retsforhold, herunder regler om anticiperet misligholdelse, om  

 denne formindskelse af sikkerheden giver kreditor særlige beføjelser.
Det må  

 imidlertid antages, at de forpligtelser, der her er tale om, er af så  

 beskeden størrelse, at realkreditinstitutterne utvivlsomt vil kunne  

 fyldestgøre kravene ved hjælp af egenkapitalen.
 Der er i visse af realkreditinstitutternes vedtægter optaget bestemmelser  

 om, at låntagerne i de enkelte serier ud over den solidariske hæftelse over  

 for serien hæfter solidarisk for instituttets forpligtelser.
 Efter forslagets § 56, stk. 2, skal der i fremtidige serier alene kunne  

 træffes bestemmelser om solidarisk hæftelse for seriens forpligtelser.
 Det foreslås derfor i stk. 8, at den solidariske hæftelse for instituttets  

 forpligtelser alene skal kunne gøres gældende for så vidt angår kreditorer,  

 hvis krav er opstået før lovens ikrafttræden.
I stk. 9 foreslås det, at institutterne gives en overgangsperiode på 6  

 måneder til at tilpasse vedtægterne til de ændrede regler om  

 hæftelsesforhold.
De hidtidige vedtægter kan i denne periode gøres gældende,  

 uanset at de måtte være i strid med bestemmelser i kapitel 10 om  

 hæftelsesforhold.
 Lån efter de gældende regler skal efter forslaget være udbetalt senest den  

 30. november 1990, det vil sige omkring 1 år efter lovens ikrafttræden, jf.  

 stk. 10. Herved kan långivning efter de hidtidige regler bringes til ophør  

 inden for en rimelig tid.
 Der vil ikke efter lovens ikrafttræden kunne tilbydes lån efter de nye  

 regler til formål, der allerede er realkreditbelånt.
Til § 104 Bestemmelsen indebærer, at boligministeren i folketingsåret 1990-91  

 fremsætter forslag til revision af bestemmelsen i § 29, stk. 2, om ydelse af  

 50-årige indekslån til beboelsesejendomme til udlejning.
Adgangen til at yde  

 disse lån blev indført ved en ændring af realkreditloven i december 1988. Ved  

 den lejlighed blev revisionsbestemmelsen indført i indekslåneloven som § 11  

 a.
Til § 105 Den foreslåede bestemmelse i stk. 1 er identisk med bestemmelsen i § 28 i  

 den gældende lov om realkreditinstitutter.
Boligstyrelsen har i medfør af  

 denne bestemmelse udstedt bekendtgørelse nr. 360 af 29. maj 1989 om  

 realkreditforhold i Grønland.
Denne bekendtgørelse vil blive ændret som en  

 konsekvens af nærværende forslag, ligesom der påregnes at skulle udstedes en  

 tilsvarende bekendtgørelse om realkreditforhold på Færøerne.
Udstedelsen af  

 disse bekendtgørelser sker efter aftale med henholdsvis Grønlands Hjemmestyre  

 og Færøernes Landsstyre.
Det foreslås i stk. 2, at lovens bestemmelser om indekslån ikke gælder for  

 Grønland, men kan sættes i kraft for denne landsdel ved kongelig anordning  

 med de afvigelser, som de særlige grønlandske forhold tilsiger.
Denne  

 bestemmelse svarer til bestemmelsen i § 12 i den gældende lov om  

 indeksregulerede realkreditlån, hvorefter loven ikke gælder for Grønland, men  

 kan sættes i kraft for denne landsdel ved kongelig anordning med de nævnte  

 afvigelser.
Efter 2. behandling den 12. december 1989 Kapitel 1 Virksomhedsområde m.v.
 § 1. Denne lov gælder for realkreditinstitutter og realkreditvirksomhed.
 Stk. 2. Realkreditinstitutter er her i landet registrerede institutter,  

 der driver realkreditvirksomhed efter denne lov.
 Stk. 3. Ved realkreditvirksomhed forstås ydelse af lån mod registreret  

 pant i fast ejendom på grundlag af udstedelse af realkreditobligationer.
 Stk. 4. Ved realkreditobligationer forstås omsættelige massegældsbreve  

 eller fondsaktiver, som bærer betegnelsen realkreditobligationer, som er  

 udstedt ved realkreditvirksomhed efter denne lov, og som er optaget til  

 offentlig notering på en fondsbørs.
 § 2. Realkreditinstitutter kan yde lån mod pant i fast ejendom på grundlag  

 af udstedelse af andre værdipapirer end realkreditobligationer.
 Stk. 2. Realkreditinstitutter kan herudover drive virksomhed, der må anses  

 for accessorisk til instituttets realkreditvirksomhed.
 Stk. 3. Boligministeren kan bestemme, at accessorisk virksomhed skal  

 udøves af et andet selskab registreret i Erhvervs- og Selskabsstyrelsen.
 Stk. 4. Realkreditinstitutter må ikke drive anden virksomhed end  

 realkreditvirksomhed og virksomhed på grundlag af stk. 1 og 2.
 § 3. Realkreditvirksomhed kan foruden af realkreditinstitutter udøves af  

 et udenlandsk kreditinstitut gennem en filial her i landet eller som  

 grænseoverskridende aktivitet, såfremt det opfylder følgende betingelser:
1) hovedparten af instituttets aktiviteter skal være udlån mod pant i fast  

 ejendom på grundlag af udstedelse af obligationer eller andre værdipapirer, 2) instituttets långivning og obligationsudstedelse skal være reguleret af  

 et balanceprincip, og 3) realkreditobligationer, som instituttet udsteder her i landet, skal  

 efter hjemlandets lovgivning være en privilegeret fordring i konkursordenen,  

 jf. § 86, stk. 4.
 Stk. 2. For realkreditvirksomhed efter stk. 1 gælder alene lovens § 1,  

 stk. 3, § 5, stk. 3, § 12, kapitlerne 4-6, § 94, § 95, stk. 1, § 101 og §  

 102.
 § 4. Institutter, der driver realkreditvirksomhed her i landet, er  

 eneberettigede til at udstede realkreditobligationer her i landet.
 Stk. 2. Et udenlandsk kreditinstitut kan dog udstede  

 realkreditobligationer her i landet som led i udlån mod pant i fast ejendom i  

 udlandet, hvis instituttet opfylder betingelserne i § 3, stk. 1.
§ 5. Realkreditinstitutter er eneberettigede til at anvende betegnelser  

 som realkreditinstitut, realkreditaktieselskab, kreditforening,  

 realkreditfond eller reallånefond, herunder oversættelse til fremmede sprog  

 af disse betegnelser.
Dansk Landbrugs Realkreditfond kan dog fortsat benytte  

 denne betegnelse, ligesom KommuneKredit desuden kan benytte betegnelsen  

 Kreditforeningen af Kommuner i Danmark.
 Stk. 2. Et realkreditinstitut, der i medfør af § 67 omdannes til  

 aktieselskab, er berettiget til at betegne sig som forening eller fond, idet  

 dog ordet aktieselskab eller deraf dannede forkortelser skal tilføjes navnet.
 Stk. 3. Andre værdipapirer end realkreditobligationer må ikke bære denne  

 betegnelse eller betegnelser, der er egnede til at fremkalde det indtryk, at  

 de er realkreditobligationer.
 § 6. Aktieselskabsloven gælder for realkreditinstitutter organiseret som  

 aktieselskaber med de afvigelser, der følger af nærværende lov.
Kapitel 2 Godkendelse m.m.
 § 7. Realkreditinstitutter skal være aktieselskaber.
 Stk. 2. Realkreditinstitutter skal godkendes af boligministeren.
 Stk. 3. Stk. 1 og 2 gælder ikke for de realkreditinstitutter, der ved  

 lovens ikrafttræden er godkendt til at drive realkreditvirksomhed.
 § 8. Ansøgning om godkendelse skal være ledsaget af en driftsplan med  

 nærmere angivelse af arten af de påtænkte forretninger og af  

 realkreditinstituttets organisation.
 Stk. 2. Ansøgningen skal desuden indeholde oplysninger om alle, der  

 direkte eller indirekte ejer mindst 10 pct. af kapitalen eller  

 stemmerettighederne eller en kapitalandel, der giver mulighed for at udøve en  

 betydelig indflydelse på forvaltningen af realkreditinstituttet, samt om  

 størrelsen af disse kapitalejeres kapitalandel.
 § 9. Godkendelse er betinget af, at realkreditinstituttet har en  

 aktiekapital på mindst 150 mio. kr., som skal være indbetalt, inden  

 instituttet registreres i Erhvervs- og Selskabsstyrelsen.
 Stk. 2. Godkendelse kan nægtes, hvis et medlem af realkreditinstituttets  

 direktion eller bestyrelse:
1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for strafbart forhold og det udviste forhold begrunder en  

 nærliggende fare for misbrug af stillingen eller hvervet eller 3) i stilling eller hverv har udvist en sådan adfærd, at der er grund til  

 at antage, at den pågældende ikke vil varetage stillingen eller hvervet  

 forsvarligt.
 Stk. 3. Godkendelse kan desuden nægtes, hvis de i § 8, stk. 2, nævnte  

 kapitalejere ikke skønnes egnede til at sikre en forsvarlig drift af  

 realkreditinstituttet.
 § 10. Boligministeren kan suspendere behandlingen af ansøgninger om  

 godkendelse af realkreditinstitutter, som direkte eller indirekte ejes af  

 selskaber med hjemsted uden for De Europæiske Fællesskaber.
 § 11. Har boligministeren ikke inden 6 måneder efter modtagelsen af en  

 ansøgning om godkendelse til at drive realkreditvirksomhed afgivet udtalelse  

 om ansøgningen, kan ansøgeren indbringe sagen for domstolene.
 Stk. 2. En afgørelse om nægtelse af godkendelse kan af ansøgeren og af  

 den, afgørelsen vedrører, indbringes for domstolene inden 8 uger efter, at  

 afgørelsen er meddelt den pågældende.
 § 12. Et udenlandsk kreditinstitut kan begynde at udøve  

 realkreditvirksomhed her i landet gennem en filial 2 måneder efter, at  

 boligministeren har modtaget meddelelse herom fra de kompetente myndigheder i  

 hjemlandet.
 Stk. 2. Meddelelsen fra hjemlandets myndigheder skal indeholde følgende  

 oplysninger:
1) et program for filialens virksomhed, herunder oplysninger om  

 organisation og de forretninger, der påtænkes, 2) filialens adresse, 3) navnene på de ansvarlige medlemmer af filialens ledelse, 4) størrelsen af kreditinstituttets egenkapital og solvensnøgletal og 5) oplysninger om en eventuel garantiordning i hjemlandet omfattende  

 ejerne af de udstedte realkreditobligationer.
 Stk. 3. Et udenlandsk kreditinstitut kan begynde at udøve  

 realkreditvirksomhed her i landet som grænseoverskridende tjenesteydelser,  

 når boligministeren har modtaget meddelelse herom fra de kompetente  

 myndigheder i hjemlandet.
 Stk. 4. Et finansieringsinstitut kan udøve den i stk. 1 og 3 nævnte  

 virksomhed på de betingelser, der er fastsat i direktiver vedtaget af De  

 Europæiske Fællesskaber.
 Stk. 5. I tilfælde af ændring af et forhold, der er givet meddelelse om  

 efter stk. 2, nr. 1-3 og 5, skal kreditinstituttet give meddelelse herom til  

 boligministeren, senest en måned før ændringen foretages.
 Stk. 6. Boligministeren kan efter de procedurer, der er fastsat i  

 direktiver vedtaget af De Europæiske Økonomiske Fællesskaber, nægte  

 kreditinstitutter med hjemsted uden for De Europæiske Fællesskaber adgang til  

 at udøve realkreditvirksomhed her i landet, hvis danske realkreditinstitutter  

 nægtes adgang til at udøve virksomhed i det pågældende land.
Kapitel 3 Ledelse § 13. Indkaldelse til generalforsamling skal ske offentligt.
Pressen skal  

 have adgang til generalforsamlingen.
 § 14. Bestyrelsen skal bestå af mindst 5 medlemmer, hvoraf boligministeren  

 udnævner et medlem.
 Stk. 2. Direktionen skal bestå af mindst 2 personer.
 § 15. Reglerne om koncernrepræsentation i lov om aktieselskaber gælder  

 ikke for medarbejdere i selskaber, gennem hvilke et realkreditinstitut  

 midlertidigt driver anden virksomhed som led i afvikling af overtagne panter.
§ 16. Et bestyrelsesmedlem, en direktør eller en revisor kan forlange, at  

 bestyrelsen indkaldes.
En direktør og en revisor har ret til at være til  

 stede og udtale sig ved bestyrelsesmøder, medmindre bestyrelsen i den enkelte  

 sag træffer anden bestemmelse.
Samtlige revisorer har altid ret til at  

 deltage i bestyrelsesmøder under behandling af sager, der har betydning for  

 revisionen eller for aflæggelse af regnskabet.
 Stk. 2. Revisorerne har pligt til at deltage i bestyrelsens behandling af  

 de pågældende sager, såfremt det ønskes af blot eet bestyrelsesmedlem.
Stk. 3. Over forhandlingerne i bestyrelsen skal der føres en protokol, der  

 underskrives af samtlige tilstedeværende medlemmer.
Et bestyrelsesmedlem, en  

 direktør eller en revisor, der ikke er enig i bestyrelsens beslutning, har  

 ret til at få sine synspunkter indført i protokollen.
 § 17. Bestyrelsen og direktionen er ansvarlige for, at instituttet følger  

 en tilfredsstillende administrativ og regnskabsmæssig praksis, og at der  

 findes fyldestgørende interne kontrolprocedurer.
 § 18. Medlemmer af et instituts direktion må ikke være medlem af  

 instituttets bestyrelse.
 Stk. 2. Medlemmer af direktionen må ikke uden bestyrelsens tilladelse eje  

 eller drive selvstændig erhvervsvirksomhed eller som bestyrelsesmedlem,  

 funktionær eller på anden måde deltage i ledelsen eller driften af anden  

 erhvervsvirksomhed end realkreditvirksomhed.
 Stk. 3. Bestyrelsen udarbejder en instruks om afgrænsningen af de  

 dispositioner, som direktionen kan træffe uden forudgående forelæggelse for  

 bestyrelsen.
 § 19. Den tegningsret, der tilkommer medlemmer af bestyrelsen eller  

 direktionen i et realkreditinstitut, kan kun udøves af mindst to i forening.
Stk. 2. Til i øvrigt at forpligte et realkreditinstitut ved dispositioner  

 af større betydning, herunder afgivelse af lånetilbud og ydelse af lån,  

 kræves underskrift af mindst to dertil bemyndigede personer.
Dog kan een  

 dertil bemyndiget person forpligte instituttet, hvis revisorerne over for  

 bestyrelsen har erklæret forretningsgangene sikkerhedsmæssigt betryggende.
 § 20. Aktieselskabslovens kapitel 9 og § 115, stk. 1, gælder for  

 realkreditinstitutter organiseret som foreninger eller fonde med de  

 nødvendige tilpasninger og med de afvigelser, der følger af nærværende lov.
 Stk. 2. Aktieselskabslovens § 51, stk. 2, gælder dog ikke for  

 realkreditinstitutter.
 Stk. 3. Aktieselskabslovens § 115, stk. 1, gælder dog ikke for ydelse af  

 realkreditlån.
Kapitel 4 Lånetyper § 21. Ved et annuitetslån forstås et lån, hvor ydelsen i  

 rentebindingsperioden udgør en fast procentdel af hovedstolen.
 Stk. 2. Ved et serielån forstås et lån, hvor afdraget udgør en fast  

 procentdel af hovedstolen.
 Stk. 3. Ved et stående lån forstås et lån, hvis hovedstol ikke afdrages,  

 men forfalder til indfrielse ved lånets udløb.
 Stk. 4. Ved et indekslån forstås et lån, hvis hovedstol, restgæld og  

 ydelse løbende indeksreguleres.
 Stk. 5. Ved et nominallån forstås et lån, hvis hovedstol, restgæld og  

 ydelse ikke indeksreguleres.
 § 22. Indekslån med dertil svarende obligationer, der afdrages efter  

 serielånsprincippet, betegnes som type I.
 Stk. 2. Indekslån med dertil svarende obligationer, der afdrages efter  

 annuitetsprincippet, betegnes som type AI.
 Stk. 3. Indekslån, der ydes enten som serielån eller stående lån på  

 grundlag af de samme obligationer, betegnes som type IJ.
 § 23. Indekslån med dertil svarende obligationer, der ydes i henhold til  

 bestemmelserne i stk. 2-5, betegnes som type IS.
Stk. 2. Afdraget udgør den første gang 2,4 pct. af den regulerede bogførte  

 hovedstol.
Afdraget forhøjes to gange årligt pr. 1. januar og 1. juli med 75  

 pct. af den halvårlige procentvise stigning i nettoprisindekset.
 Stk. 3. Overstiger den halvårlige procentvise stigning i nettoprisindekset  

 den halvårlige procentvise stigning i indkomsterne ifølge det af Danmarks  

 Statistik offentliggjorte timelønsindeks for industriens arbejdere for den  

 tilsvarende maj henholdsvis november måned, forhøjes afdraget efter stk. 2  

 dog med 75 pct. af den halvårlige procentvise stigning i sidstnævnte indeks.
Stk. 4. Falder timelønsindekset, reguleres afdraget efter stk. 2 efter  

 dette indeks.
Afdraget nedsættes med 100 pct. af det halvårlige procentvise  

 fald.
Stk. 5. Eventuel restgæld på et indekslån, type IS, ved udløbet af lånets  

 maksimale løbetid kan af realkreditinstituttet opsiges til indfrielse med 1  

 måneds varsel.
Til indfrielse af restgælden kan der ydes indekslån, type IS.
 § 24. Den pålydende rente på indeksobligationer er 2 1/2 pct.  

 Boligministeren kan dog fastsætte en anden pålydende rente.
 Stk. 2. Ved første termin betales ikke afdrag på indekslån.
 Stk. 3. Indekslån må kun ydes, hvis efterstående panthavere i hvert enkelt  

 tilfælde meddeler samtykke hertil.
 Stk. 4. Indekslåns hovedstol og restgæld samt indeksobligationer reguleres  

 på grundlag af det af Danmarks Statistik offentliggjorte nettoprisindeks.
Stk. 5. For indekslån, type IJ, hvortil der ydes afdragsbidrag, reguleres  

 låntagers restgæld kun med 70 pct. af stigningen i nettoprisindekset.
Ved  

 fald i nettoprisindekset reguleres hovedstol og restgæld med hele faldets  

 størrelse.
 § 25. Nominallån til opførelse, ejerskifte og om- og tilbygning af  

 ejerboliger til helårsbrug og fritidshuse skal ydes, så de ikke afdrages  

 langsommere end et lån, der består af 60 pct. annuitetslån og 40 pct.  

 serielån.
 Stk. 2. Nominallån til indfrielse af forfaldne prioriteter i de i stk. 1  

 nævnte ejendomme skal ydes, så de ikke afdrages langsommere end et serielån.
 Stk. 3. Nominallån til ubebyggede grunde, der er udlagt til ejerboliger  

 til helårsbrug eller fritidshuse, skal ydes, så de ikke afdrages langsommere  

 end et serielån.
 Stk. 4. Lån efter stk. 1 må ikke deles i flere lån.
Kapitel 5 Ejendomskategorier, lånegrænser og løbetider m.v.
Ejerboliger til helårsbrug § 26. Lån til ejerboliger til helårsbrug ydes efter bestemmelserne i stk.  

 2-5.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år.
Stk. 3. Til ejerskifte kan ydes nominallån inden for en lånegrænse på 80  

 pct.
Den maksimale løbetid er 20 år.
Stk. 4. Til om- og tilbygning, vedligeholdelse og opretning kan ydes  

 nominallån inden for en lånegrænse på 80 pct.
Den maksimale løbetid er 20 år.  

 Lånet må højst udgøre 80 pct. af de afholdte rimelige udgifter.
Stk. 5. Til indfrielse af forfaldne prioriteter kan ydes nominallån inden  

 for en lånegrænse på 40 pct.
Den maksimale løbetid er 10 år.
Fritidshuse § 27. Lån til fritidshuse ydes efter bestemmelserne i stk. 2-5.
Stk. 2. Til opførelse kan ydes nominallån inden for en lånegrænse på 60  

 pct.
Den maksimale løbetid er 20 år.
Stk. 3. Til ejerskifte kan ydes nominallån inden for en lånegrænse på 60  

 pct.
Den maksimale løbetid er 20 år.
Stk. 4. Til om- og tilbygning m.v. kan ydes nominallån inden for en  

 lånegrænse på 60 pct.
Lånets maksimale løbetid er 20 år.
Lånet må højst  

 udgøre 60 pct. af de afholdte rimelige udgifter.
Stk. 5. Til indfrielse af forfaldne prioriteter kan ydes nominallån inden  

 for en lånegrænse på 40 pct.
Den maksimale løbetid er 10 år.
Private andelsboliger § 28. Lån til private andelsboliger ydes efter bestemmelserne i stk. 2-5.
Stk. 2. Til opførelse, herunder af forsøgsbyggeri i henhold til § 65, stk.  

 1, i lov om boligbyggeri, kan ydes nominallån eller indekslån, type IS, inden  

 for en lånegrænse på 80 pct.
Den maksimale løbetid er 30 år for nominallån og  

 35 år for indekslån.
Stk. 3. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 35 år.
Lånet må højst udgøre  

 90 pct. af de godkendte udgifter.
Stk. 4. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
 Stk. 5. Indekslån efter stk. 2 og 3 må alene ydes, såfremt der er givet  

 tilsagn om støtte i henhold til lov om boligbyggeri.
Private beboelsesejendomme til udlejning § 29. Lån til private beboelsesejendomme til udlejning ydes efter  

 bestemmelserne i stk. 2 og 3.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år for nominallån og  

 50 år for indekslån.
Stk. 3. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
Almennyttigt boligbyggeri § 30. Lån til almennyttigt boligbyggeri ydes efter bestemmelserne i stk.  

 2-7.
Stk. 2. Til opførelse, herunder af forsøgsbyggeri i henhold til § 62 a i  

 lov om boligbyggeri, kan ydes indekslån, type IS, inden for en lånegrænse på  

 90 pct.
Den maksimale løbetid er 35 år.
Stk. 3. Til ekstraordinære renoveringsarbejder kan i ganske særlige  

 tilfælde og med kommunalbestyrelsens godkendelse ydes indekslån, type I,  

 inden for en lånegrænse på 80 pct.
Lån kan ydes ud over en lånegrænse på 80  

 pct. mod kommunal garanti for den del af långivningen, der ligger ud over  

 denne lånegrænse.
Den maksimale løbetid er 30 år.
Lånet må højst udgøre 90  

 pct. af de afholdte rimelige udgifter.
Stk. 4. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 35 år.
Lånet må højst udgøre  

 90 pct. af de godkendte udgifter.
Stk. 5. Til ombygning af ledige lejligheder og til forbedring af miljøet i  

 bebyggelser kan ydes indekslån, type IS, inden for en lånegrænse på 80 pct.  

 Lån kan ydes ud over en lånegrænse på 80 pct. mod garanti fra stat eller  

 kommune for den del af långivningen, der ligger ud over denne lånegrænse.
Den  

 maksimale løbetid er 35 år.
Lånet må højst udgøre 90 pct. af de godkendte  

 udgifter.
Stk. 6. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
 Stk. 7. Lån efter stk. 2 og stk. 4-5 må alene ydes, såfremt der er givet  

 tilsagn om støtte i henhold til lov om boligbyggeri.
Ungdomsboliger § 31. Lån til ungdomsboliger ydes efter bestemmelserne i stk. 2-8.
Stk. 2. Til opførelse, herunder af forsøgsbyggeri i henhold til § 73 i lov  

 om boligbyggeri, kan ydes indekslån, type IS, inden for en lånegrænse på 90  

 pct.
Den maksimale løbetid er 35 år.
Stk. 3. Til ejerskifte og om- og tilbygning m.v. af eksisterende ejendomme  

 med henblik på indretning af ungdomsboliger kan ydes indekslån, type IS,  

 inden for en lånegrænse på 90 pct.
Den maksimale løbetid er 35 år.
Stk. 4. Til om- og tilbygning m.v. af kollegier eller ungdomsboliger, der  

 har fået statsstøtte til opførelsen efter byggestøtte-, kollegiestøtte- eller  

 boligbyggerilovgivningen, kan med kommunalbestyrelsens godkendelse ydes  

 indekslån, type I, inden for en lånegrænse på 80 pct.
Den maksimale løbetid  

 er 30 år.
Lånet må højst udgøre 90 pct. af de afholdte rimelige udgifter.
Stk. 5. Til udbedring af byggeskader kan ydes indekslån, type IS, inden  

 for en lånegrænse på 80 pct.
Lån kan ydes ud over en lånegrænse på 80 pct.  

 mod garanti fra stat eller kommune for den del af långivningen, der ligger ud  

 over denne lånegrænse.
Den maksimale løbetid er 35 år.
Lånet må højst udgøre  

 90 pct. af de godkendte udgifter.
Stk. 6. Til ekstraordinær opretning af økonomien kan ydes indekslån, type  

 IS, inden for en lånegrænse på 80 pct.
Den maksimale løbetid er 35 år.
Lånet  

 må højst udgøre et beløb svarende til den godkendte låneoptagelse efter § 73  

 b, stk. 1, i lov om boligbyggeri.
Stk. 7. Til andre formål kan med kommunalbestyrelsens godkendelse ydes  

 nominallån inden for en lånegrænse på 80 pct.
Den maksimale løbetid er 30 år.
 Stk. 8. Lån efter stk. 2-3 og stk. 5-6 må alene ydes, såfremt der er givet  

 tilsagn om støtte i henhold til lov om boligbyggeri.
Ældreboliger § 32. Lån til ældreboliger ydes efter bestemmelserne i stk. 2-6.
Stk. 2. Til opførelse kan ydes indekslån, type IS, inden for en lånegrænse  

 på 85 pct.
Den maksimale løbetid er 35 år.
Stk. 3. Til ejerskifte af eksisterende ejendomme med henblik på indretning  

 af ældreboliger kan ydes indekslån, type IS, inden for en lånegrænse på 85  

 pct.
Den maksimale løbetid er 35 år.
Stk. 4. Til om- og tilbygning af ejendomme, der ejes af bygherren, med  

 henblik på indretning af ældreboliger kan ydes indekslån, type IS, inden for  

 en lånegrænse på 85 pct.
Den maksimale løbetid er 35 år.
Lånet må højst  

 udgøre 85 pct. af de godkendte udgifter.
Stk. 5. Til andre formål kan med kommunalbestyrelsens godkendelse ydes  

 nominallån inden for en lånegrænse på 80 pct.
Den maksimale løbetid er 30 år.
 Stk. 6. Indekslån efter stk. 2-4 må alene ydes, såfremt der er givet  

 tilsagn om støtte i henhold til lov om boliger for ældre og personer med  

 handicap.
Industri- og håndværksejendomme § 33. Lån til industri- og håndværksejendomme ydes efter bestemmelserne i  

 stk. 2-4.
 Stk. 2. Til opførelse kan ydes nominallån eller indekslån, type I, inden  

 for en lånegrænse på 60 pct., jf. dog stk. 4. Den maksimale løbetid er 20 år.
 Stk. 3. Til andre formål kan ydes nominallån inden for en lånegrænse på 60  

 pct., jf. dog stk. 4. Den maksimale løbetid er 20 år.
Stk. 4. Industriens Realkreditfond har eneret til at yde lån i intervallet  

 mellem 35 pct. og 60 pct. af ejendommens værdi i ejendomme, hvis  

 belåningsværdi overstiger 2,6 mio. kr.
Beløbsgrænsen på 2,6 mio. kr.  

 reguleres een gang årligt på grundlag af udviklingen i det af Danmarks  

 Statistik pr. 1. januar 1989 beregnede reguleringsindeks for boligbyggeri og  

 med afrunding efter boligministerens bestemmelse.
Reguleringen har virkning  

 fra offentliggørelsen af dette indeks.
Kollektive energiforsyningsanlæg § 34. Lån til kollektive energiforsyningsanlæg kan ydes efter  

 bestemmelserne i § 33. Såfremt der stilles kommunal garanti efter  

 bestemmelsen i stk. 7, kan lån til kollektive energiforsyningsanlæg dog ydes  

 efter bestemmelserne i stk. 2-8.
Stk. 2. Til opførelse samt om- og tilbygning m.v. af kollektive  

 energiforsyningsanlæg kan ydes nominallån.
Den maksimale løbetid er 30 år.  

 Lånet må ikke overstige de afholdte rimelige udgifter.
Stk. 3. Til opførelse samt om- og tilbygning m.v. af kollektive,  

 udelukkende elproducerende, vedvarende energiforsyningsanlæg kan ydes  

 indekslån, type I.
Den maksimale løbetid er 20 år.
Lånet må ikke overstige de  

 afholdte rimelige udgifter.
Stk. 4. Til kollektive varmeleverende energiforsyningsanlæg, der i  

 overvejende grad baseres på indenlandske, herunder vedvarende, energikilder  

 kan ydes indekslån, type I eller type AI.
Den maksimale løbetid er 20 år.  

 Lånet må ikke overstige de afholdte udgifter.
Stk. 5. Industriens Realkreditfond har eneret til at yde lån efter stk.  

 2-4 ud over en lånegrænse på 50 pct.
Såfremt långivningen reduceres som følge  

 af offentlig støtte, fordeles reduktionen forholdsmæssigt mellem de  

 långivende institutter efter størrelsen af de beregnede lån uden fradrag.  

 Industriens Realkreditfond kan yde supplerende nominallån til kollektive  

 varmeleverende energiforsyningsanlæg til finansiering af hele eller en del af  

 terminsydelsen i de første 5 år af løbetiden for et allerede optaget  

 nominallån.
 Stk. 6. Lån efter stk. 2-4 må ikke ydes til anlæg ejet af elværker eller  

 selskaber, hvori elværker har bestemmende indflydelse, medmindre disse anlæg  

 er beliggende på Færøerne eller i Grønland, jf. dog § 105, stk. 2.
Stk. 7. Lån efter stk. 2-5 må alene ydes mod en garanti stillet af en  

 eller flere primærkommuner.
Garantien skal omfatte den del af lånet, der har  

 sikkerhed ud over en lånegrænse på 60 pct.
Garantien skal dog mindst dække 40  

 pct. af den samlede långivning ydet efter stk. 2-4.
 Stk. 8. Boligministeren kan fastsætte nærmere regler om långivningen efter  

 stk. 2-7. Regler om afgrænsningen af forskellige typer kollektive  

 energiforsyningsanlæg efter stk. 4 fastsættes efter forhandling med  

 energiministeren.
Kontor- og forretningsejendomme § 35. Lån til kontor- og forretningsejendomme samt hoteller ydes efter  

 bestemmelserne i stk. 2 og 3.
Stk. 2. Til opførelse kan ydes nominallån eller indekslån, type I, inden  

 for en lånegrænse på 60 pct.
Den maksimale løbetid er 20 år.
Stk. 3. Til andre formål kan ydes nominallån inden for en lånegrænse på 60  

 pct.
Den maksimale løbetid er 20 år.
 Landbrugsejendomme m.v.
 § 36. Lån til landbrugs- og skovbrugsejendomme, gartnerier m.v. ydes efter  

 bestemmelserne i stk. 2-8.
Stk. 2. Uanset låneformål kan ydes nominallån eller indekslån, type I,  

 inden for en lånegrænse på 45 pct.
Såfremt indekslån, type I, ydes til andre  

 låneformål end opførelse samt om- og tilbygning m.v., må låneprovenuet dog  

 højst udgøre 1,5 mio. kr., hvilket beløb reguleres efter bestemmelsen i § 33,  

 stk. 4. Såfremt der samtidig optages størst muligt indekslån, type IJ, eller  

 indekslån, type IJ, på mindst 20 pct. af ejendommens værdi, jf. stk. 3 og 4,  

 kan der ydes nominallån inden for 70 pct. af ejendommens værdi.
Den maksimale  

 løbetid er 30 år.
Stk. 3. Uanset låneformål kan ydes indekslån, type IJ, inden for en  

 lånegrænse på 50 pct.
Den maksimale løbetid er 30 år.
Lånet kan ydes som  

 stående lån inden for en lånegrænse på 25 pct.
Lånet kan ydes som serielån  

 inden for en lånegrænse på 50 pct.
Stk. 4. Indekslån, type IJ, må i den enkelte ejendom tilsammen højst  

 udgøre 1,5 mio. kr., og låneprovenuet skal mindst udgøre 59.000 kr. for den  

 enkelte ejendom.
Disse beløbsgrænser reguleres efter bestemmelsen i § 33,  

 stk. 4.
 Stk. 5. Finansministeren bemyndiges til at lade indestående statslån og  

 statsgaranterede lån rykke for indekslån, type IJ, og til at fastsætte regler  

 om automatisk tilbagerykning inden for visse økonomiske grænser m.v.
Stk. 6. Indekslån, type IJ, refinansieres ved ejerskifte ved  

 realkreditinstituttets salg af den fornødne mængde obligationer i en på  

 refinansieringstidspunktet åben serie.
I forbindelse med refinansiering kan  

 de ved lånets optagelse solgte obligationer udtrækkes til pari.
De ved  

 lånenes optagelse udstedte pantebreve indestår på sådanne vilkår, at køberen  

 af ejendommen stilles, som om nye lån efter stk. 3 optages med bevarelse af  

 den hidtidige prioritetsstilling.
For stående lån skal der ske refinansiering  

 senest ved løbetidens afslutning eller den seneste refinansiering.
Stående  

 lån forfalder ved væsentlige indskrænkninger i produktionsgrundlaget for  

 bedriften. 1.-5. pkt. kan ikke fraviges ved aftale.
 Stk. 7. Hensidden i uskiftet bo betragtes ikke som ejerskifte efter stk.  

 6.
Stk. 8. Nominallån, der er ydet samtidig med et indekslån, type IJ, og som  

 på belåningstidspunktet er ydet ud over 45 pct. af ejendommens værdi,  

 forfalder til indfrielse, hvis det pågældende indekslån, type IJ, indfries  

 ekstraordinært helt eller delvis.
I pantebrevet skal optages bestemmelse  

 herom.
 Stk. 9. Boligministeren kan fastsætte regler om långivningen efter stk.  

 2-8.
Ejendomme til sociale, kulturelle og undervisningsmæssige formål § 37. Lån til ejendomme til sociale, kulturelle og undervisningsmæssige  

 formål ydes efter bestemmelserne i stk. 2-5.
Stk. 2. Til opførelse kan ydes nominallån eller indekslån, type I, inden  

 for en lånegrænse på 80 pct.
Den maksimale løbetid er 30 år.
Stk. 3. Til om- og tilbygning m.v. kan ydes indekslån, type I, inden for  

 en lånegrænse på 80 pct.
Den maksimale løbetid er 30 år.
Lånet må højst  

 udgøre 90 pct. af de afholdte rimelige udgifter.
Stk. 4. Til om- og tilbygning m.v. med henblik på installering af  

 elektricitets- eller varmeproducerende anlæg baseret på indenlandske,  

 herunder vedvarende, energikilder kan ydes nominallån eller indekslån, type  

 I, ud over en lånegrænse på 80 pct. mod kommunal garanti for den del af  

 långivningen, der ligger ud over denne lånegrænse.
Den maksimale løbetid er  

 30 år.
Lånet må højst udgøre 90 pct. af de afholdte rimelige udgifter.
Stk. 5. Til andre formål kan ydes nominallån inden for en lånegrænse på 80  

 pct.
Den maksimale løbetid er 30 år.
Andre ejendomme § 38. Til andre ejendomme, herunder ubebyggede grunde, kan ydes nominallån  

 inden for en lånegrænse på 40 pct.
Den maksimale løbetid er 20 år.
For grunde  

 udlagt til ejerboliger til helårsbrug eller fritidshuse er den maksimale  

 løbetid dog 10 år.
§ 39. Til finansiering af arbejder, der udføres i overensstemmelse med en  

 saneringsplan vedtaget før den 1. juli 1983, jf. lov om sanering, kan ydes  

 nominallån eller indekslån, type IS.
Et nominallån må ikke overstige den del  

 af udgifterne, der svarer til forøgelsen af ejendommens leje- eller  

 brugsværdi.
Et indekslån må ikke overstige de støtteberettigede udgifter.
Den  

 maksimale løbetid er 30 år for nominallån og 35 år for indekslån.
Stk. 2. Til finansiering af arbejder, der udføres i overensstemmelse med  

 en saneringsplan vedtaget efter den 30. juni 1983, jf. lov om sanering, eller  

 i overensstemmelse med en beslutning om byfornyelse eller boligforbedring,  

 jf. lov om byfornyelse og boligforbedring, kan ydes indekslån, type IS.
Lånet  

 må ikke overstige de støtteberettigede udgifter.
Den maksimale løbetid er 35  

 år.
Stk. 3. Til private beboelsesejendomme til udlejning kan der til  

 finansiering af de arbejder, der omfattes af stk. 1 og 2, ydes nominallån  

 svarende til forøgelsen af ejendommens leje- eller brugsværdi og indekslån,  

 type IS, svarende til den resterende del af de afholdte udgifter.
Den  

 maksimale løbetid er 30 år for nominallån og 35 år for indekslån.
 Stk. 4. Lån efter stk. 1-3 kan ydes ud over lånegrænsen for lån til om- og  

 tilbygning m.v. af den pågældende ejendom mod garanti fra stat eller kommune  

 for den del af långivningen, der ligger ud over lånegrænsen.
 Stk. 5. Ydes der indekslån til finansiering af den del af de  

 støtteberettigede udgifter, der overstiger forøgelsen af ejendommens leje-  

 eller brugsværdi, rykker panteretten uden særskilt påtegning for enhver  

 panterettighed, der tinglyses på ejendommen.
 § 40. Til opførelse samt om- og tilbygning m.v. kan lån ydes på grundlag  

 af ejendommens forventede værdi (forhåndslån), såfremt der stilles sikkerhed  

 for, at lånet vil blive indfriet eller nedbragt, hvis det ikke efter udløbet  

 af fristen for byggeriets færdiggørelse kunne være ydet med det bevilgede  

 beløb.
 Stk. 2. Når betingelserne for at udbetale lånet i øvrigt er opfyldt, kan  

 der ydes lån uden registreret pantebrev, såfremt der stilles sikkerhed for  

 fremkomst af registreret pantebrev.
 Stk. 3. Når betingelserne for at udbetale lånet i øvrigt er opfyldt, kan  

 der ydes lån, selv om pantebrevet er behæftet med præjudicerende  

 retsanmærkninger, såfremt der stilles sikkerhed for, at disse slettes.
 Stk. 4. Realkreditinstitutter kan indgå aftale med låntager om at yde lån  

 til en kurs fastsat på tilbudstidspunktet eller senere (fastkursaftale).
 Stk. 5. Boligministeren kan fastsætte regler om ydelse af lån m.v. efter  

 stk. 1-4.
Kapitel 6 Værdiansættelse og låneudmåling § 41. Instituttet skal ansætte en kontantværdi af ejendommen til brug for  

 låneudmålingen.
Stk. 2. Værdien skal ligge inden for det beløb, som en kyndig erhverver  

 med kendskab til pris- og markedsforholdene for den pågældende type ejendom  

 må skønnes at ville betale for ejendommen.
Forhold, der betinger en særlig  

 høj pris, må ikke indgå i værdiansættelsen.
 Stk. 3. Instituttet skal ved værdiansættelsen tage hensyn til eventuel  

 risiko for ændringer i markeds- eller strukturforhold.
§ 42. Værdiansættelsen af industri- og håndværksejendomme sker på grundlag  

 af ejendommens grund og bygninger.
Industriens Realkreditfond kan dog medtage  

 værdien af medpantsatte maskiner og andet tilbehør, herunder ledningsnet, ved  

 værdiansættelsen af industri- og håndværksejendomme.
 Stk. 2. Værdiansættelsen af kollektive energiforsyningsanlæg ved  

 långivning i henhold til § 34 sker dog på grundlag af værdien af anlægget med  

 tilbehør, herunder ledningsnet.
 § 43. Boligministeren fastsætter regler om værdiansættelse.
 § 44. Lånet udmåles således, at det kontante provenu ligger inden for de i  

 §§ 26-39 anførte lånegrænser for den pågældende ejendomskategori.
 Stk. 2. Boligministeren fastsætter regler om låneudmåling.
 § 45. Boligministeren fastsætter regler om, hvilke ejendomme der hører til  

 de enkelte ejendomskategorier, samt om indfrielse af lån, hvis ejendommen  

 overgår til anden ejendomskategori.
 Stk. 2. Såfremt en ejendom består af flere ejendomskategorier, skal  

 værdiansættelse og låneudmåling ske særskilt for de enkelte  

 ejendomskategorier.
 Stk. 3. Såfremt en ejendomskategori udgør mindst 80 pct. af ejendommens  

 samlede bruttoetageareal, kan hele ejendommen dog belånes efter reglerne for  

 denne ejendomskategori.
 § 46. Ethvert lånetilbud skal være ledsaget af oplysninger til bedømmelse  

 af lånets effektive debitorrente.
 § 47. Instituttets satser for gebyrer, indskud og løbende bidrag til  

 administration og reservefondsopbygning for lån, hvortil der ydes  

 statsstøtte, skal godkendes af boligministeren.
Kapitel 7 Obligationsudstedelse og balanceprincip § 48. Midler fremkommet ved udstedelse af realkreditobligationer eller  

 andre værdipapirer kan alene anvendes til udlån mod pant i fast ejendom.
 Stk. 2. Overskydende midler fra en blokemission kan midlertidigt anbringes  

 i sikre og likvide værdipapirer i samme valuta og med tilnærmelsesvis samme  

 betalingsrække.
§ 49. Forskellen mellem de fremtidige betalinger på udstedte  

 realkreditobligationer og andre værdipapirer på den ene side og pantebreve og  

 af boligministeren godkendte finansielle instrumenter på den anden side skal  

 kunne opgøres.
De opgjorte årlige udbetalinger må i ethvert fremtidigt år  

 højst overstige de årlige indbetalinger med et beløb svarende til 1 pct. af  

 instituttets egenkapital.
Stk. 2. Den renterisiko, der følger af, at de fremtidige årlige  

 udbetalinger overstiger de årlige indbetalinger, må højst udgøre et beløb  

 svarende til 1 pct. af instituttets egenkapital.
Ved renterisiko forstås  

 instituttets tab ved en ændring af markedsrenten på 1 procentpoint.
 Stk. 3. Realkreditinstituttet må på intet tidspunkt påføres risiko for tab  

 som følge af forskelle mellem indfrielsesvilkårene eller  

 valutasammensætningen for udstedte realkreditobligationer og andre  

 værdipapirer på den ene side og pantebreve og af boligministeren godkendte  

 finansielle instrumenter på den anden side.
 Stk. 4. Boligministeren fastsætter nærmere regler om obligationsudstedelse  

 og balanceprincip.
Kapitel 8 Virksomhed i udlandet § 50. Et realkreditinstitut, der ønsker at etablere en filial i et andet  

 land, skal meddele dette til boligministeren sammen med følgende oplysninger  

 om filialen:
1) i hvilket land filialen ønskes etableret, 2) et program for filialen, herunder oplysninger om organisation og de  

 forretninger, der påtænkes, 3) filialens adresse og 4) navnene på de ansvarlige medlemmer af filialens ledelse.
 Stk. 2. Boligministeren videresender de i stk. 1 nævnte oplysninger samt  

 oplysninger om instituttets egenkapital til de kompetente myndigheder i  

 værtslandet senest 3 måneder efter modtagelsen af alle disse oplysninger og  

 underretter realkreditinstituttet herom.
Stk. 3. Boligministeren kan dog undlade at fremsende de nævnte  

 oplysninger, hvis der er grund til at betvivle, at realkreditinstituttets  

 administrative strukturer og finansielle situation er forsvarlige under  

 hensyntagen til den påtænkte etablering.
Boligministeren giver instituttet  

 meddelelse herom inden 3 måneder fra modtagelsen af alle de i stk. 1 nævnte  

 oplysninger.
 Stk. 4. Hvis boligministeren finder ikke at kunne videresende de nævnte  

 oplysninger, kan instituttet indbringe denne afgørelse for domstolene inden 8  

 uger efter, at afgørelsen er meddelt instituttet.
 Stk. 5. Realkreditinstituttet er forpligtet til at meddele boligministeren  

 og værtslandets tilsynsmyndigheder enhver ændring i de i stk. 1, nr. 1-4,  

 nævnte forhold, senest 1 måned inden den foretages.
 § 51. Et realkreditinstitut, der ønsker at udøve virksomhed i form af  

 grænseoverskridende tjenesteydelser i et andet land, skal give  

 boligministeren meddelelse herom med angivelse af, hvilke aktiviteter der  

 ønskes udøvet.
 Stk. 2. Boligministeren videregiver den i stk. 1 omhandlede meddelelse til  

 de kompetente myndigheder i værtslandet senest en måned efter modtagelsen af  

 denne meddelelse.
 Stk. 3. Boligministeren kan forbyde et realkreditinstitut at udøve  

 realkreditvirksomhed i et andet land gennem filial eller i form af  

 grænseoverskridende tjenesteydelser, hvis instituttet groft eller gentagne  

 gange har overtrådt de lovbestemmelser, som det pågældende værtsland har  

 vedtaget i medfør af direktiver om kreditinstitutter vedtaget af De  

 Europæiske Økonomiske Fællesskaber, og det ikke ved påbud eller sanktioner  

 har været muligt at bringe lovovertrædelserne til ophør.
§ 52. Ved långivning i andre lande gælder de i kapitlerne 4-5 fastsatte  

 bestemmelser om indekslån og om maksimale løbetider ikke.
Desuden gælder  

 bestemmelserne i § 25, § 33, stk. 4, § 34, § 39 og §§ 46-47 ikke.
 Stk. 2. Ved långivning i andre lande til de af § 28 og §§ 30-32 omfattede  

 ejendomme gælder reglerne i § 29, jf. dog stk. 3.
Stk. 3. Realkreditinstituttet kan yde lån i andre lande inden for de i  

 kapitel 5 fastsatte højeste lånegrænser for hver ejendomskategori, inden for  

 hvilke instituttet kan yde lån uden supplerende sikkerhed.
Lån kan ydes ud  

 over disse lånegrænser mod selvskyldnergaranti fra en offentlig myndighed, et  

 pengeinstitut eller et forsikringsselskab.
Kapitel 9 Egenkapital § 53. Et realkreditinstituts samlede egenkapital skal til enhver tid  

 mindst udgøre 8 pct. af instituttets risikovægtede aktiver og  

 ikke-balanceførte poster, dog mindst 150 mio. kr.
 Stk. 2. Boligministeren kontrollerer mindst to gange om året, om  

 realkreditinstituttet opfylder kravet i stk. 1.
 Stk. 3. Såfremt et realkreditinstitut ikke opfylder kravet i stk. 1,  

 påhviler det instituttet at opfylde dette krav inden 6 måneder.
 Stk. 4. Boligministeren fastsætter regler om risikovægtning af aktiver og  

 ikke-balanceførte poster, om kontrol af egenkapitalkravets opfyldelse samt om  

 egenkapitalens opgørelse, herunder om vilkårene for medregning af ansvarlig  

 indskudskapital og solidarisk hæftelse.
Kapitel 10 Hæftelsesforhold m.v.
 § 54. Realkreditinstituttet kan yde lån og udstede realkreditobligationer  

 og andre værdipapirer til finansiering heraf.
 Stk. 2. Ydelse af lån og udstedelse af realkreditobligationer og andre  

 værdipapirer kan ske i serier.
 Stk. 3. Det kan i vilkårene for en serie bestemmes, at indehaverne af  

 realkreditobligationer eller andre værdipapirer alene kan rette deres krav  

 mod den pågældende serie eller serier, som hæfter solidarisk hermed, jf. §  

 56, stk. 3.
 § 55. For lånet hæfter låntagerne både med det pantsatte og personligt  

 over for serien henholdsvis realkreditinstituttet.
 Stk. 2. Låntagerne hæfter ikke for realkreditinstituttets forpligtelser.
§ 56. Det kan i vilkårene for en serie fastsættes, at låntagerne ud over  

 lånet hæfter solidarisk over for serien for et beløb svarende til en nærmere  

 fastsat andel af pantebrevets hovedstol med fradrag af en forholdsmæssig  

 andel af seriereservefondens midler.
Låntagerne hæfter ikke personligt for  

 dette beløb.
 Stk. 2. En serie hæfter ikke for realkreditinstituttets forpligtelser.
Stk. 3. Det kan i vilkårene for en serie fastsættes, at serien hæfter for  

 andre seriers forpligtelser.
Et sådant vilkår kan kun fastsættes, hvis disse  

 andre serier indeholder tilsvarende vilkår.
§ 57. For serier, hvori låntagerne hæfter solidarisk, eller hvori der er  

 truffet bestemmelse efter § 54, stk. 3, skal realkreditinstituttet oprette en  

 seriereservefond.
For andre serier eller grupper af serier kan instituttet  

 vælge at oprette en seriereservefond.
 Stk. 2. Seriereservefondens indtægter består af terminsydelser, indskud,  

 bidrag, gebyrer m.v. fra låntagerne samt afkast af fondens midler.  

 Seriereservefondens udgifter består af udbetalinger til obligationsejerne.
 Stk. 3. Det kan i vedtægterne eller lånevilkårene bestemmes, at låntagerne  

 ved indfrielse af lånet har krav på at få udbetalt en andel af  

 seriereservefonden.
 § 58. Seriereservefondens midler skal holdes adskilt fra  

 realkreditinstituttets midler.
 Stk. 2. En seriereservefond skal til enhver tid have en størrelse, der  

 svarer til lovens mindstekrav til egenkapital for pantebrevsrestgæld i den  

 pågældende serie eller gruppe af serier, jf. § 53. Realkreditinstituttet kan  

 overføre midler til seriereservefonden, såfremt det er nødvendigt for at  

 opfylde kravet i 1. pkt.
 Stk. 3. Realkreditinstituttet kan i vedtægterne eller lånevilkårene  

 fastsætte, at der skal overføres midler fra seriereservefonden til  

 realkreditinstituttet, såfremt seriereservefonden er eller bliver større end  

 fastsat i stk. 2, 1. pkt.
 Stk. 4. Boligministeren fastsætter nærmere regler om seriereservefondene.
§ 59. Erklæres realkreditinstituttet konkurs, anvendes seriereservefondens  

 midler først til dækning af krav fra indehavere af realkreditobligationer  

 eller andre værdipapirer i den pågældende serie eller gruppe af serier.  

 Derefter dækkes i givet fald de i § 57, stk. 3, nævnte krav.
Er der herefter  

 overskydende midler, indgår disse i konkursmassen.
Kapitel 11 De til egenkapitalen svarende midlers anbringelse § 60. Et realkreditinstitut skal mindst have anbragt midler i børsnoterede  

 obligationer opgjort til kursværdi svarende til summen af:
1) 65 pct. af kravet til realkreditinstituttets egenkapital, jf. § 53, og 2) 50 pct. af det beløb, hvormed instituttets bogførte egenkapital  

 overstiger kravet til instituttets egenkapital.
 § 61. Et realkreditinstitut må ikke erhverve ejerandele i en  

 erhvervsvirksomhed eller virksomheder i samme koncern, der driver anden  

 virksomhed end realkreditvirksomhed, for et beløb svarende til mere end 15  

 pct. af instituttets egenkapital.
 Stk. 2. Et realkreditinstitut eller flere institutter i fællesskab må ikke  

 gennem midlernes anbringelse udøve bestemmende indflydelse på en  

 erhvervsvirksomhed, der driver anden virksomhed end realkreditvirksomhed  

 eller accessorisk virksomhed.
Stk. 3. Et realkreditinstitut må ikke eje fast ejendom eller have  

 ejerandele i ejendomsselskaber for et beløb svarende til mere end 20 pct. af  

 instituttets egenkapital.
Ejendomme, som et realkreditinstitut har erhvervet  

 for derfra at drive realkreditvirksomhed eller accessorisk virksomhed, er dog  

 ikke omfattet af bestemmelsen.
 § 62. Bestemmelsen i § 61, stk. 1, gælder også for et realkreditinstituts  

 erhvervelse af ejerandele i kapitalformidlingsaktieselskaber, der efter sine  

 vedtægter kan erhverve bestemmende indflydelse på erhvervsvirksomheder.
 Stk. 2. Uanset § 61, stk. 2, kan flere realkreditinstitutter i fællesskab  

 udøve bestemmende indflydelse på kapitalformidlingsaktieselskaber.
§ 63. Et realkreditinstitut må ikke uden tilladelse fra boligministeren  

 erhverve værdipapirer udstedt af virksomheder eller personer, som gennem  

 aktiebesiddelse eller på anden måde direkte eller indirekte har afgørende  

 indflydelse på realkreditinstituttets dispositioner, eller som er domineret  

 af virksomheder med en sådan indflydelse.
Tilsvarende gælder et  

 realkreditinstituts erhvervelse af ejerandele i sådanne virksomheder.
 § 64. Renterisikoen vedrørende et realkreditinstituts aktiver og passiver  

 inklusive ikke-balanceførte poster bortset fra de i § 49 nævnte må  

 forholdsmæssigt ikke overstige renterisikoen vedrørende instituttets udstedte  

 obligationer og andre værdipapirer.
 Stk. 2. Ved renterisiko forstås realkreditinstituttets tab ved en ændring  

 af markedsrenten på 1 procentpoint.
 Stk. 3. Boligministeren fastsætter nærmere regler om opgørelse af  

 renterisiko.
 § 65. Realkreditinstituttets nettoaktiver inklusive ikke-balanceførte  

 poster bortset fra de i § 49 nævnte skal svare til egenkapitalkravet i  

 henseende til valuta.
 Stk. 2. Boligministeren kan dispensere fra stk. 1.
Kapitel 12 Fusion, deling og omdannelse til aktieselskab § 66. Sammenlægning og deling af realkreditinstitutter kan ske med  

 boligministerens godkendelse.
 § 67. De ved lovens ikrafttræden eksisterende realkreditinstitutter kan  

 med boligministerens godkendelse omdannes til aktieselskaber efter reglerne i  

 §§ 68-76.
 § 68. Ved omdannelsen overdrages instituttets aktiver og gæld som helhed  

 til et af instituttet ejet eller oprettet aktieselskab.
 Stk. 2. Samtidig kan aktiver og gæld videreoverdrages til et aktieselskab,  

 der ejes 100 pct. af det i stk. 1 nævnte aktieselskab.
§ 69. Er det eksisterende realkreditinstitut en fond, modtager fonden  

 aktier i det i § 68, stk. 1, nævnte aktieselskab svarende til værdien af de  

 overdragne aktiver efter fradrag af instituttets gæld.
Fonden, der herefter  

 ikke er et realkreditinstitut, anses som en erhvervsdrivende fond.
 Stk. 2. Er det eksisterende realkreditinstitut en forening, modtager  

 foreningen aktier i det i § 68, stk. 1, nævnte aktieselskab svarende til  

 værdien af de overdragne aktiver efter fradrag af instituttets gæld.  

 Foreningen er herefter ikke et realkreditinstitut.
 Stk. 3. En kreditforening kan i stedet gennemføre omdannelsen ved, at  

 foreningen opløses uden likvidation, og at aktier i det i § 68, stk. 1,  

 nævnte aktieselskab svarende til værdien af de overdragne aktiver efter  

 fradrag af instituttets gæld overdrages til en fond, der anses som en  

 erhvervsdrivende fond.
 § 70. I realkreditinstitutter, som har oprettet seriereservefonde, må den  

 nominelle aktiekapital i realkreditaktieselskabet på tidspunktet for  

 overdragelsen af aktierne til fonden eller foreningen ikke overstige værdien  

 af egenkapitalen fratrukket værdien af seriereservefondene.
 Stk. 2. Vedtægterne for realkreditaktieselskabet skal indeholde  

 bestemmelse om stemmeretsbegrænsning for aktionærerne.
 § 71. De rettigheder og forpligtelser, som obligationsejere og låntagere  

 har i forhold til en serie og seriereservefond i et eksisterende  

 realkreditinstitut, berøres ikke af en omdannelse i henhold til § 67.
§ 72. Beslutning om omdannelse efter § 67 træffes af de pågældende  

 institutters øverste myndighed med samme flertal, som i de enkelte  

 institutters vedtægter kræves til instituttets opløsning.
Overdragelserne  

 efter § 68 kan gennemføres uden kreditorernes samtykke.
 § 73. Aktieselskabslovens §§ 134-134 i gælder med de nødvendige  

 tilpasninger for overdragelserne, jf. § 68, af instituttets aktiver og gæld  

 til et aktieselskab.
 Stk. 2. Den i aktieselskabslovens § 134 b nævnte fælles  

 regnskabsopstilling og åbningsbalance udarbejdes efter de for  

 realkreditinstitutter gældende regnskabsregler.
 Stk. 3. Dokumenter, der ifølge aktieselskabslovens §§ 134-134 i skal  

 indsendes til Erhvervs- og Selskabsstyrelsen, indsendes tillige til  

 boligministeren.
 § 74. En fond eller forening, der ejer et realkreditaktieselskab, jf. §  

 69, ledes af en bestyrelse på mindst 5 medlemmer.
 Stk. 2. Låntagerne i realkreditaktieselskabet og indehaverne af  

 realkreditobligationer og andre værdipapirer udstedt af  

 realkreditaktieselskabet vælger hver et eller flere medlemmer af bestyrelsen.  

 Disse medlemmer skal tilsammen udgøre mere end halvdelen af bestyrelsen.  

 Medlemmer valgt af indehaverne af realkreditobligationer m.v. kan ikke udgøre  

 mere end halvdelen af bestyrelsen.
Stk. 3. Bestyrelsens medlemmer skal godkendes af boligministeren.
En  

 godkendelse kan tilbagekaldes, når omstændighederne taler herfor.
 Stk. 4. Boligministeren fastsætter nærmere regler om valg og sammensætning  

 af bestyrelsen.
 § 75. En fond eller forening, der ejer et realkreditaktieselskab, jf. §  

 69, skal på forhånd underrette boligministeren om direkte eller indirekte  

 erhvervelse af bestemmende indflydelse over en erhvervsvirksomhed samt om  

 afhændelse af en sådan indflydelse.
 Stk. 2. Fonden eller foreningen indsender et årsregnskab til  

 boligministeren.
 Stk. 3. § 90 gælder tilsvarende for fonden eller foreningen.
 Stk. 4. Boligministeren fastsætter nærmere regler om regnskabsaflæggelsen.
 § 76. I tilfælde af opløsning af en forening, der ejer et  

 realkreditaktieselskab, kan egenkapitalen ikke udloddes til foreningens  

 medlemmer.
Kapitel 13 Koncern- og ejerforhold § 77. Boligministeren kan godkende, at et realkreditinstitut opretter  

 eller erhverver bestemmende indflydelse over et kreditinstitut, såfremt dette  

 udelukkende driver realkreditvirksomhed og den i § 2, stk. 1 og 2, nævnte  

 virksomhed eller inden for 3 år overgår til udelukkende at drive denne  

 virksomhed.
Stk. 2. Et realkreditinstitut kan oprette eller erhverve bestemmende  

 indflydelse over en erhvervsvirksomhed, der udøver funktioner i forbindelse  

 med realkreditvirksomhed eller accessorisk virksomhed.
Der skal senest  

 samtidig med selskabets oprettelse eller erhvervelse ske indberetning herom  

 til boligministeren.
Lovens bestemmelser gælder for sådanne virksomheder med  

 de nødvendige tilpasninger.
Stk. 3. I de i stk. 1 nævnte tilfælde gælder bestemmelserne i kapitel 7 og  

 11 om balanceprincip og om de til egenkapitalen svarende midlers anbringelse  

 ikke for de enkelte institutter i koncernen, men alene for koncernen som  

 helhed.
Bestemmelserne i kapitel 9 og 15 om egenkapital og om regnskab og  

 revision gælder med de nødvendige tilpasninger for såvel de enkelte her i  

 landet beliggende institutter i koncernen som for koncernen som helhed.  

 Modervirksomhedens bestyrelse og direktion påser overholdelsen af disse  

 bestemmelser.
 § 78. Boligministeren skal på forhånd underrettes om og godkende enhver  

 fysisk eller juridisk persons direkte eller indirekte erhvervelse af en  

 kvalificeret andel i et realkreditinstitut samt sådanne forøgelser af  

 andelen, der medfører, at denne udgør eller overstiger en grænse på  

 henholdsvis 20 pct., 33 pct., 50 pct., eller at realkreditinstituttet bliver  

 et datterselskab.
 Stk. 2. Ved kvalificeret andel forstås mindst 10 pct. af kapitalen eller  

 stemmerettighederne eller en andel, som giver mulighed for at udøve en  

 betydelig indflydelse på forvaltningen af realkreditinstituttet.
 Stk. 3. Erhvervelse eller forøgelse af andelen som nævnt i stk. 1 kan kun  

 godkendes, hvis de pågældende kapitalejere skønnes egnede til at sikre en  

 forsvarlig drift af realkreditinstituttet.
 Stk. 4. Boligministeren kan ved godkendelse af en erhvervelse af den i  

 stk. 1 nævnte andel fastsætte en frist for gennemførelsen af udvidelsen af  

 andelen.
 Stk. 5. Boligministeren kan suspendere behandlingen af en ansøgning om et  

 selskabs erhvervelse af den i stk. 1 fastsatte andel i et realkreditinstitut,  

 hvis selskabet ligger uden for De Europæiske Fællesskaber.
 Stk. 6. Boligministeren har en frist på 3 måneder fra modtagelse af  

 underretning om den påtænkte udvidelse af andelen til at godkende eller afslå  

 at godkende denne udvidelse.
 Stk. 7. Når et realkreditinstitut får kendskab til erhvervelser eller  

 afhændelser af kapital, som hæver eller sænker andelen i forhold til de  

 grænser, der er nævnt i stk. 1 og 2, skal instituttet straks give  

 boligministeren meddelelse herom.
 Stk. 8. Kapitalejere, som har en andel på mindst 10 pct., og som påtænker  

 at mindske denne andel, således at den falder under en af de i stk. 1  

 fastsatte grænser, skal på forhånd underrette boligministeren herom og angive  

 størrelsen af den påtænkte fremtidige stemmeretsindflydelse.
 § 79. Såfremt kapitalejere, der er i besiddelse af en af de i § 78, stk.  

 1, fastsatte andele i et realkreditinstitut, ikke medvirker til en forsvarlig  

 drift af instituttet, kan boligministeren påbyde instituttet at følge  

 bestemte retningslinier og ophæve den stemmeret, der er knyttet til de  

 pågældende ejeres kapitalandele.
 Stk. 2. Boligministeren ophæver den stemmeret, der er knyttet til  

 kapitalandele ejet af fysiske eller juridiske personer, som ikke overholder  

 forpligtelsen til forudgående underretning af boligministeren om en udvidelse  

 af andelen som omhandlet i § 78, stk. 1. Kapitalandelene tildeles igen fuld  

 stemmeret, hvis boligministeren kan godkende erhvervelsen.
 Stk. 3. Boligministeren ophæver den stemmeret, der er knyttet til  

 kapitalandele ejet af fysiske eller juridiske personer, som har erhvervet  

 andele som omhandlet i § 78, stk. 1, uanset at boligministeren har afslået at  

 godkende denne forøgelse af kapitalandelen.
Kapitel 14 Inddragelse af godkendelse og opløsning § 80. Boligministeren inddrager den til et realkreditinstitut udstedte  

 godkendelse, 1) hvis realkreditvirksomheden ikke påbegyndes inden 12 måneder efter  

 godkendelsens meddelelse, eller 2) hvis realkreditvirksomhed ikke udøves i en periode på over 6 måneder.
Stk. 2. Boligministeren kan inddrage den til et realkreditinstitut  

 udstedte godkendelse, 1) hvis realkreditinstituttet groft eller gentagne gange overtræder  

 bestemmelser i denne lov eller regler udstedt i medfør af loven, 2) hvis et medlem af realkreditinstituttets direktion eller bestyrelse  

 ikke opfylder de i § 9, stk. 2, nævnte krav til erfaring og vandel, eller 3) hvis et realkreditinstitut ikke opfylder egenkapitalkravet, jf. § 53,  

 og ikke har tilvejebragt den foreskrevne egenkapital inden for den i § 53,  

 stk. 3, fastsatte frist.
 Stk. 3. Afgørelser om inddragelse af godkendelse kan af instituttet og af  

 den, afgørelsen vedrører, indbringes for domstolene inden 8 uger efter, at  

 afgørelsen er meddelt den pågældende.
 § 81. Hvis et realkreditinstituts bestyrelse, direktion eller revisorer må  

 formode, at instituttet ikke længere opfylder egenkapitalkravet i § 53, skal  

 de pågældende straks meddele dette til boligministeren.
 Stk. 2. Såfremt egenkapitalkravet ikke længere er opfyldt, jf. § 53, kan  

 boligministeren bestemme, at bestyrelsen inden for en nærmere angiven frist  

 uanset vedtægternes bestemmelser herom skal indkalde generalforsamlingen  

 eller den efter vedtægterne øverste myndighed og redegøre for instituttets  

 økonomiske forhold.
 § 82. Boligministeren kan anmelde betalingsstandsning for et  

 realkreditinstitut, når hensynet til obligationsejernes interesser tilsiger  

 det.
 Stk. 2. En anmeldelse om betalingsstandsning kan ikke tilbagekaldes af  

 instituttet uden samtykke fra boligministeren.
§ 83. Inddrages godkendelsen af et realkreditinstitut, skal  

 realkreditvirksomheden afvikles, jf. dog stk. 2, 2. pkt.
Anden virksomhed må  

 ikke optages, før afviklingen er afsluttet.
Stk. 2. Sker afviklingen på anden måde end ved likvidation, konkurs eller  

 i henhold til § 67, skal afviklingens form, indhold og gennemførelse  

 godkendes af boligministeren.
I stedet for afvikling kan boligministeren  

 godkende andre løsninger.
 § 84. Er ikke andet fastsat i lovgivningen, træffes beslutning om  

 opløsning af et realkreditinstitut af generalforsamlingen eller i  

 realkreditinstitutter organiseret som foreninger eller fonde af den øverste  

 myndighed og gennemføres ved likvidation, jf. dog § 69, stk. 3.  

 Boligministeren kan fastsætte en frist for denne beslutnings vedtagelse.  

 Overskrides fristen, kan boligministeren beslutte, at realkreditinstituttet  

 træder i likvidation.
 Stk. 2. De for aktieselskaber gældende opløsningsbestemmelser gælder med  

 de nødvendige tilpasninger for realkreditinstitutter organiseret som  

 foreninger eller fonde.
§ 85. Et realkreditinstitut kan kun likvideres af likvidatorer, der  

 udnævnes af boligministeren.
Boligministeren kan suspendere  

 realkreditinstituttets vedtægter om ledelsesmæssige beføjelser under  

 likvidationen.
 § 86. Bliver et realkreditinstitut insolvent, skal boligministeren indgive  

 konkursbegæring.
 Stk. 2. Efter afsigelse af konkursdekret beskikker skifteretten efter  

 forhandling med boligministeren en eller flere kuratorer.
Stk. 3. Boligministeren har ret til at deltage i møder i kreditorudvalg og  

 i skiftesamlinger.
Udkast til regnskab og udlodning i konkursboet skal sendes  

 til udtalelse hos boligministeren.
 Stk. 4. Indehaverne af realkreditobligationer og andre værdipapirer  

 udstedt af realkreditinstituttet som led i udlånsvirksomheden, jf. § 48,  

 betales i lige forhold i konkursordenen efter de i konkurslovens § 96 nævnte  

 fordringer, men før de i lovens § 97 nævnte øvrige fordringer.
 § 87. Boligministeren kan fastsætte regler om gennemførelse af opløsning  

 af realkreditinstitutter.
 Stk. 2. Bestemmelserne i denne lov om boligministerens og Finanstilsynets  

 beføjelser og om realkreditinstitutters pligter over for boligministeren og  

 Finanstilsynet gælder med de nødvendige tilpasninger realkreditinstitutter,  

 der har standset deres betalinger eller er under opløsning.
Kapitel 15 Regnskab og revision § 88. For hvert regnskabsår udarbejder bestyrelse og direktion i  

 overensstemmelse med lovgivningen og vedtægternes regler herom et  

 årsregnskab. Årsregnskabet består af balance (status), resultatopgørelse,  

 noter og årsberetning.
Bestyrelse og direktion udarbejder desuden et  

 koncernregnskab, hvis realkreditinstituttet er modervirksomhed.
 Stk. 2. Årsregnskabet skal underskrives af bestyrelsen og direktionen.  

 Mener et medlem af bestyrelse eller direktion, at årsregnskabet ikke bør  

 godkendes, eller ønsker et medlem at gøre instituttets øverste myndighed  

 bekendt med andre indvendinger mod årsregnskabet, skal det fremgå af  

 påtegningen på regnskabet, og en redegørelse herfor skal gives i  

 årsregnskabet.
 § 89. Årsregnskabet skal give et retvisende billede af  

 realkreditinstituttets aktiver og passiver, dets økonomiske stilling samt  

 resultat.
 Stk. 2. Boligministeren fastsætter regler om realkreditinstitutters  

 regnskabsaflæggelse, herunder om årsregnskabets opstilling, indhold af  

 resultatopgørelsens og balancens poster, noter, værdiansættelse og  

 årsberetning samt om aflæggelse af koncernregnskab.
§ 90. Et realkreditinstituts årsregnskab skal revideres af mindst to  

 revisorer, hvoraf den ene skal være statsautoriseret.
Mindst en af de øvrige  

 revisorer skal være enten statsautoriseret eller registreret.
Revisorernes  

 bemærkninger indføres i en revisionsprotokol.
 Stk. 2. Et realkreditinstituts moder-, søster- og dattervirksomheders  

 årsregnskaber skal revideres af de samme revisorer, som reviderer  

 realkreditinstituttets årsregnskaber.
Stk. 3. Kapitel 8 a i lov om visse selskabers aflæggelse af årsregnskab  

 m.v. gælder for realkreditinstitutter.
For realkreditinstitutter organiseret  

 som fonde eller foreninger anvendes disse regler med de nødvendige  

 tilpasninger.
 Stk. 4. Boligministeren kan i særlige tilfælde dispensere fra kravet i  

 stk. 2 og kan i øvrigt fastsætte regler om revisionens gennemførelse.
 § 91. Boligministeren kan forlange en revisor, der findes uegnet til sit  

 erhverv, udskiftet og i stedet udpege en anden revisor, der fungerer, indtil  

 nyt valg kan afholdes.
 Stk. 2. Ved revisorskifte skal realkreditinstituttet og revisor give  

 boligministeren en redegørelse, hvis skiftet skyldes særlige forhold.
 Stk. 3. Boligministeren kan pålægge revisorerne enten alene eller sammen  

 med den interne revisionschef at give oplysninger om realkreditinstituttets  

 forhold.
Stk. 4. Boligministeren kan kræve gennemført en ekstraordinær revision i  

 et realkreditinstitut.
Realkreditinstituttet kan pålægges at betale for  

 revisionens udførelse.
 § 92. Det reviderede og af bestyrelsen godkendte årsregnskab skal tillige  

 med kopi af revisionsprotokollen og bestyrelsesprotokollen, såfremt denne er  

 påtegnet af revisor, inden 8 dage efter afholdelse af det bestyrelsesmøde,  

 hvor årsregnskabet er godkendt af bestyrelsen, dog senest 3 måneder efter  

 regnskabsperiodens afslutning, indsendes til boligministeren.
Stk. 2. Realkreditinstituttet skal straks efter generalforsamlingen eller  

 det repræsentantskabsmøde, hvor årsregnskabet er forelagt til godkendelse,  

 skriftligt meddele boligministeren, om regnskabet er vedtaget uden ændringer.  

 Hvis generalforsamlingen eller repræsentantskabet foretager ændringer i det  

 af bestyrelsen godkendte regnskab, skal det endelige årsregnskab som godkendt  

 af generalforsamlingen eller repræsentantskabet og med angivelse af de  

 ændringer, der er foretaget, indsendes til boligministeren inden 8 dage efter  

 generalforsamlingen eller repræsentantskabsmødet.
Generalforsamlingen eller  

 repræsentantskabsmødet skal finde sted senest 4 måneder efter regnskabsårets  

 udløb.
 Stk. 3. Realkreditinstituttet skal indsende årsregnskabet til Erhvervs- og  

 Selskabsstyrelsen senest 4 måneder efter regnskabsårets udløb.
 § 93. Realkreditinstituttet skal meddele boligministeren oplysninger om  

 forhold, der er af afgørende betydning for instituttets fortsatte virksomhed.  

 De valgte revisorer skal påse, at realkreditinstituttet overholder denne  

 forpligtelse.
Kapitel 16 Tilsyn § 94. Finanstilsynet påser, at institutterne overholder bestemmelserne i  

 loven og regler udfærdiget i medfør af loven.
Er instituttet et aktieselskab,  

 påses tillige, at bestemmelserne i aktieselskabslovgivningen overholdes.  

 Aktieselskabslovens bestemmelser om stiftelse, anmeldelse og registrering  

 påses dog af Erhvervs- og Selskabsstyrelsen.
 Stk. 2. Finanstilsynet kan give påbud om berigtigelse af forhold, der er i  

 strid med bestemmelserne i loven og regler udfærdiget i medfør af loven.
 Stk. 3. Finanstilsynet kan efter de procedurer, der er fastsat i  

 direktiver vedtaget af De Europæiske Økonomiske Fællesskaber, forbyde et  

 udenlandsk kreditinstitut at udøve realkreditvirksomhed her i landet gennem  

 en filial eller i form af grænseoverskridende tjenesteydelser, hvis  

 instituttet groft eller gentagne gange har overtrådt bestemmelser i denne lov  

 eller regler udfærdiget i medfør af loven eller anden lovgivning, der  

 vedrører instituttet, og det ikke ved påbud eller sanktioner efter denne lov  

 har været muligt at bringe overtrædelserne til ophør.
 § 95. Et realkreditinstitut skal på forlangende meddele Finanstilsynet  

 enhver oplysning om instituttets forhold.
 Stk. 2. De samlede udgifter ved tilsynet med institutterne afholdes af  

 disse i forhold til deres bogførte balancesum.
 Stk. 3. Der afgives en årlig beretning om tilsynsvirksomheden.
 § 96. De kompetente myndigheder i et andet land kan efter forudgående  

 meddelelse herom til Finanstilsynet foretage inspektion i de her i landet  

 beliggende filialer af kreditinstitutter med hjemsted i det pågældende land.
 § 97. I det omfang det skønnes nødvendigt for bedømmelsen af et  

 realkreditinstituts økonomiske forhold, kan Finanstilsynet indhente  

 oplysninger og til enhver tid mod behørig legitimation uden retskendelse få  

 adgang til de modervirksomheder, dattervirksomheder og virksomheder, der er  

 knyttet til realkreditinstituttet.
 Stk. 2. Finanstilsynet kan indhente oplysninger om fast ejendom fra andre  

 offentlige myndigheder til brug for administrationen af denne lov.
 § 98. De med tilsynet beskæftigede er under ansvar efter borgerlig  

 straffelov §§ 152-152 e forpligtede til over for uvedkommende at  

 hemmeligholde, hvad de gennem deres virksomhed bliver vidende om.
Stk. 2. Bestemmelserne i stk. 1 er ikke til hinder for, at de med tilsynet  

 beskæftigede som led i et løbende samarbejde med andre tilsyn videregiver  

 oplysninger til disse under forudsætning af, at oplysningerne i disse tilsyn  

 er undergivet tilsvarende tavshedspligt.
Oplysninger, som modtages fra andre  

 tilsynsmyndigheder med angivelse af, at oplysningerne er hemmelige eller  

 fortrolige, eller hvor dette følger af oplysningernes karakter, skal være  

 undergivet bestemmelserne i stk. 1.
 § 99. De med tilsynet beskæftigede må ikke være medlem af direktion,  

 bestyrelse eller repræsentantskab eller være ansat i realkreditinstitutter  

 under tilsyn efter denne lov eller i disses organisationer.
 § 100. Boligministeren kan overlade sine beføjelser efter loven til  

 Finanstilsynet.
 Stk. 2. Overlader boligministeren sine beføjelser til Finanstilsynet efter  

 stk. 1, kan ministeren fastsætte regler om, at afgørelserne ikke kan  

 indbringes for anden administrativ myndighed.
 Stk. 3. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Industriministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 17 Straffebestemmelser m.v.
 § 101. Overtrædelse af bestemmelserne i § 2, stk. 4, §§ 3-5, § 7, stk. 2,  

 § 19, §§ 25-42, § 44, stk. 1, § 45, stk. 2-3, § 46, §§ 48-52, §§ 60-65, § 75,  

 §§ 77-79, § 81, stk. 1, § 89, stk. 1, § 91, stk. 2, §§ 92-93 og § 95, stk. 1,  

 straffes med bøde eller hæfte, medmindre højere straf er forskyldt efter den  

 øvrige lovgivning.
 Stk. 2. Overtrædelse af § 20 straffes efter aktieselskabslovens § 161,  

 stk. 1 og 2.
 Stk. 3. I forskrifter udfærdiget i medfør af loven kan der fastsættes  

 straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et realkreditinstitut, kan der pålægges  

 instituttet som sådant bødeansvar.
 Stk. 5. Giver personer, der er knyttet til et realkreditinstitut, urigtige  

 eller vildledende oplysninger om forhold vedrørende instituttet til  

 offentlige myndigheder, straffes den pågældende med bøde eller hæfte, for så  

 vidt højere straf ikke er forskyldt efter den øvrige lovgivning.
 Stk. 6. Forældelsesfristen for overtrædelse af lovens bestemmelser eller  

 regler udfærdiget i medfør af loven er 5 år.
 § 102. Boligministeren kan som tvangsmiddel pålægge et realkreditinstituts  

 bestyrelse, direktion eller revisorer daglige eller ugentlige bøder, hvis  

 bestyrelsen, direktionen eller revisorerne undlader at efterkomme påbud fra  

 ministeren om:
1) at meddele oplysninger om instituttets forhold, 2) at ændre en bestemt praksis.
 Stk. 2. Undlader en virksomhed som nævnt i § 97, stk. 1, at opfylde de  

 pligter, som efter loven påhviler virksomheden, kan boligministeren som  

 tvangsmiddel pålægge virksomheden som sådan eller de for virksomheden  

 ansvarlige personer daglige eller ugentlige bøder.
Kapitel 18 Ikrafttrædelses- og overgangsbestemmelser § 103. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov om realkreditinstitutter, jf.  

 lovbekendtgørelse nr. 571 af 15. august 1989, og lov om indeksregulerede  

 realkreditlån, jf. lovbekendtgørelse nr. 572 af 15. august 1989, jf. dog stk.  

 3-6.
 Stk. 3. Bestemmelserne i lov om indeksregulerede realkreditlån §§ 2 a-2 f  

 samt de heri nævnte bestemmelser gælder fortsat.
 Stk. 4. Bestemmelsen i lov om realkreditinstitutter § 23 gælder fortsat,  

 indtil boligministeren har udstedt regler i henhold til § 53, stk. 4.
 Stk. 5. Bestemmelserne i lov om realkreditinstitutter §§ 10 b, 20 a-20 d,  

 § 22, § 23 g og § 28 c samt de heri nævnte bestemmelser gælder sammen med  

 bestemmelserne i lov om indeksregulerede realkreditlån § 2, stk. 2, 4. pkt.,  

 § 3, stk. 6 og 7, § 4, stk. 10-13 og stk. 20-21, og § 5, stk. 7, samt de heri  

 nævnte bestemmelser fortsat i den periode, der kan opnås tilladelse til  

 refinansiering i henhold til lov om refinansiering af realkreditlån m.v. i  

 landbrugsejendomme.
 Stk. 6. Lov om realkreditinstitutter og lov om indeksregulerede  

 realkreditlån gælder fortsat for lån ydet i henhold til loven.
 Stk. 7. § 7, stk. 1, gælder ikke Landsbankernes Reallånefond og  

 Provinsbankernes Reallånefond, såfremt de inden 3 år efter lovens  

 ikrafttræden ansøger om godkendelse til at genoptage at drive  

 realkreditvirksomhed.
 Stk. 8. Bestemmelserne i §§ 57-59 gælder også for seriereservefonde, der  

 er oprettet inden lovens ikrafttræden, og kan ikke af realkreditinstituttets  

 kreditorer gøres gældende som årsag til førtidigt forfald af  

 betalingsforpligtelser.
 Stk. 9. Har låntagerne i en serie, der er oprettet inden lovens  

 ikrafttræden, påtaget sig solidarisk hæftelse også for realkreditinstituttets  

 forpligtelser, kan denne hæftelse kun gøres gældende for kreditorer, hvis  

 krav mod realkreditinstituttet er stiftet inden lovens ikrafttræden.
 Stk. 10. Bestemmelser i et realkreditinstituts vedtægter, som er vedtaget  

 før lovens ikrafttræden, og som er i strid med bestemmelser i §§ 54-59, kan  

 gøres gældende i en periode indtil 6 måneder efter lovens ikrafttræden, jf.  

 dog stk. 9.
Stk. 11. Lån i henhold til lånetilbud efter de hidtidige regler skal være  

 udbetalt senest den 30. november 1990.
 § 104. Boligministeren fremsætter forslag til revision af bestemmelsen i §  

 29, stk. 2, om ydelse af 50-årige indekslån i folketingsåret 1990-91.
 § 105. Boligministeren kan tillade, at lovens bestemmelser fraviges i  

 forbindelse med långivning på Færøerne og i Grønland i det omfang, de særlige  

 forhold i disse landsdele tilsiger det, jf. dog stk. 2.
 Stk. 2. Lovens bestemmelser om indekslån gælder ikke for Grønland, men kan  

 sættes i kraft for denne landsdel ved kongelig anordning med de afvigelser,  

 som de særlige grønlandske forhold tilsiger.
