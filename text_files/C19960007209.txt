INDHOLDSFORTEGNELSE A.
INDLEDNING 1. LIGNINGSLOVENS § 1 B.
INDKOMSTOPGØRELSEN 2. SKATTEFRITAGELSE 2.1. Ligningslovens § 7 2.1.1. § 7, litra a - indsamlede gaver 2.1.2. § 7, litra b - hædersgaver, lov nr. 93 af 20. marts 1940 2.1.3. § 7, litra c - understøttelser, verdenskrigen 1914-18 2.1.4. § 7, litra d - hædersgaver, lov nr. 383 af 9. august 1945 2.1.5. § 7, litra e - hædersgaver, lov nr. 378 af 10. juni 1940 2.1.6. § 7, litra f - hædersgaver, 29. august 1943 2.1.7. § 7, litra g - forsørgelsesbeløb, lovbekendtgørelse nr. 217 af 8.  

 april 1949 2.1.8. § 7, litra h - erstatninger, lov nr. 475 af 1. oktober 1945 2.1.9. § 7, litra i - invaliditetsydelse m.v. efter lov om social pension 2.1.10. § 7, litra j - særlige ydelser efter bistandsloven m.v.
2.1.11. § 7, litra k - understøttelser »Hvide Sande Fondet« 2.1.12. § 7, litra l - ydelser, lov nr. 242 af 10. juni 1960 2.1.13. § 7, litra m - erstatninger, lov nr. 179 af 7. juni 1958 2.1.14. § 7, litra o - beboerindskud, indekstillæg 2.1.15. § 7, litra p - børnetilskud m.v.
 2.1.16. § 7, litra r - udetillæg m.v.
2.1.17. § 7, litra s - ydelser til værnepligtige 2.1.18. § 7, litra t - erstatninger Astra (thalidomidskader) 2.1.19. § 7, litra u - statslig godtgørelse til HIV-smittede m.fl.
2.1.20. § 7, litra v - Nobelpris, Nordisk Råds Litteratur- og Musikpris 2.1.21. § 7, litra w - gaver, gratialer m.v.
 2.1.22. § 7, litra x - engangsbeløb efter lov om arbejdsskadeforsikring  

 m.v.
2.1.23. § 7, litra z - ydelser fra sociale fonde 2.1.24. § 7, litra æ - eftergivet studiegæld 2.1.25. § 7, litra ø - tilskud, højskoleophold m.v.
2.1.26. § 7, litra å - statstilskud til hjemmeservice 2.11.2.1. Hvilke studierejselegater omfattes 2.11.2.2. Skattefrihedens omfang 2.11.3.1. Forskerstuderende med statens uddannelsesstøtte  

 (Ph.D.-studerende) 2.11.3.2. Forskerstuderende med løn (kandidatstipendiat) 2.11.3.3. Forskerstuderende med legater 2.11.3.4. Forskerstuderende med både skattefri løn, uddannelsesstøtte og  

 legater 2.11.3.5. Forskerstuderende finansieret på anden vis E.
OPHÆVELSE AF CIRKULÆRER INDEX I det følgende er angivet, hvor de enkelte bestemmelser i ligningsloven er  

 omtalt i cirkulæret:
A.
INDLEDNING I cirkulæret beskrives de gældende regler i ligningsloven.
Cirkulæret er  

 ført ajour pr. 1. januar 1996.
 I det omfang, der inden dette tidspunkt er sket ændringer af tidligere  

 gældende bestemmelser i ligningsloven, som har betydning for opgørelsen af  

 den skattepligtige indkomst eller formue for indkomståret 1995, er de  

 tidligere bestemmelser også beskrevet i cirkulæret.
Cirkulæret erstatter det tidligere cirkulære nr. 96 af 22. juni 1993 om  

 ligningsloven samt senere ændringer af og tilføjelser til dette cirkulære,  

 jf. kap.
E. nedenfor.
Dog er der på enkelte områder udsendt særskilte cirkulærer, der henvises  

 til i teksten nedenfor, og som stadig er i kraft.
Det drejer sig om følgende  

 cirkulærer:
Cirkulære nr. 97 af 26. juni 1995 om beskatning af goodwill m.v., cirkulære nr. 181 af 1. december 1995 om ophævelse af lov om særlig  

 indkomstskat m.v. og ændring af forskellige skattelove og konkursloven, cirkulære nr. 183 af 11. december 1995 om lov nr. 312 af 17. maj 1995  

 (international beskatning) og cirkulære nr. 26 af 5. februar 1996 om lov om ændring af forskellige  

 skattelove (Handel med underskudsselskaber, gældseftergivelse og renter ved  

 gældseftergivelse).
1. LIGNINGSLOVENS § 1 Ifølge ligningslovens § 1 anvendes reglerne i statsskatteloven ved  

 påligningen af indkomst- og formueskat til staten med de ændringer, der  

 følger af ligningslovens bestemmelser.
 Statsskatteloven fra 1922 er grundlaget for dansk indkomstskatteret.  

 Hovedbestemmelserne om opgørelsen af den skattepligtige indkomst findes i  

 statsskattelovens §§ 4, 5 og 6.
Statsskattelovens § 4 indeholder en eksemplifikation af, hvad der skal  

 forstås ved den skattepligtige indkomst.
Der er ikke tale om en udtømmende  

 opremsning. § 5 fastslår, at formuesvingninger som hovedregel er  

 indkomstopgørelsen uvedkommende. § 6 indeholder regler for, hvilke poster der  

 kan fragå ved opgørelsen af den skattepligtige indkomst.
Indkomstbegrebet i statsskattelovens § 4 er som nævnt ikke udtømmende.
I  

 ligningsloven er en række indkomster, der ellers ville være skattepligtige,  

 af forskellige årsager fritaget for beskatning.
 Hovedreglen om fradrag for driftsomkostninger findes i statsskattelovens §  

 6. Reglen uddybes af bestemmelser i bl.a. ligningsloven.
 Efter statsskattelovens § 6 er der ikke fradrag for etableringsudgifter.  

 Dette synspunkt modificeres bl.a. af bestemmelserne i ligningsloven om  

 fradrag for rejseudgifter m.v. ved etablering af nye markeder og fradrag for  

 forskningsudgifter.
 Efter statsskattelovens § 6 er der heller ikke fradrag for private  

 udgifter.
 I ligningsloven er der dog hjemmel for en række fradrag, der ikke har  

 karakter af driftsomkostninger, som f.eks. underholdsbidrag og visse  

 gaveydelser.
B.
INDKOMSTOPGØRELSEN 2. SKATTEFRITAGELSE 2.1. Ligningslovens § 7 Ligningslovens § 7 hjemler skattefrihed for en række forskellige ydelser.  

 Disse er omtalt nedenfor under punkterne 2.1.1-2.1.26.
 2.1.1. I ligningslovens § 7, litra a, bestemmes det, at gaver, der  

 hidrører fra indsamlede bidrag, ikke skal medregnes til den skattepligtige  

 indkomst, forudsat at gaven er oppebåret en gang for alle og alene har  

 karakter af en anerkendelse af modtagerens fortjenester.
Bestemmelsen angår kun gaver, der hidrører fra indsamlede midler.  

 Almindelige gaver falder således uden for bestemmelsen.
Den omstændighed, at  

 to eller flere personer har slået sig sammen om at yde en gave, bevirker  

 ikke, at gaven kan siges at være tilvejebragt ved indsamling af bidrag.  

 Hertil må kræves, at indsamlingen er organiseret inden for en vis større  

 kreds.
Et gavebeløb betragtes som indsamlet, ikke alene hvor indsamlingen  

 henvender sig til offentligheden, men også hvor den finder sted blandt  

 personalet i en institution eller virksomhed.
 Gavebeløb, der er givet af arbejdsgiveren, kan ikke betragtes som  

 indsamlet.
 Gaver fra arbejdsgiveren i anledning af den ansattes jubilæum eller  

 arbejdsophør eller arbejdsgiverens jubilæum medregnes i visse tilfælde til  

 den skattepligtige indkomst efter særlige regler, jf. punkt 2.1.21.
 Andre gaver fra arbejdsgiveren er normalt indkomstskattepligtige og  

 medregnes til den personlige indkomst.
Det er endvidere en betingelse efter § 7, litra a, at gaven er modtaget en  

 gang for alle.
Går gavetilsagnet ud på ydelse af en række løbende årlige  

 understøttelser, omfattes forholdet ikke af bestemmelsen.
Beløb, der ydes  

 over en årrække, beskattes som almindelig indkomst.
 Endelig er det en betingelse, at ydelsen ikke har karakter af vederlag for  

 eksempelvis arbejdspræstationer, men alene er udtryk for en anerkendelse af  

 modtagerens fortjenester på specielle områder eller i almindelighed.
 2.1.2. Ligningslovens § 7, litra b, fastsætter skattefrihed for de  

 årlige hædersgavebeløb, der modtages i henhold til lov nr. 93 af 20. marts  

 1940 om udbetaling af hædersgaver til danske sømænd og fiskere og deres  

 efterladte.
 2.1.3. Efter den tidligere bestemmelse i ligningslovens § 7, litra  

 c, har der været skattefrihed for understøttelser, der i henhold til lov  

 udbetaltes i anledning af ulykkestilfælde på søen som følge af  

 krigsbegivenheder under verdenskrigen 1914-18.
 Da der ikke længere lever personer, der modtager sådanne understøttelser,  

 er bestemmelsen ophævet med virkning fra og med den 31. marts 1995.
 2.1.4. Bestemmelsen i ligningslovens § 7, litra d, fastsætter  

 skattefrihed for hædersgaver, der er udbetalt i henhold til lov nr. 383 af 9.  

 august 1945 om visse hædersgaver til danske søfarende og fiskere og deres  

 efterladte.
 2.1.5. Ligningslovens § 7, litra e, bestemmer, at hædersgaver,  

 udbetalt i henhold til lov nr. 378 af 10. juni 1940 om udbetaling af  

 hædersgaver til efterladte efter faldne og til sårede den 9. april 1940, ikke  

 skal medregnes til den skattepligtige indkomst.
 2.1.6. Hædersgaver, der i henhold til lov udbetales til sårede og til  

 efterladte efter faldne af hær og flåde ved begivenhederne den 29. august  

 1943, er efter ligningslovens § 7, litra f, skattefri.
 2.1.7. Efter ligningslovens § 7, litra g, medregnes  

 forsørgelsesbeløb ydet i henhold til lovbekendtgørelse nr. 217 af 8. april  

 1949 til militære invalider i de sønderjydske landsdele fra verdenskrigen  

 1914-18 og sådannes efterladte samt tilsvarende understøttelser, der ydes fra  

 tysk side, ikke til den skattepligtige indkomst.
2.1.8. Ved lov nr. 475 af 1. oktober 1945 om erstatning til  

 besættelsestidens ofre blev der skabt hjemmel til ydelse af en række  

 erstatningsydelser, understøttelser og hædersgaver til personer, der under  

 besættelsestiden led skade på person, ejendom eller erhverv som følge af  

 krigshandlinger eller krigslignende handlinger her i landet, herunder som  

 følge af f.eks. fængslinger og deportationer.
Tilsvarende blev der skabt  

 hjemmel til ydelse af erstatninger m.v. til efterladte efter personer, der  

 omkom som følge af sådanne handlinger.
 Ydelser i henhold til denne lov, herunder ydelser til sygebehandling,  

 begravelseshjælp og beløb til påbegyndelse eller fortsættelse af virksomhed  

 eller uddannelse, er efter ligningslovens § 7, litra h, skattefri.
 Skattefriheden omfatter dog ikke dagpenge efter lovens §§ 14-18,  

 invaliditetserstatning, der ydes i form af en årlig rente efter lovens § 20,  

 og erstatning til efterladte efter lovens § 22.
 2.1.9. Ligningslovens § 7, litra i, er ændret ved § 3 i lov nr.  

 1128 af 21. december 1994. Loven trådte i kraft den 1. januar 1995.
 Efter ligningslovens § 7, litra i, er der som efter de tidligere gældende  

 regler skattefrihed for invaliditetsbeløb, invaliditetsydelse og førtidsbeløb  

 samt for personlige tillæg og invaliditets-, bistands- og plejetillæg, der  

 udbetales i henhold til lov om social pension.
 Ved den nævnte lovændring er der gennemført en konsekvensændring som følge  

 af, at de nævnte ydelser udbetales i medfør af lov om social pension og ikke  

 efter de ophævede love om invalidepension og førtidspension m.v. og  

 folkepension.
 Der er endvidere sket den ændring, at den tidligere hjemmel til  

 skattefrihed for tillæg til pensionister efter § 72 c i lov om social  

 pension, som fandtes i pensionsloven, er flyttet over i ligningslovens § 7,  

 litra i.
 Det nævnte tillæg ydes som kompensation til pensionister, der bor i  

 kommuner med en høj skatteprocent.
 Efter lovændringen kan tillægget ydes til både enlige og gifte  

 pensionister.
 Efter ligningslovens § 7, litra i, er der skattefrihed for det nævnte  

 tillæg.
 2.1.10. Efter ligningslovens § 7, litra j, er der skattefrihed for  

 ydelser, som offentlige myndigheder og institutioner udreder i henhold til  

 lov om social bistand til dækning af nærmere bestemte udgifter for  

 modtageren.
 Det drejer sig bl.a. om hjælp til dækning af udgifter til sygebehandling,  

 medicin, tandlægebehandling og lign. og til dækning af merudgifter ved  

 forsørgelsen i hjemmet af et barn under 18 år med et fysisk eller psykisk  

 handicap m.v.
 Endvidere er det særlige tillæg, der udbetales som kompensation for  

 særligt store boligudgifter efter § 37 a i lov om social bistand, skattefrit.
Herudover er repatrieringshjælp, der ydes til udlændinge efter § 47 a i  

 bistandsloven, skattefri.
Repatrieringshjælp omfatter blandt andet hjælp til  

 billetter til fly, tog m.v., til transport af flyttegods, til etablering i  

 hjemlandet m.v.
Andre ydelser end de ovenfor nævnte, der udredes efter bistandsloven, er  

 skattepligtige for modtageren.
Det gælder således f.eks. kontanthjælp efter  

 bistandslovens § 37.
Ydelser, som offentlige myndigheder og institutioner udreder i henhold til  

 bestemmelser i anden lovgivning, er skattefri efter ligningslovens § 7, litra  

 j, hvis støtten opgøres på grundlag af beregninger efter bistandslovens § 37  

 a.
Skattefriheden gælder dog kun, hvis de pågældende bestemmelser henviser  

 til bistandslovens § 37 a som udmåling for ydelserne.
Ligningslovens § 7, litra j, sikrer derfor skattefrihed for en række  

 ydelser efter lov om kommunal aktivering.
Det gælder således den andel af  

 ydelser efter § 15, stk. 1, § 16, stk. 1, § 18 og § 21 og af tillæg efter §  

 17 i lov om kommunal aktivering, der beregnes efter reglen i § 37 a i lov om  

 social bistand.
 2.1.11. Ligningslovens § 7, litra k, fastsætter skattefrihed for  

 understøttelser, der udbetales i henhold til fundatsen for »Hvide Sande  

 Fondet«.
 2.1.12. Efter den tidligere bestemmelse i ligningslovens § 7, litra  

 l, har der været skattefrihed for beløb, der var udbetalt i henhold til  

 lov nr. 242 af 10. juni 1960 om fordeling af en fra Forbundsrepublikken  

 Tyskland i henhold til overenskomst af 24. august 1959 modtagen ydelse, dog  

 at skattefriheden ikke omfattede årlige ydelser ifølge en i medfør af lovens  

 bestemmelser indkøbt livrente.
 Da der ikke længere sker udbetalinger efter den nævnte lov, er  

 skattefrihedsbestemmelsen ophævet med virkning fra og med den 31. marts 1995.
2.1.13. Bestemmelsen i ligningslovens § 7, litra m, hjemler  

 skattefrihed for beløb, der udbetales en gang for alle i henhold til lov nr.  

 179 af 7. juni 1958 om fordelingen af visse erstatninger, der er modtaget fra  

 udlandet.
Det er dog en forudsætning, at erstatningen ydes for legemsskade  

 eller krænkelse af den personlige frihed.
Erstatninger for skade på og tab af formuegenstande må således behandles  

 efter de almindelige regler.
Dette vil også betyde skattefrihed, hvor  

 erstatningen er ydet for skade på private indbogenstande.
2.1.14. Regler om de beboerindskud m.v., der er nævnt i ligningslovens  

 § 7, litra o, findes i lov om boligbyggeri.
Disse regler vedrører  

 boligtagere i boligselskaber, der driver almennyttig boligvirksomhed.
Når en boligtagers rettigheder vedrørende en lejlighed ophører,  

 tilbagebetaler selskabet det indbetalte beboerindskud, boligandel eller  

 boligindskud med tillæg af eventuelle senere forhøjelser.
Selskabet kan  

 stille udbetalingen helt eller delvis i bero, indtil det har modtaget indskud  

 fra den, der overtager lejligheden.
Beboerindskud kan ikke længere indeksreguleres.
Boligtagere, hvis  

 boligoverenskomst eller lejeaftale er indgået inden 1. april 1975, bevarer  

 dog retten til indeksregulering af deres beboerindskud til og med  

 reguleringen på grundlag af reguleringspristallet for januar 1975. Beløb, der  

 hidrører fra udbetaling af de nævnte beboerindskud og indekstillæg, skal ikke  

 medregnes ved opgørelsen af den skattepligtige indkomst.
 2.1.15. Efter ligningslovens § 7, litra p, kan der ved opgørelsen  

 af den skattepligtige indkomst bortses fra følgende ydelser:
 Ordinære tilskud (§ 2), ekstra tilskud (§ 3), særligt tilskud (§ 4),  

 særlige tilskud ved flerbørnsfødsler (§ 10 a), og særlige tilskud til  

 forældre, der adopterer udenlandske børn (§ 10 b).
 Modtagerkredsen er a) børn, der efter separation og/eller skilsmisse, ikke  

 opholder sig hos bidragyderen, og b) børn, hvor en af forældrene - evt. dem  

 begge - er pålagt at betale underholdsbidrag på grund af forsømmelse af  

 underholdspligten, jf. nærmere kapitel 2 i lov om børns retsstilling.
 Der er tale om bidrag i anledning af dåb eller konfirmation, som ikke  

 overstiger det af socialministeren fastsatte normalbidrag - dvs. ved dåb,  

 1 gang det månedlige normalbidrag, og ved konfirmation, 3 gange  

 det månedlige normalbidrag.
 Ydelserne efter § 10, stk. 1, 5., pkt. retter sig til børn, der efter en  

 separation eller skilsmisse, ikke opholder sig hos bidragyderen, og - efter §  

 11, 4. pkt. - til børn udenfor ægteskab, som ligeledes ikke opholder sig hos  

 bidragyderen.
Skattefritagelsen for den forskudsvise udbetaling af de ydelser, der er  

 nævnt under pkt.
B, er en konsekvens af, at selve ydelserne er skattefri i  

 det pågældende omfang, jf. henholdsvis ligningslovens § 10, stk. 1, 4. og 5.  

 pkt., og § 11, 3. og 4. pkt.
 Der er tale om en ydelse, der som led i en overgangsordning ved  

 indførelsen af børnefamilieydelsen - hvor ungdomsydelsen bortfaldt - kan  

 udbetales familier, der modtog ungdomsydelse pr. 30. juni 1987, som ikke er  

 berettiget til at modtage det ordinære børnetilskud.
 Der er ifølge Socialministeriet ikke udbetalt ydelser af denne karakter  

 siden den 1. juli 1989.
2.1.16. Efter ligningslovens § 7, litra r, 1. pkt., skal udetillæg,  

 hjemflytningstillæg og bosættelsespenge, som oppebæres af danske  

 statsborgere, der af den danske stat er udsendt til tjeneste uden for riget,  

 ikke medregnes til den skattepligtige indkomst.
Det samme gælder andre  

 lignende ydelser, der tjener til dækning af merudgifter som følge af  

 tjenesten i udlandet.
 Udbetalingernes størrelse er fastsat under hensyn til skattefriheden.
Ved lov nr. 1115 af 21. december 1994 er bestemmelsen med virkning fra og  

 med indkomståret 1995 udvidet til også at omfatte visse beløb, der udbetales  

 af Europa-Kommissionen.
Herefter skal beløb, der af Europa-Kommissionen er  

 udbetalt til personer, der af den danske stat er udstationeret til  

 midlertidig tjeneste ved Kommissionen, til dækning af merudgifter i  

 forbindelse med udstationeringen, ikke medregnes i den skattepligtige  

 indkomst, jf. ligningslovens § 7, litra r, 2. pkt.
2.1.17. Efter ligningslovens § 7, litra s, skal naturalydelser og  

 kostpenge, der ydes værnepligtige i forsvaret og civilforsvaret i den  

 periode, der er fastsat som den første samlede tjenestetid, ikke medregnes  

 til den skattepligtige indkomst.
Skattefriheden omfatter også naturalydelser  

 og kostpenge, der ydes frivilligt personel i den periode, der er fastsat som  

 uddannelsestid.
Det samme gælder naturalydelser og kostpenge, der ydes ved  

 aftjening af civil værnepligt.
 Udbetalingernes størrelse er fastsat under hensyn til skattefriheden.
 2.1.18. Bestemmelsen i ligningslovens § 7, litra t, hjemler  

 skattefrihed for erstatninger, der betales i henhold til forligsaftale af 5.  

 november 1969 mellem det svenske aktieselskab Astra og repræsentanter for  

 neurosedynskadede (thalidomidskadede) børn.
 2.1.19. Efter ligningslovens § 7, litra u, skal statslig  

 godtgørelse til HIV-smittede personer eller disses efterladte ikke medregnes  

 ved opgørelsen af den skattepligtige indkomst, når godtgørelsen ydes i  

 sammenhæng med, at de pågældende er blevet behandlet ved danske sygehuse  

 eller er smittet af personer, der er behandlet ved danske sygehuse.  

 Skattefritagelsesbestemmelsen, der tidligere fremgik af en tekstanmærkning på  

 de årlige finanslove, blev ved lov nr. 1115 af 21. december 1994 placeret i  

 ligningsloven.
 Bestemmelsen skattefritager tillige støtte fra Blødererstatningsfonden,  

 der udbetales til blødere, der efter behandling med blodprodukter ved danske  

 sygehuse er blevet konstateret HIV-smittede, eller til disses efterladte, jf.  

 lov nr. 440 af 14. juni 1995 om Blødererstatningsfonden.
 2.1.20. Hæderspriser, der udbetales i henhold til Nobelstiftelsens  

 Grundstadgar, samt Nordisk Råds Litteratur- og Musikpris skal efter  

ligningslovens § 7, litra v, ikke medregnes til den skattepligtige  

 indkomst.
 2.1.21. I ligningslovens § 7, litra w, der er gæl-dende til og med  

 indkomståret 1995, bestemmes, at gaver, gratialer og lign. på op til 6.000  

 kr. fra den skattepligtiges arbejdsgiver er skattefri, når udbetalingen sker  

 en gang for alle, enten i anledning af, at den virksomhed, hvori den  

 skattepligtige eller den skattepligtiges ægtefælle er eller har været ansat,  

 har bestået i 25 år eller i et antal år, der er deleligt med 25, eller i en  

 særlig anledning begrundet i den skattepligtiges forhold, såsom jubilæum  

 eller arbejdsophør på grund af alder eller sygdom.
 Skattefriheden omfatter også godtgørelse på op til 6.000 kr. i anledning  

 af fratræden af stilling.
 Gaver, gratialer m.v. og godtgørelse, der overstiger 6.000 kr. fra samme  

 arbejdsgiver inden for et indkomstår, medregnes til den skattepligtige  

 indkomst med 70 pct. af den del af værdien, der overstiger 6.000 kr.
 Godtgørelse i anledning af fratræden af stilling medregnes til den  

 skattepligtige indkomst i det omfang, beløbet træder i stedet for, hvad  

 modtageren ville have haft i indtægt af stillingen for tidsrummet efter  

 fratrædelsestidspunktet og indtil det tidspunkt, hvor modtageren kunne være  

 opsagt i henhold til sin kontrakt eller lovgivningens almindelige regler, dog  

 højst for en periode af et år.
 Reglerne om den skattemæssige behandling af fratrædelsesgodtgørelser og  

 jubilæumsgratialer fandtes tidligere i lov om særlig indkomstskat m.v., § 2,  

 nr. 9 og 10. Praksis og fortolkningsbidrag vedrørende disse bestemmelser har  

 bevaret deres betydning.
 Bestemmelsen i ligningslovens § 7, litra w, er ved lov nr. 313 af 17. maj  

 1995 ophævet med virkning fra og med indkomståret 1996. Reglen i § 7, litra  

 w, er herefter overført til ligningslovens § 7 O, stk. 1, nr. 2. Der  

 er ikke tilsigtet nogen ændring i bestemmelsens anvendelsesområde i  

 forbindelse med overflytningen.
I ligningslovens § 7 O bestemmes det, at indkomster omfattet af stk. 1 og  

 2, medregnes til den skattepligtige indkomst, dog således, at den del af  

indkomstårets sum af de i stk. 1 og 2 nævnte indkomster, der ikke  

 overstiger et grundbeløb på 7.900 kr., er skattefri.
Grundbeløbet reguleres  

 efter personskattelovens § 20, og det udgør i 1996 10.200 kr.
Af den del af  

 summen af indkomstårets indkomster efter stk. 1 og 2, der overstiger  

 grundbeløbet, medregnes alene 85 pct. ved opgørelsen af den skattepligtige  

 indkomst.
 § 7  O, stk. 1 og 2, omfatter også andre indkomster  

 end de indkomster, der var nævnt i § 7, litra w.
 Der henvises i øvrigt til punkt 2.3. i cirkulære nr. 181 af 1. december  

 1995 om ophævelse af lov om særlig indkomstskat m.v. og ændring af  

 forskellige skattelove og konkursloven.
 2.1.22. Ligningslovens § 7, litra x, fastsætter skattefrihed for  

 engangsbeløb, der udbetales ved udgangen af den måned, hvori den  

 erstatningsberettigede fylder 67 år, efter lov om arbejdsskadeforsikring, lov  

 om erstatning til tilskadekomne værnepligtige m.fl. og lov om erstatning for  

 vaccinationsskader.
 2.1.23. Efter ligningslovens § 7, litra z, er ydelser fra fonde,  

 foreninger m.v., der giver støtte til socialt og sygdomsbekæmpende arbejde,  

 skattefri for modtageren indtil et beløb på 5.000 kr. årligt.
Skattefritagelsen gælder for et beløb op til og med 5.000 kr. årligt.
Hvis  

 modtageren får mere end en ydelse fra fonden, sammenlægges indkomstårets  

 ydelser.
Overstiger værdien af årets samlede ydelser fra den pågældende fond  

 bundfradraget på 5.000 kr., beskattes det overskydende beløb efter de  

 almindelige regler. Årets ydelser fra forskellige organisationer sammenlægges  

 derimod ikke.
 Indberetningspligten for fonde og foreninger efter skattekontrollovens § 7  

 B er begrænset til skattepligtige ydelser, jf. § 11 i bekendtgørelse nr. 1175  

 af 22. december 1994 om indberetningspligter m.v. efter skattekontrolloven,  

 som ændret ved bekendtgørelse nr. 1167 af 20. december 1995.
Det er en betingelse for skattefritagelsen, at uddelingen fra den sociale  

 fond m.v. er godkendt af socialministeren.
I forbindelse med godkendelsen  

 modtager Socialministeriet fondens vedtægter og regnskaber.
Socialministeriet  

 påser i forbindelse med godkendelsen, at udbetalingerne sker til formål i  

 overensstemmelse med fondens godkendte vedtægter.
Fonden m.v. kan have til formål også at yde støtte til andre formål end  

 socialt og sygdomsbekæmpende arbejde.
I så fald skal fonden m.v. foretage en  

 regnskabsmæssig opdeling af ydelserne.
Disse ydelser til andre formål er ikke  

 omfattet af skattefritagelsesbetemmelsen i ligningslovens § 7, litra z.
Godkendelser i henhold til ligningslovens § 7, litra z, meddeles indtil  

 videre.
Fonden skal således ikke hvert år søge om fornyet godkendelse.
Den eneste betingelse for skattefritagelse er således, at socialministeren  

 har godkendt, at uddelinger fra fonden m.v. er omfattet af ligningslovens §  

 7, litra z.
Skattemyndighederne skal ikke foretage nogen selvstændig prøvelse  

 af de skattefri uddelinger fra de sociale fonde m.v. for så vidt angår  

 modtagerens forhold.
 2.1.24. Studiegæld, som er eftergivet efter lov nr. 371 af 10. juni  

 1987 om tilskud til afvikling af studiegæld og om eftergivelse af studiegæld  

 (studiegældsloven), samt for meget udbetalt uddannelsesstøtte, der er  

 eftergivet efter lov om statens uddannelsesstøtte, er fritaget for beskatning  

 efter ligningslovens § 7, litra æ.
Efter studiegældsloven kan Hypotekbanken efter ansøgning helt eller delvis  

 eftergive studiegæld, såfremt låntagerens erhvervs-, indtjenings- eller  

 tilbagebetalingsevne er væsentligt reduceret.
Herudover kan Hypotekbanken  

 eftergive den del af studiegælden, som låntager må antages ikke at kunne  

 afvikle i passende rater over 15 år.
Endvidere har Hypotekbanken mulighed for  

 at eftergive misligholdt studiegæld, såfremt gælden er særlig stor eller  

 byrdefuld.
Endelig kan Styrelsen for Statens Uddannelsesstøtte ifølge lov om  

 statens uddannelsesstøtte eftergive for meget udbetalt uddannelsesstøtte i  

 tilfælde, hvor støttemodtageren er tilkendt førtidspension eller  

 invaliditetsydelse i henhold til lov om social pension.
Eftergivelsen sker  

 efter reglerne om eftergivelse i studiegældsloven.
I visse situationer er en eftergivelse af studiegæld efter  

 studiegældsloven allerede efter den øvrige skattelovgivning uden  

 skattemæssige virkninger.
Det kan således være tilfældet, hvis det godtgøres,  

 at fordringen på studiegælden på eftergivelsestidspunktet reelt ikke har  

 større værdi end det beløb, som gælden ved eftergivelsen er blevet nedsat  

 til.
Dette bevis vil i almindelighed kunne føres ved skyldnerens insolvens.
Imidlertid har Hypotekbanken og Styrelsen for Statens Uddannelsesstøtte  

 ifølge loven mulighed for at eftergive studiegæld, selv om skyldneren ikke er  

 insolvent.
Med skattefritagelsesordningen behandles alle  

 eftergivelsessituationer, der er omfattet af studiegældsloven, kap. 3, og lov  

 om statens uddannelsestøtte således skattemæssigt ens.
 Eftergivelse af studiegæld kan medføre, at der sker nedsættelse af  

 uudnyttede, fradragsberettigede underskud hos den skattepligtige efter  

 reglerne i personskattelovens § 13 a.
 Afgørende er, om der kan siges at foreligge en samlet ordning mellem  

 skyldner og dennes kreditorer om bortfald eller nedsættelse af skyldnerens  

 gæld (frivillig akkord).
 De nærmere regler om underskudsfremførsel fremgår af cirkulære nr. 68 af  

 20. maj 1992 om visse skattemæssige forhold ved konkurs og  

 underskudsbegrænsning ved akkord m.v.
2.1.25. Ligningslovens § 7, litra ø, fastsætter skattefrihed for  

 tilskud i henhold til kapitel 4 i lov om folkehøjskoler, landbrugsskoler,  

 husholdningsskoler og efterskoler.
Skattefriheden omfatter kun tilskud, der  

 ydes til pensionister m.fl.
 2.1.26. Ligningslovens § 7, litra å, fastsætter skattefrihed for  

 tilskud efter lov nr. 455 af 30. juni 1993 om statstilskud til hjemmeservice.  

 (Erhvervsministeriets område).
 Hovedindholdet i ordningen går ud på, at tilskuddet udbetales til  

 momsregistrerede virksomheder, der udfører forskellige serviceydelser for  

 private husholdninger på bopælen - såsom indkøb af dagligvarer, rengøring,  

 vinduespudsning, madlavning, vask, havearbejde, snerydning og lign.
 Tilskuddet modregnes på fakturaen til forbrugeren, hvorved forbrugerprisen  

 reduceres.
 Tilskuddet - hvis størrelse kan reguleres af erhvervsministeren efter  

 nærmere i loven fastsatte retningslinier - er indkomstskattefrit for  

 forbrugeren, men skal indtægtsføres af virksomheden, der har sædvanlig  

 fradragsret for de til arbejdet knyttede driftsudgifter.
2.2. Ligningslovens § 7 B - beløb m.v. fra Indskydergarantifonden Ved lov nr. 367 af 14. juni 1995 om en indskydergarantifond er der sket en  

 forbedring af Indskydergarantifondens muligheder for at deltage i afviklingen  

 af et pengeinstituts aktiviteter ved overdragelse af dets aktiver og passiver  

 til et overtagende pengeinstitut.
 Ved § 20 i samme lov er der som § 7 B indsat en bestemmelse i  

 ligningsloven om den skattemæssige behandling af beløb m.v., som  

 Indskydergarantifonden udbetaler m.v. til et nødlidende pengeinstitut, jf.  

 nedenfor.
 Lov nr. 367 af 14. juni 1995 er trådt i kraft den 16. september 1995, jf.  

 Erhvervsministeriets bekendtgørelse nr. 753 af 15. september 1995.
 Efter ligningslovens § 7 B er beløb, der udbetales fra  

 Indskydergarantifonden til et pengeinstitut til hel eller delvis udligning af  

 en regnskabsmæssig underbalance i forbindelse med overdragelse af aktiver og  

 passiver fra et nødlidende pengeinstitut til et overtagende pengeinstitut,  

 fritaget for beskatning hos det pengeinstitut, der modtager beløbet.
 Såfremt Indskydergarantifonden har stillet en garanti, og denne kommer til  

 udbetaling, vil den udbetalte garanti ligeledes være skattefri efter  

 ligningslovens § 7 B, stk. 1.
Skattefriheden gælder, hvad enten udbetalingen sker umiddelbart i  

 forbindelse med overdragelsen eller på et senere tidspunkt som følge af  

 garantistillelse i forbindelse med overdragelsen.
Skattefriheden gælder  

 endvidere, hvad enten Indskydergarantifonden udbetaler beløbet til det  

 nødlidende eller det overtagende pengeinstitut.
Den del af underbalancen, der dækkes af tilskud eller garanti fra  

 Indskydergarantifonden, anses ikke for det overtagende pengeinstitut for en  

 del af anskaffelsessummen for de overtagne aktiver.
Dermed får udbetalingen  

 fra Indskydergarantifonden indvirkning på en eventuel skattepligtig  

 fortjeneste eller tab på disse aktiver.
 Som et modstykke til ligningslovens § 7 B, stk. 1, er der i § 7 B, stk. 2,  

 fastsat visse begrænsninger for det overdragende (nødlidende) selskab til at  

 fremføre underskud.
I § 7 B, stk. 2, er det således præciseret, at i tilfælde, hvor  

 Indskydergarantifonden har udbetalt skattefri beløb efter stk. 1 eller  

 stillet garanti, der kan føre til udbetaling af skattefri beløb efter stk. 1  

 til enten det overdragende (nødlidende) eller det overtagende pengeinstitut  

 som omfattet af stk. 1, og det nødlidende selskab herefter påbegynder  

ny aktivitet , kan et underskud fra tidligere år ikke føres til  

 fradrag i den skattepligtige indkomst for det pågældende eller senere  

 indkomstår.
Ligeledes kan underskud fra det pågældende indkomstår ikke føres  

 til fradrag i den skattepligtige indkomst for senere år.
Begrænsningen af underskudsfremførsel efter ligningslovens § 7 B, stk. 2,  

 sigter alene til de indtægter, der hidrører fra ny aktivitet.
Dermed sikres,  

 at de tab hos det nødlidende pengeinstitut, som har udløst  

 Indskydergarantifondens skattefri udbetalinger til enten det nødlidende eller  

 overtagende pengeinstitut, kun kan nedbringe fremtidig skattepligtig indkomst  

 i det nødlidende pengeinstitut, der hidrører fra en videreførelse af den  

 hidtidige aktivitet.
 Den omstændighed, at det overdragende (nødlidende) pengeinstitut afvikler  

 pengeinstitutvirksomheden og fortsætter som et selskab uden tilladelse til  

 pengeinstitutvirksomhed (afviklingsselskab) anses som videreførelse af den  

 hidtidige aktivitet og falder derfor uden for § 7 B, stk. 2's,  

 anvendelsesområde.
 2.3. Ligningslovens § 7 C - tilskud, produktudvikling m.v.
Efter ligningslovens § 7 C skal statstilskud, der ydes efter lov om  

 statstilskud til produktudvikling, ikke medregnes til den skattepligtige  

 indkomst.
Tilsvarende er beløb, der efter lov om Fondet til fremme af teknisk  

 og industriel udvikling (Udviklingsfondet) ydes enten i form af tilskud eller  

 i form af nedskrivning af gæld, fritaget for beskatning.
De nævnte love er ophævet med virkning fra 1. januar 1991.  

 Skattefritagelsen omfatter imidlertid også tilskud eller nedskrivning af  

 gæld, der er givet tilsagn om i henhold til de nævnte love, selv om  

 tilskuddene udbetales eller gældsnedskrivningen besluttes, efter at lovene  

 rent faktisk er ophævet.
Endvidere omfatter skattefritagelsen tilskud m.v.,  

 hvor ansøgning herom er indgivet inden udgangen af 1990 i henhold til de  

 dagældende love, men hvor ansøgningen først realitetsbehandles i 1991, og  

 tilsagn derfor først er givet i løbet af 1991.
Den omhandlede skattefrihed har ingen konsekvenser for den skattemæssige  

 behandling af de udgifter, der dækkes af de nævnte tilskud.
I det omfang,  

 udgifterne efter gældende regler kan fradrages ved indkomstopgørelsen eller  

 afskrives skattemæssigt, kan de således fradrages eller afskrives uanset de  

 nævnte tilskud.
2.4. Ligningslovens § 7 D - ydelser m.v. fra VækstFonden Ved lov nr. 366 af 14. juni 1995 er der gennemført ændringer dels i lov om  

 VækstFonden, dels i ligningsloven.
 Efter § 2, stk. 6, 1. pkt., i lov om VækstFonden, jf. lov nr. 366 af 14.  

 juni 1995, kan VækstFonden yde medfinansiering til forskning og udvikling og  

 markedsudvikling (risikobetonede projekter). Medfinansieringen skal dog  

 tilbagebetales ved kommerciel udnyttelse af det pågældende projekt.
 Medfinansiering som nævnt i § 2, stk. 6, 1. pkt., i lov om VækstFonden  

 forrentes fra udbetalingstidspunktet på et niveau svarende til markedsrenten.
 Ydelsen eftergives, hvis virksomheden beslutter ikke at udnytte projektet  

 kommercielt og afstår alle projektrettighederne til VækstFonden.
 Ved kommerciel succes med projektet tilbagebetales ydelsen incl. renter.  

 Tilbagebetalingen foregår ved, at virksomheden inden for et nærmere fastsat  

 åremål betaler en vis del af projektets omsætning som royalty til  

 VækstFonden.
Ved lov nr. 366 af 14. juni 1995 er der samtidig indsat en ny § 7 D i  

 ligningsloven, hvori bestemmes, at VækstFondens medfinansiering som nævnt i §  

 2, stk. 6, 1. pkt., i lov om VækstFonden ved opgørelsen af den skattepligtige  

 indkomst behandles som lån.
Bestemmelsen indebærer, at den medfinansiering,  

 som VækstFonden yder til virksomheder i form af lån, der er betinget  

 tilbagebetalingspligtige, i skattemæssig henseende behandles som lån.
Dette  

 gælder, hvad enten ydelserne betegnes som lån eller tilskud.
 Bestemmelsen i ligningslovens § 7 D indebærer endvidere, at det beløb, som  

 VækstFonden udbetaler til virksomheden, ikke beskattes på det tidspunkt, hvor  

 virksomheden modtager tilsagn om VækstFondens medfinansiering.
Såfremt virksomheden ved kommerciel udnyttelse af det pågældende projekt,  

 skal tilbagebetale ydelsen til VækstFonden, kan virksomheden ikke ved  

 indkomstopgørelsen fradrage den del af tilbagebetalingen, der omfatter  

 hovedstolen.
Virksomheden kan ved indkomstopgørelsen alene fradrage den del  

 af tilbagebetalingen, der omfatter renter.
 Hvis virksomheden på grund af manglende kommerciel succes med projektet  

 ikke skal tilbagebetale ydelsen til VækstFonden, anses ydelsen som en  

 gældseftergivelse, som virksomheden modtager fra VækstFonden.
Den gældseftergivelse, som virksomheden modtager fra VækstFonden,  

 behandles efter de gældende regler for behandling af gevinst på gæld.
Dette  

 medfører i en række tilfælde, at der enten sker beskatning af  

 gældseftergivelsen, eller at virksomhedens adgang til at fremføre underskud  

 begrænses.
Endvidere kan der blive tale om begrænsning af fradragsretten for  

 renter, der er påløbet inden gældseftergivelsen.
De skattemæssige  

 konsekvenser af gældseftergivelsen indtræder først på tidspunktet for  

 gældseftergivelsen.
 Lov nr. 366 af 14. juni 1995 er trådt i kraft den 5. juli 1995, jf.  

 Erhvervsministeriets bekendtgørelse nr. 550 af 30. juni 1995. Ligningslovens  

 § 7 D har virkning for tilsagn om medfinansiering i form af lån fra  

 VækstFonden med betinget tilbagebetalingspligt, som gives fra og med lovens  

 ikrafttrædelse den 5. juli 1995.
For tilsagn afgivet af VækstFonden før den 5. juli 1995, finder de  

 hidtil gældende regler fortsat anvendelse.
Medfinansiering i form af lån fra  

 VækstFonden med betinget tilbagebetalingspligt, der ydes i henhold til  

 tilsagn afgivet før den 5. juli 1995, vil således fortsat være  

 omfattet af de hidtil gældende regler, uanset om udbetalingen af beløbene  

 først sker den 5. juli 1995 eller senere.
Efter de hidtil gældende regler behandles VækstFondens medfinansiering,  

 der tilbagebetales i tilfælde af kommerciel succes, skatteretligt som  

 tilskud.
Dette gælder, hvad enten ydelsen betegnes som lån eller tilskud.  

 Dette indebærer, at det beløb, som VækstFonden udbetaler til virksomheden,  

 efter skattelovgivningens almindelige regler beskattes på det tidspunkt, hvor  

 virksomheden modtager tilsagn om VækstFondens medfinansiering.
I det omfang  

 virksomheden kommercielt udnytter det pågældende projekt, vil virksomheden  

 kunne fradrage tilbagebetalingen af tilskuddet som en driftsomkostning.
Som konsekvens af den ændrede skattemæssige behandling af medfinansiering  

 fra VækstFonden med betinget tilbagebetalingspligt, jf. ligningslovens § 7 D,  

 er der sket en samtidig ophævelse af ligningslovens § 27 B, stk. 1, nr. 8, om  

 straksafskrivning på anskaffede formuegoder med tilskudsbeløb fra  

 VækstFonden, og af ligningslovens § 27 C om periodisering af tilskudsbeløb  

 fra VækstFonden.
Der kan herom henvises til punkt 14.18., litra c, og punkt  

 14.19. nedenfor.
2.5. Ligningslovens § 7 E - tilskud, fredede bygninger Efter ligningslovens § 7 E medregnes tilskud til bygningsarbejder på  

 fredede bygninger ydet efter § 16, stk. 1, i lov om bygningsfredning ikke til  

 modtagerens skattepligtige indkomst.
 Skattefriheden omfatter tillige andre tilskud, som ydes af det offentlige  

 til samme formål.
Bestemmelsen indeholder endvidere en bemyndigelse til Ligningsrådet til at  

 indrømme skattefrihed for andre tilskud, såfremt det pågældende tilskud ydes  

 til et bygningsarbejde, hvortil der i forvejen er ydet tilskud fra det  

 offentlige.
Ligningsrådets tilladelse forudsætter, at tilskudsyderen er  

 uafhængig af modtageren.
Udgifter til bygningsarbejder, som afholdes af skattefrie tilskudsbeløb,  

 kan ikke fradrages ved indkomstopgørelsen eller medregnes ved opgørelsen af  

 grundlaget for skattemæssige afskrivninger.
Udgifter, der dækkes af det  

 skattefrie tilskud, kan endvidere ikke medregnes til anskaffelsessummen ved  

 opgørelsen af den skattepligtige fortjeneste ved afståelse af ejendommen.
 2.6. Ligningslovens § 7 F - visse tilskud efter boliglovgivning,  

 energilovgivning m.v.
 2.6.1. Efter bestemmelsen i ligningslovens § 7 F, stk. 1, nr. 1,  

 medregnes boligstøtte ydet efter lov om individuel boligstøtte og boligstøtte  

 ydet efter § 19 i lov om boliger for ældre og personer med handicap ikke til  

 den skattepligtige indkomst.
2.6.2. Efter ligningslovens § 7 F, stk. 1, nr. 2, skal en række  

 tilskud m.v. efter lov om byfornyelse og boligforbedring (byfornyelsesloven)  

 endvidere ikke medregnes ved opgørelsen af den skattepligtige indkomst.
Det  

 drejer sig om følgende tilskud m.v.:
2.6.3. Efter ligningslovens § 7 F, stk. 1, nr. 3, medregnes  

 tilskud, som er ydet efter lov nr. 379 af 6. juni 1991 om statstilskud til  

 forbedringsarbejder m.v. i helårsboliger, ikke til den skattepligtige  

 indkomst.
Ved lov nr. 1045 af 23. december 1992 blev tilskudsordningen for  

 arbejder, der er påbegyndt efter den 31. december 1992, udvidet til også at  

 omfatte fritidsboliger.
Ved lov nr. 1086 af 21. december 1994 blev lov om  

 statstilskud til forbedringsarbejder m.v., jf. lovbekendtgørelse nr. 391 af  

 17. maj 1994, ophævet med virkning fra og med den 22. december 1994.  

 Ansøgninger, hvortil der er meddelt tilsagn før ikrafttrædelsesdatoen, bliver  

 dog færdigbehandlet efter de hidtil gældende regler.
De sidste tilskud  

 forventes udbetalt inden udgangen af 1995.
 2.6.4. Efter bestemmelsen i ligningslovens § 7 F, stk. 1, nr. 4,  

 medregnes tilskud til etablering og indretning m.v. af nyt dagplejehjem, ydet  

 efter § 64, stk. 3, i lov om social bistand, ikke til den skattepligtige  

 indkomst.
 2.6.5. Efter ligningslovens § 7 F, stk. 1, nr. 5, medregnes tilskud  

 efter lov om statstilskud til omstilling af ældre boliger til kraftvarme ikke  

 til den skattepligtige indkomst.
 2.6.6. Efter ligningslovens § 7 F, stk. 1, nr. 6, medregnes tilskud  

 efter lov om statstilskud til energibesparende foranstaltninger i  

 pensionisters boliger ikke til den skattepligtige indkomst.
2.6.7. Ved lov nr. 407 af 14. juni 1995 (Miljø- og Energiministeriet) er  

 der indsat et nyt nr. 7 i ligningslovens § 7 F, stk. 1. Efter  

 bestemmelsen medregnes tilskud efter lov om statstilskud til omstilling af  

 elopvarmede bygninger ikke til den skattepligtige indkomst.
Loven træder i  

 kraft den 15. januar 1996, jf.
Miljø- og Energiministeriets bekendtgørelse  

 nr. 1131 af 19. december 1995.
2.6.8. Efter ligningslovens § 7 F, stk. 2, kan udgifter i det  

 omfang, de er dækket ved tilskud m.v., der er skattefri efter § 7 F, stk. 1,  

 ikke fradrages ved opgørelsen af den skattepligtige indkomst.
De kan heller  

 ikke medregnes i afskrivningsgrundlaget eller tillægges anskaffelsessummen  

 ved opgørelse af en skattepligtig fortjeneste ved afståelse af ejendommen.
 2.6.9. Efter ligningslovens § 7 F, stk. 3, skal tilskud, der er  

 ydet til nedsættelse af lejeforhøjelsen efter § 6 a i lov om privat  

 byfornyelse, ikke medregnes til lejerens skattepligtige indkomst.
 2.6.10. Ligningslovens § 7 F, stk. 4, fastsætter skattefrihed for  

 tilskud til kulbaseret kraftvarme for forbrugeren efter lov nr. 420 af 1.  

 juni 1994 om statstilskud til fremme af tilslutning til kulkraftvarme  

 (Energiministeriet).
 Efter loven gives tilskuddet til forsyningsvirksomheder, der distribuerer  

 fjernvarme i områder, der er udlagt til fortsat anvendelse af kulkraftvarme i  

 planlægningen efter varmeforsyningsloven.
 Fjernvarmeforsyningerne videregiver tilskuddet som en kompensation til de  

 forbrugere, som tilslutter sig forsyningen efter lovens ikrafttræden, dvs.  

 aftager fjernvarme efter dette tidspunkt.
 Som forbruger anses den, der tegner kontrakt med fjernvarmeforsyningen,  

 dvs. ejeren af et parcelhus eller ejendom eller ejer- eller  

 andelsboligforeninger.
 Tilskuddet gives som faste beløb for boliger i parcelhuse og  

 flerfamilieejendomme.
 Efter ligningslovens § 7 F, stk. 4, er tilskuddet ikke skattepligtigt  

 for forbrugeren , uanset om kompensationen gives i form af tilskud til  

 denne, eller om kompensationen gives i form af nedsættelse af forbrugerens  

 betalinger til forsyningsvirksomheden.
 Kompensationen vil være omfattet af ligningslovens § 7 F, stk. 2, hvoraf  

 det fremgår, at udgifter, der dækkes af tilskuddet, ikke kan fradrages ved  

 indkomstopgørelsen eller medregnes ved opgørelsen af grundlaget for  

 skattemæssige afskrivninger og ikke kan medregnes til anskaffelsessummen ved  

 opgørelse af skattepligtig fortjeneste ved afståelse af fast ejendom.
 Forsyningsvirksomhederne, der skal videregive tilskuddet som kompensation  

 til forbrugerne, er undtaget fra skattepligten, jf. selskabsskattelovens § 3,  

 stk. 1, nr. 4.
2.7. Ligningslovens § 7 G - udlodning af visse tilskud fra  

 andelsboligforeninger Efter ligningslovens § 7 G medregnes udlodning af beløb fra en  

 andelsboligforening til andelshaverne ikke til den skattepligtige indkomst, i  

 det omfang beløbet hidrører fra et tilskud i henhold til byfornyelses- og  

 boligforbedringslovens § 56, stk. 1, eller saneringslovens § 64 c.
 Efter byfornyelses- og boligforbedringslovens § 56, stk. 1, og den  

 tilsvarende bestemmelse i den nu ophævede lov om sanering, § 64 c, ydes der  

 tilskud til ejere af fast ejendom, såfremt ejendommen i forbindelse med  

 kondemnering afstås helt eller delvis.
 Lov om sanering er ophævet den 31. december 1984. Bl.a. § 64 c bevarer dog  

 sin gyldighed for så vidt angår saneringsplaner, der er vedtaget inden denne  

 dato, og senere ændringer i eller tillæg til disse planer.
Tilskud af den nævnte art anses for et tillæg til den  

 ekspropriationserstatning, der udredes i forbindelse med afståelsen af  

 ejendommen.
Når en andelsboligforening afstår foreningens ejendom i  

 forbindelse med kondemnering, er tilskuddet derfor efter de gældende regler  

 skattefrit for andelsboligforeningen, jf. § 11 i lov om beskatning af  

 fortjeneste ved afståelse af fast ejendom.
 Det er forudsat i de pågældende lovbestemmelser, at andelsboligforeningen  

 afregner med de enkelte andelshavere.
 Når erstatningssummen overdrages til andelshaverne, har der tidligere i  

 visse situationer været tale om beskatning efter reglerne om udlodning af  

 midler fra et selskab til indskydere i dette, jf. bl.a. reglerne i  

 ligningslovens §§ 16 A og 16 B.
 Efter bestemmelsen i ligningslovens § 7 G er denne udlodning af  

 erstatningssummen i alle tilfælde skattefri for andelshaveren.
2.8. Ligningslovens § 7 H - bidrag til AUD Ved lov nr. 614 af 21. december 1983 blev der oprettet en  

 arbejdsmarkedsuddannelsesfond, hvis formål var gennem bidrag fra  

 arbejdsgivere og lønmodtagere at dække udgifterne ved  

 arbejdsmarkedsuddannelserne.
 Efter ligningslovens § 7 H skal bidrag til  

 arbejdsmarkedsuddannelsesfonden, som arbejdsgiveren har tilbageholdt i  

 arbejdstagerens løn, ikke medregnes ved opgørelsen af den skattepligtige  

 indkomst.
 Lov om arbejdsmarkedsuddannelsesfond er imidlertid ophævet med virkning  

 fra 1. januar 1994 som følge af det samtidigt indførte arbejdsmarkedsbidrag,  

 jf. i øvrigt § 23 i lovbekendtgørelse nr. 738 af 9. september 1995 om  

 arbejdsmarkedsfonde.
2.9. Ligningslovens § 7 I - skibsværftsaftalen, indekstillæg Som led i skibsværftsaftalen kan Danmarks Skibskreditfond udstede  

 indeksobligationer til finansiering af nybygning eller ombygning af skibe  

 kontraheret inden udgangen af 1993 og leveret inden udgangen af 1996.
 Dele af skibsværftsaftalen er senest forlænget ved lov nr. 209 af 28.  

 april 1993.
Indeksobligationerne har en pålydende rente på enten 2,5 pct. p.a. eller 4  

 pct. p.a.
Låntager, dvs. reder eller eventuelt anpartshaver, forpligtes alene  

 til at betale renter og afdrag på basis af en indeksregulering, der svarer  

 til en årlig inflation på 3 pct. for 2,5 pct.s obligationer, idet  

 omkostningerne ved en eventuel indeksregulering herudover vil blive dækket af  

 staten.
For 4 pct.s obligationers vedkommende dækker staten på tilsvarende  

 vis omkostninger ved en eventuel indeksregulering ud over 1,5 pct.
 Efter ligningslovens § 7 I fritages det indekstillæg, som staten således  

 eventuelt skal betale, for beskatning hos låntager.
2.10. Ligningslovens § 7 J - jordbrugslån, afdragsbidrag Til ejere af landbrugsejendomme kan der ydes statsligt afdragsbidrag, hvis  

 der i ejendommen indestår jordbrugslån med afdragsbidrag.
Jordbrugslån med afdragsbidrag er ydet efter lov nr. 372 af 6. juli 1988  

 om refinansiering af realkreditlån m.v. i landbrugsejendomme.
Afdragsbidraget  

 ydes i 10 eller 15 år af lånets løbetid.
Ansøgningsfristen om refinansiering  

 udløb 15. december 1989.
Jordbrugslån med afdragsbidrag er endvidere ydet efter §§ 2 b-2 d i  

 Boligministeriets bekendtgørelse nr. 572 af 15. august 1989 af lov om  

 indeksregulerede realkreditlån og efter § 6, stk. 1, jf. stk. 3, i lov nr.  

 850 af 20. december 1989 om Dansk Landbrugs Realkreditfond (DLR). Lån ydet af  

 DLR efter denne bestemmelse var tidligere omfattet af lov om indeksregulerede  

 realkreditlån.
Afdragsbidraget ydes i de første 15 år af lånets løbetid.
 Afdragsbidragsordningen er ophævet ved lov nr. 417 af 13. juni 1990 om  

 ændring af realkreditloven og om ændring af lov om Dansk Landbrugs  

 Realkreditfond.
 Der udbetales fortsat afdragsbidrag til jordbrugslån, der er ydet i  

 henhold til de nævnte love.
 Afdragsbidragene udbetales direkte af statskassen til det långivende  

 institut.
 Efter reglerne i ligningslovens § 7 J medregnes afdragsbidragene ikke i  

 den skattepligtige indkomst hos den enkelte låntager.
 2.11. Ligningslovens § 7 K - studierejser i udlandet m.v.
 Ligningslovens § 7 K er ændret ved lov nr. 444 af 1. juni 1994 og lov nr.  

 1115 af 21. december 1994. Bestemmelsen behandler skattefrihed for  

 studierejselegater, skattefrihed for forskerstuderende, skattefrihed for  

 legater til videnskabelige arbejder, skattefrihed for legater til dækning af  

 forskningsinstitutionernes udgifter ved en forskerstuderende samt  

 skattefrihed for stipendier til stipendiater fra udviklingslande.
(Ved lovforslag nr.
L 132 fremsat den 13. december 1995, om  

 Ph.D.-studerendes studierejser i udlandet m.v., er der foreslået ændringer i  

 regelsættet.
Nærværende cirkulære tager ikke højde for de foreslåede  

 ændringer, der også har virkning for indkomståret 1995.) 2.11.1. Personkredsen Efter bestemmelsen er studierejselegater skattefri i et nærmere bestemt  

 omfang.
Skattefriheden gælder kun i forbindelse med studierejser i udlandet,  

 Færøerne og Grønland.
Løn og stipendium efter lov om statens  

 uddannelsesstøtte til forskerstuderende er skattefri i et nærmere bestemt  

 omfang i forbindelse med studieophold i udlandet.
Bestemmelsen gælder ikke  

 studierejser i Danmark.
 Ved den nærmere gennemgang af reglerne for studierejselegater og  

skattefrihedsbestemmelsen for forskerstuderende, er det  

 hensigtsmæssigt at sondre imellem, om modtageren er forskerstuderende, eller  

 om modtageren ikke er det.
Ved en forskerstuderende forstås en person, der er indskrevet ved en  

 forskeruddannelse ved et dansk eller udenlandsk universitet eller anden  

 højere uddannelsesinstitution.
Almindelige studerende, der er indskrevet ved  

 en kandidat- eller bacheloruddannelse er ikke omfattet af begrebet.
Den  

 forskerstuderende vil typisk have bestået en almindelig kandidateksamen,  

 inden forskerstudierne påbegyndes.
Forskerstuderende er således både  

 Ph.D.-studerende og kandidatstipendiater.
 For forskerstuderende er der fastsat særlige regler bl.a. i § 7 K, stk. 3.  

 I det følgende sondres der mellem forskerstuderende og  

 ikke-forskerstuderende.
2.11.2. Studierejselegater til ikke-forskerstuderende For modtagere, der ikke er forskerstuderende , indeholder  

 bestemmelserne i § 7 K, stk. 1, 2, 3, 4, 5 og 7, regler om skattefrihed for  

 studierejselegater.
Der kan være tale om andre studerende, men også om  

 lektorer og adjunkter, der tager på et studieophold i udlandet.
2.11.2.1. Hvilke studierejselegater omfattes Reglerne omhandler kun studierejselegater, der er betinget af, at de  

 anvendes til studierejse i udlandet, Færøerne eller Grønland.
Legatet kan  

 dække såvel ophold som rejse.
En studierejse omfatter typisk ophold ved  

 udenlandske skoler og læreanstalter eller studier af bestemte emner, samt  

 rejse mellem Danmark og studiestedet.
Bestemmelsen omfatter alene studierejser i udlandet.
Studierejser i  

 Danmark er ikke omfattet.
Når der i det følgende anvendes udtrykket udlandet,  

 tænkes der både på udlandet, Færøerne og Grønland.
Et legat ligner en gave.
Det må ikke være betinget af egentlige  

 modydelser, som f.eks. en ansættelseskontrakt eller et forfatterhonorar.  

 Beløb, som ydes af en arbejdsgiver som led i arbejdsforholdet, anses således  

 ikke for et legat.
Legater omfatter ydelser fra fonde, institutioner eller  

 det offentlige, hvad enten disse er hjemmehørende her i landet eller i  

 udlandet.
Stipendier fra Statens Uddannelsesstøtte er som udgangspunkt et  

 legat.
Det bestemmes dog udtrykkeligt, at stipendierne, bortset fra de i stk.  

 3 nævnte, ikke er indkomstskattefri.
Beløb fra forældre til børn er ikke omfattet af skattefrihedsbestemmelsen.  

 Det er gaver, der er omfattet af lov om afgift af dødsboer og gaver.
De er  

 aldrig indkomstskattepligtige.
Beløb fra familiemedlemmer anses ikke for  

 legater.
2.11.2.2. Skattefrihedens omfang Skattefriheden for legatet er begrænset til enten bestemte takster eller  

 til beløb til dækning af bestemte udgifter i forbindelse med studierejser.
 Der sondres mellem korte og lange studierejser, mellem ophold på  

 studiestedet og rejse mellem Danmark og studiestedet.
I de første 28 dage af et udlandsophold er legater til ophold på  

 studiestedet skattefri i det omfang, de ikke overstiger takster, der  

 fastsættes af Ligningsrådet.
Taksterne vedrører sædvanlige meromkostninger  

 ved opholdet på studiestedet.
For den del af opholdet, der overstiger 28  

 dage , ændres Ligningsrådets takst for skattefrihed på grund af  

 sædvanlige meromkostninger dog til et grundbeløb på 8.500 kr. pr. måned, jf.  

 stk. 1 sammenholdt med stk. 3.
 Grundbeløbet reguleres efter personskattelovens § 20. For 1995 udgør  

 beløbet 10.600 kr. og for 1996 10.900 kr.
Hvis opholdet overstiger de 28 dage med et antal dage, der ikke er hele  

 måneder, regnes for de dage, der ikke er hele måneder, med et skattefrit  

 beløb pr. dag, der er 1/30 af månedsbeløbet.
For 1995 er beløbet 353 kr. pr.  

 dag.
Legater til rejse mellem Danmark og studiestedet er skattefri i det  

 omfang, de ikke overstiger takster, der fastsættes af Ligningsrådet.
Taksten  

 for sædvanlige udgifter til rejse mellem Danmark og studiestedet er ikke  

 afhængig af studierejsens varighed.
Den er ens ved korte og lange  

 studierejser.
 Ligningsrådet har ved TSSCIR 1994-23 fastsat taksterne med virkning fra 1.  

 januar 1995.
Der gælder særlige regler om opgørelsen af udlandsopholdet.
Hvis der er  

 mindre end 30 dage mellem afslutningen af et ophold og begyndelsen af det  

 næste ophold i samme land, lægges opholdene sammen.
Hvis en person altså er i  

 f.eks.
London i 10 dage, herefter 20 dage hjemme, i London 10 dage, herefter  

 igen 20 dage hjemme og endelig igen i London i 10 dage, så har hans ophold i  

 udlandet varet i alt 30 dage.
Reglerne om skattefrihed indenfor bestemte takster anvendes på den måde,  

 at man lægger de skattefrihedsbeløb sammen, der kan udregnes efter  

 ovenstående.
Kun hvis de modtagne studierejselegater overstiger det samlede  

 skattefrihedsbeløb, beskattes det overskydende beløb.
Legater, der er øremærkede til dækning af dokumenterede udgifter i  

 forbindelse med studierejsen, holdes udenfor ovenstående opgørelse, når de  

 udgifter, der dækkes, er betaling af undervisning, deltagerafgifter og lign.,  

 herunder kurser i studiestedets sprog.
De pågældende legater er uden videre  

 skattefri, jf. § 7 K, stk. 4.
 For lønmodtageren, der, udover et legat fra f.eks. en privat fond, også  

 modtager skattefri godtgørelser fra sin arbejdsgiver til dækning af udgifter  

 ved udlandsopholdet, bortfalder skattefriheden for godtgørelserne, i det  

 omfang udgifterne kan dækkes af det indkomstskattefri legat eller løn, jf. §  

 7 K, stk. 7, 3. pkt.
 Udgifter, som dækkes af skattefri legater, kan ikke fradrages ved  

 indkomstopgørelsen, også selv om der i den øvrige lovgivning ellers måtte  

 være hjemmel til fradraget, jf. § 7 K, stk. 7.
 Reglerne i den her beskrevne udformning har virkning for legater, der er  

 erhvervet den 1. januar 1995 eller senere.
2.11.3. Forskerstuderende For forskerstuderendes udlandsrejser findes reglerne om  

 skattefrihed i § 7 K, stk. 3, 4, 5, 6 og 7. For forskerstuderende gælder den  

 særlige skattefrihedsbestemmelse i stk. 3. Herefter er løn, stipendium eller  

 legater indkomstskattefri for den dels vedkommende, der ikke overstiger et  

 grundbeløb på 8.500 kr. pr. måned.
Beløbet reguleres som nævnt efter  

 personskattelovens § 20 og udgør for 1995 10.600 kr. pr. måned og for 1996  

 10.900 kr. pr. måned.
Udlandsophold varer imidlertid sjældent et helt antal måneder.
For  

 udlandsophold, der ikke udgør hele måneder, regnes med et skattefrit beløb på  

 1/30 pr. dag.
For 1995 er beløbet 353 kr. pr. dag.
Betegnelsen forskerstuderende er uafhængig af, hvordan studierne  

 finansieres.
Det afgørende er, at personen er indskrevet ved en  

 forskeruddannelse.
Kernen i den forskerstuderendes indkomst vil som regel  

 være et særligt højt stipendium fra Statens Uddannelsesstøtte.
Det sker også,  

 at den pågældende i stedet modtager overenskomstmæssig løn enten som  

 kandidatstipendiat eller ved anden ansættelse.
Endelig forekommer det, at den  

 pågældende modtager legater fra fonde og lign.
Den forskerstuderende, der  

 modtager statens uddannelsesstøtte vil også ofte modtage en (begrænset)  

 aflønning for arbejdsopgaver typisk undervisning, mens den pågældende er i  

 Danmark.
Det sker undertiden, at den forskerstuderende med statens  

 uddannelsesstøtte modtager time/dagpenge m.v. fra sin uddannelsesinstitution  

 under udlandsopholdet.
Der findes også mere specielle finansieringsformer,  

 f.eks. forskerstuderende på uddannelsesorlov, der finansieres af en  

 orlovsydelse.
2.11.3.1. Forskerstuderende med statens uddannelsesstøtte  

 (Ph.D.-studerende) Statens uddannelsesstøtte, som oppebæres under ophold i udlandet, er  

 skattefri for den dels vedkommende, der ikke overstiger et beløb på 10.600  

 kr. (1995) om måneden.
Den studerende, der modtager SU, modtager normalt fire  

 stipendierater om måneden.
Skattefrihedsbeløbet svarer til tre  

 stipendierater.
Skattefriheden forudsætter dog, at studierne i udlandet sker  

 som led i en forskeruddannelse.
Om dette er tilfældet vil ofte fremgå af den  

studieplan , som udarbejdes for den forskerstuderende og godkendes af  

 uddannelsesinstitutionen.
Skattefriheden gælder ikke studiestøtte eller løn,  

 der ikke vedrører udlandsopholdet.
Den gælder således ikke den aflønning, som  

 den forskerstuderende modtager for at undervise på det institut, som  

 vedkommende er knyttet til.
 Det skattefri stipendium skal dække meromkostninger ved studieopholdet i  

 udlandet.
Der skelnes mellem udgifter til ophold (meromkostninger) og udgifter til  

 selve rejsen.
Dokumenterede udgifter til rejse mellem Danmark og studiestedet  

 er ikke omfattet af stk. 3. Legater til dækning af dokumenterede  

 rejseudgifter er skattefri, jf. § 7 K, stk. 4.
 Der vil endvidere være skattefrihed for dokumenterede udgifter til  

 betaling af undervisning, deltagerafgifter og lign. samt sprogundervisning i  

 studiestedets sprog.
Den institution, der står for udbetaling af uddannelsesstøtten, skal  

 indberette den skattepligtige del, dvs.
A-indkomsten, til  

 skattemyndighederne.
Det betyder, at de fire stipendierater, der ellers  

 skulle indberettes som skattepligtigt beløb, nedsættes med de skattefri  

 beløb.
På samme måde nedsættes grundlaget for indeholdelse af A-skat med de  

 skattefri beløb.
De beskrevne regler har virkning for statens uddannelsesstøtte til  

 forskerstuderende fra den 1. januar 1993. (Forskeruddannelsesreformens regler  

 om uddannelsesstøtte til forskerstuderende blev gennemført fra samme  

 tidspunkt.) Det forekommer undertiden, at der gives supplerende legater.
Der skal i så  

 fald sondres mellem legater før 1. januar 1995 og legater efter 1. januar  

 1995. Legater, der er erhvervet før 1. januar 1995, behandles efter de  

 hidtidig gældende regler.
Legater, der erhverves efter 1. januar 1995,  

 behandles efter de nedenstående for legater beskrevne regler i afsnit  

 2.11.3.3.
Som anført ovenfor har institutionerne i en række tilfælde ret til at  

 betale time- og dagpenge, dække hotelophold og betale rejseudgifter for den  

 Ph.D.-studerende.
Ydelserne er ikke omfattet af reglerne om skattefri  

 godtgørelse til lønmodtagere.
Den Ph.D.-studerende er ikke lønansat.
Hvis  

 institutionen betaler time- og dagpenge og dækker hotelophold, bortfalder  

 skattefriheden for ellers skattefri stipendium i samme omfang, jf. § 7 K,  

 stk. 7, sidste pkt.
 Hvis institutionen betaler rejseudgiften er ydelsen skattefri for den  

 Ph.D.-studerende, jf. § 7 K, stk. 4, som specifikt skattefritager denne  

 ydelse, der anses for et legat.
2.11.3.2. Forskerstuderende med løn (kandidatstipendiat) Nogle forskerstuderende finansieres ikke af statens uddannelsesstøtte, men  

 er i stedet fuldt ud lønansatte.
Disse forskerstuderende vil være skattefri  

 af løn, som oppebæres under udlandsopholdet for et beløb, der ikke overstiger  

 10.600 kr. (1995) om måneden.
 Der er almindeligvis tale om kandidatstipendiater.
 De pågældende vil endvidere være skattefri af evt. legater, som de måtte  

 modtage til dækning af undervisningsafgift og lign. og til dækning af  

 udgifter til rejse mellem Danmark og studiestedet, jf. nærmere § 7 K, stk. 4.
 De pågældende kan ikke bruge Ligningsrådets anvisninger om fradrag ved  

 arbejde udenfor Danmark eller andre regler om fradrag ved arbejde i udlandet  

 i stedet for § 7 K, selv om de står i lønmodtagerforhold til institutionen,  

 hvor de arbejder.
Derimod kan de godt anvende reglerne om skattefri godtgørelser til  

 lønmodtagere.
Der er således intet i vejen for, at de også kan opnå  

 skattefrihed for time- og dagpenge m.v. ud over de 10.600 kr. om måneden.
 Reglerne som her beskrevet har først virkning for løn, der er optjent  

 efter den 1. januar 1995.
2.11.3.3. Forskerstuderende med legater Forskerstuderende, der finansieres igennem legater (f.eks. legater fra Ny  

 Carlsbergfonden), er skattefri af legater, der er betinget af, at de anvendes  

 til studierejser i udlandet, for et beløb, der ikke overstiger 10.600 kr. pr.  

 måned, jf. stk. 3, 2. pkt.
 De pågældende vil endvidere være skattefri af evt. legater, som de måtte  

 modtage til dækning af undervisningsafgift og lign. og til dækning af  

 udgifter til rejse mellem Danmark og studiestedet, jf. nærmere § 7 K, stk. 4.
Disse regler har virkning for legater, der er erhvervet den 1. januar 1995  

 eller senere.
Det vil normalt være tildelingstidspunktet, der er afgørende.  

 Det udsætter således ikke erhvervelsestidspunktet, at legaterne er betinget  

 af, at de anvendes til studierejser i udlandet.
2.11.3.4. Forskerstuderende med både skattefri løn, uddannelsesstøtte  

 og legater Hvis en studerende modtager flere af de anførte ydelser, f.eks. både løn,  

 statens uddannelsesstøtte og legater til dækning af sit udlandsophold, gælder  

 10.600 kr.'s grænsen for alle ydelser under et.
Hvis alle ydelser lagt sammen  

 overstiger beløbsgrænsen på 10.600 kr., beskattes først løn svarende til det  

 overstigende beløb.
Hvis beløbsgrænsen efter beskatning af løn fortsat  

 overstiges, beskattes herefter statens uddannelsesstøtte.
Hvis beløbsgrænsen  

 fortsat overstiges, beskattes legatet.
I almindelighed vil en kombination af alle tre ydelser være sjældent  

 forekommende.
Mere almindeligt vil det være, at to af dem forekommer  

 samtidigt f.eks. uddannelsesstøtte og legater.
 Den anførte opgørelsesmåde gælder også legater, der er skattefri efter  

 gamle regler og uddannelsesstøtte, der er skattefri efter de nye regler,  

 alene med det forbehold, at hvis det private legat overstiger 10.600 kr., vil  

 det stadig kunne være skattefrit efter ældre regler.
 Eksempel:
En forskerstuderende modtager i 1994 statens uddannelsesstøtte med ca.  

 14.000 kr. samt et privat legat på 4.000 kr. til en måneds studier i USA, i  

 alt 18.000 kr.
De 4.000 kr. i privat legat er skattefrit efter de gamle  

 regler.
Ifølge § 7 K, stk. 7, sidste pkt., nedsættes de 10.600 kr.'s  

 skattefri uddannelsesstøtte som følge heraf til 6.600 kr.'s skattefri  

 uddannelsesstøtte.
Det betyder, at den samlede skattefrihed fortsat er 10.600  

 kr.
2.11.3.5. Forskerstuderende finansieret på anden vis De beskrevne skattefrihedsregler er udtømmende.
En forskerstuderende, der  

 alene modtager støtte efter reglerne om uddannelsesorlov, er således ikke  

 omfattet af skattefrihedsreglerne.
2.11.4. Legater til videnskabelige arbejder Udover bestemmelser om studierejselegater m.v. indeholder § 7 K, stk. 6,  

 en bestemmelse om, at legater bestemt til videnskabeligt arbejde er  

 indkomstskattefri.
Udgifterne ved det videnskabelige arbejde vil til gengæld  

 aldrig kunne fradrages eller afskrives.
2.11.5. Legater til dækning af en højere uddannelsesinstitutions  

 udgifter til forskerstuderendes studier Indkomstskattefriheden omfatter også legater til dækning af en højere  

 uddannelsesinstitutions udgifter til forskerstuderendes studier, jf. stk. 6.  

 Baggrunden herfor er, at den forskerstuderende for at kunne komme i gang med  

 sit studium, undertiden selv skal møde op med tilsagn om legater, der dækker  

 uddannelsesinstitutionens udgifter til uddannelse af den forskerstuderende.  

 De typiske udgifter vil være udgifter til vejledning af den studerende,  

 materialeudgifter og en andel af institutionens generelle  

 administrationsomkostninger.
Sådanne legater er indkomstskattefri for den studerende.
Skattefriheden  

 gælder på legatmodtagelsestidspunktet.
Legatet er skattefrit, selvom det er  

 klart, at det er ydet til en bestemt studerendes forskeruddannelse, når blot  

 det er ydet med den klausul, at det skal bruges til dækning af  

 uddannelsesinstitutionens udgifter.
Det kan være institutionens omkostninger  

 ved uddannelse af de forskerstuderende, udgifter til vejledning,  

 materialeudgifter og lignende omkostningsbeløb.
Hvis institutionen udbetaler  

 f.eks. rejsetilskud til den studerende, skal skattepligten ikke bedømmes  

 efter reglen om omkostninger ved videnskabelige arbejder.
På samme måde  

 gælder, at hvis institutionen modtager et løntilskud til brug for den  

 studerendes aflønning som undervisningsassistent, skal dette tilskud  

 naturligvis beskattes hos den studerende, når det udbetales til den  

 pågældende.
 Indkomstskattefriheden gælder legater til dækning af omkostninger ved den  

 forskerstuderende fra den 1. januar 1993. Da forskerstudierne er oprettet pr.  

 1. januar 1993, gælder skattefriheden altså alle denne type legater.
2.11.6. Stipendiater fra udviklingslandene Ved lov nr. 1115 af 21. december 1994 er der sket en tilføjelse til § 7 K,  

 idet reglerne i den tidligere tekstanmærkning nr. 50 til finanslovens § 38  

 om, at stipendiater fra udviklingslandene er fritaget for at medregne  

 modtagne stipendier ved opgørelsen af deres skattepligtige indkomst, nu  

 fremgår af § 7 K, stk. 9.
 Samtidig hermed er skattefritagelsesreglerne for stipendiater fra  

 udviklingslandene blevet tydeliggjort.
Ændringen omfatter legater, der ydes af Danida, legater, der ydes af andre  

 offentlige midler samt legater, der ydes af private fonde og lign. til  

 stipendiater fra udviklingslandene.
Skattefriheden gælder både danske og  

 udenlandske midler.
 Skattefriheden omfatter kun stipendiatens legater og ikke evt. andre  

 indtægter.
 Ved en stipendiat forstås en person, der er her i landet for at udvikle  

 sin viden og færdigheder med henblik på udnyttelse i hjemlandet, og som i alt  

 overvejende grad får finansieret sit ophold gennem legatmidler.
 Det er en forudsætning for skattefrihed, at den pågældende inden opholdet  

 her i landet, er statsborger og hjemmehørende i et udviklingsland.
 Ligningsrådet er bemyndiget til at fastsætte, hvad der nærmere skal  

 forstås ved et udviklingsland.
 Bestemmelsen om skattefrihed for legater til stipendiater fra  

 udviklingslande har virkning fra og med indkomståret 1995.
2.12. Ligningslovens § 7 L - bortseelsesret for lønmodtageres  

 arbejdsmarkedsbidrag Ved lov om arbejdsmarkedsfonde er der indført et særligt  

 arbejdsmarkedsbidrag for lønmodtagere m.fl.
 Ligningslovens § 7 L giver bortseelsesret ved opgørelsen af den  

 skattepligtige indkomst for indeholdte arbejdsmarkedsbidrag for personer, der  

 er omfattet af bidragspligten efter § 7, stk. 1, jf. § 8, stk. 1, i lov om  

 arbejdsmarkedsfonde.
 Herved fragår arbejdsmarkedsbidraget i den personlige indkomst, jf.  

 princippet for den skattemæssige behandling af bidrag til  

 arbejdsgiveradministrerede pensionsordninger i pensionsbeskatningslovens §  

 19.
Som hovedregel indeholdes arbejdsmarkedsbidrag hos lønmodtagere af  

 arbejdsgiveren, herunder en tidligere arbejdsgiver.
I disse tilfælde bortses  

 der fra arbejdsmarkedsbidraget ved opgørelsen af arbejdstagerens  

 skattepligtige indkomst (løn og andet vederlag) fra arbejdsgiveren.
Det samme  

 gælder for fratrædelsesgodtgørelser, efterløn el.lign. til en tidligere  

 ansat, hvori en arbejdsgiver indeholder arbejdsmarkedsbidrag.
 Lønmodtagere skal ved opgørelsen af den skattepligtige indkomst heller  

 ikke medregne bidrag, som et pensionsinstitut indeholder i de  

 pensionsindbetalinger, som arbejdsgiveren foretager til en  

 arbejdsgiveradministreret pensionsordning.
 Kredsen af personer, der er omfattet af bidragspligten for lønmodtagere  

 m.fl. efter arbejdsmarkedsfondslovens § 7, stk. 1, omfatter også personer,  

 der modtager dagpenge ved ledighed, sygdom og fødsel, for så vidt angår  

 indbetalinger fra henholdsvis arbejdsløshedskasser og de kommunale  

 dagpengemyndigheder til Arbejdsmarkedets Tillægspension.
Pårørende til tidligere ansatte, der modtager efterbetalinger og  

 pensionslignende ydelser i henhold til uafdækkede pensionsordninger fra  

 afdødes tidligere arbejdsgiver her i landet, er også omfattet af  

 bidragspligten.
Herudover omfatter den bidragspligtige personkreds tidligere  

 selvstændige erhvervsdrivende, der modtager efterbetalinger eller  

 pensionslignende ydelser fra den tidligere virksomhed.
 Hele den personkreds, der er omfattet af bidragspligten efter § 7, stk. 1,  

 i arbejdsmarkedsfondsloven, opnår bortseelsesret for indeholdte  

 arbejdsmarkedsbidrag.
I enkelte tilfælde kan det dog forekomme, at der ikke skal indeholdes  

 arbejdsmarkedsbidrag.
I disse tilfælde opkræves bidraget efterfølgende hos  

 lønmodtageren m.fl. på baggrund af selvangivelsesoplysninger.
I så fald er  

 bidraget fradragsberettiget i skattepligtig indkomst efter ligningslovens § 8  

 M og fradrages i personlig indkomst efter personskattelovens § 3, stk. 2, nr.  

 7.
 Fradraget henføres til det år, der svarer til det indkomstår, hvori det  

 pågældende vederlag m.v. indgår ved opgørelsen af den skattepligtige  

 indkomst.
 For så vidt angår selvstændige erhvervsdrivendes m.fl. fradrag for  

 arbejdsmarkedsbidrag efter ligningslovens § 8 M henvises til punkt 14.13.  

 nedenfor.
 2.13. Ligningslovens § 7 O - visse engangsindtægter m.v.
Ved lov nr. 313 af 17. maj 1995 er lov om særlig indkomstskat m.v. ophævet  

 som selvstændig lov med virkning for indkomståret 1996 og senere indkomstår,  

 og beskatningshjemmel m.v. er overført til den øvrige skattelovgivning.
Det  

 gælder bl.a. indtægter, som var omfattet af § 2, nr. 11, § 2, nr. 15, og § 2,  

 nr. 16, i lov om særlig indkomstskat m.v.
Ved samme lov er ligningslovens §  

 7, litra w, overført til ligningslovens § 7 O, stk. 1, nr. 1-4, jf. punkt  

 2.1.21.
 Endvidere er bestemmelserne i § 17 i lov om særlig indkomstskat m.v.  

 overført til ligningslovens § 7 O, stk. 2.
I § 7 O bestemmes det, at indtægter omfattet af stk. 1 og 2, medregnes til  

 den skattepligtige indkomst, dog således, at den del af indkomstårets sum af  

 de i § 7 O, stk. 1 og 2, nævnte indkomster, der ikke overstiger et grundbeløb  

 på 7.900 kr., er skattefri.
Grundbeløbet reguleres efter personskattelovens §  

 20, og udgør for 1996 10.200 kr.
Af den del af summen af indkomstårets  

 indkomster efter stk. 1 og 2, der overstiger grundbeløbet, medregnes alene 85  

 pct. ved indkomstopgørelsen.
 Der henvises i øvrigt til punkt 2.3. i cirkulære nr. 181 af 1. december  

 1995 om ophævelse af lov om særlig indkomstskat m.v. og ændring af  

 forskellige skattelove og konkursloven, hvor reglerne angående beskatning  

 efter § 7 O nærmere er beskrevet.
2.14. Ligningslovens § 7 P - genvundne afskrivninger Efter bestemmelsen i ligningslovens § 7 P, som er indført med virkning for  

 indkomståret 1996 og senere indkomstår ved lov nr. 313 af 17. maj 1995 om  

 ophævelse af lov om særlig indkomstskat m.v. og ændring af forskellige  

 skattelove og konkursloven, beskattes skattepligtige personer af fortjenester  

 på driftsmidler og skibe i forbindelse med virksomhedsophør og af genvundne  

 afskrivninger på bygninger.
Anvendelsesområdet for ligningslovens § 7 P  

 svarer til anvendelsesområdet for bestemmelserne i § 2, nr. 1 og 2, i den  

 ophævede lov om særlig indkomstskat.
 Bestemmelsen omfatter for det første fortjeneste og tab ved afhændelse  

 eller afståelse af maskiner, inventar og lignende driftsmidler, der  

 udelukkende benyttes erhvervsmæssigt, eller skibe, når afhændelsen m.v. sker  

 i forbindelse med afhændelsen m.v. af den pågældende virksomhed og  

 fortjenesten eller tabet omfattes af bestemmelserne i afskrivningslovens § 6  

 og § 13, jf. § 6, (ligningslovens § 7 P, nr. 1).
 For det andet omfatter bestemmelsen fortjeneste opgjort efter  

 afskrivningslovens § 29 ved afståelse af bygninger og installationer samt  

 dræningsanlæg, på hvilke der har været foretaget skattemæssige afskrivninger  

 (ligningslovens § 7 P, nr. 2).
 Efter ligningslovens § 7 P og § 19, stk. 2, 1. pkt., i lov nr. 313 af 17.  

 maj 1995 om ophævelse af lov om særlig indkomstskat m.v. og ændring af  

 forskellige skattelove og konkursloven skal skattepligtige personer alene  

 medregne de i ligningslovens § 7 P omhandlede fortjenester, tab og genvundne  

 afskrivninger med 85 pct. i indkomstårene 1996 og 1997 og med 90 pct. i  

 indkomståret 1998 og efterfølgende indkomstår.
 Der henvises i øvrigt til punkt 2.4. i cirkulære nr. 181 af 1. december  

 1995 om ophævelse af lov om særlig indkomstskat m.v. og ændring af  

 forskellige skattelove og konkursloven, hvor reglerne angående beskatning  

 efter § 7 P nærmere er beskrevet.
 2.15. Ligningslovens § 12 A - fribolig for forældre m.fl.
Efter § 12 A i ligningsloven beskattes ejeren af en ejerbolig under visse  

 betingelser efter lejeværdireglernes procentregler, når boligen uden eller  

 mod delvis betaling stilles til rådighed for forældre m.fl.
Herved beskattes  

 ejeren på samme måde, som hvis ejeren selv havde beboet boligen.
Lejeværdien  

 beskattes som kapitalindkomst.
Såfremt der betales en leje, der overstiger  

 lejeværdibeløbet efter procentreglerne, medregnes det overskydende beløb i  

 indkomsten ved siden af beløbet beregnet efter procentreglerne.
Dette beløb  

 beskattes som personlig indkomst eller som kapitalindkomst afhængig af  

 hvilken slags bolig, der stilles til rådighed.
Normalt beskattes ejeren af  

 den leje, som boligen ville kunne indbringe ved udleje til en uafhængig  

 person (markedslejen), når boligen udlejes helt eller delvis vederlagsfrit.
Efter ligningslovens § 12, stk. 1 og stk. 4, er der ubegrænset fradragsret  

 for udgifter til løbende ydelser i form af hel eller delvis fribolig.
For  

 børnebørn er fradragsretten dog begrænset til højst 3.000 kr. årligt.
Denne  

 fradragsret er efter praksis betinget af, at giveren har afgivet en skriftlig  

 erklæring om underholdsforpligtelsen, som modtageren bevisligt er bekendt  

 med.
Normalt skal forpligtelsen være påtaget for ubestemt tid, men kan dog  

 begrænses til en forudsat fastsat periode, der sædvanligvis ikke må være  

 kortere end 10 år.
Disse betingelser stilles ikke efter § 12 A.
§ 12  A anvendes, når boligen ville være omfattet af  

 den procentvise lejeværdiberegning i ligningslovens §§ 15 B-I, såfremt ejeren  

 selv benyttede boligen.
Det vil sige, at der skal være tale om et  

 enfamilieshus, herunder en ejerlejlighed.
Tofamilieshuse, stuehuse til  

 landbrugsejendom eller skovbrugsejendom, eller en ejendom med en eller to  

 lejligheder, som i væsentligt omfang benyttes erhvervsmæssigt, er omfattet af  

 bestemmelsen, når vurderingsmyndigheden har foretaget en fordeling af  

 ejendomsværdien på boligen og den øvrige ejendom.
Hvis der er tale om en udlejningsejendom, som indeholder 6 eller færre  

 beboelseslejligheder, jf. ligningslovens § 15 C, kan § 12 A finde anvendelse,  

 såfremt ejeren har valgt standardiseret lejeværdiberegning.
For så vidt angår  

 ejendomme til helårsbeboelse, som indeholder flere end to  

 beboelseslejligheder, og som ejes og bebos af deltagerne i et boligsameje, et  

 boliginteressentskab, et boligkommanditselskab m.v., kan § 12 A finde  

 anvendelse, hvis deltagerne har valgt standardiseret lejeværdiberegning.
Det er en betingelse for anvendelse af reglerne i § 12 A, at boligen  

 udlejes til ejerens eller dennes ægtefælles forældre, stedforældre eller  

 bedsteforældre.
Mindst en af forældrene, stedforældrene eller  

 bedsteforældrene skal være førtidspensionist, efterlønsmodtager eller være  

 fyldt 67 år inden udgangen af indkomståret.
Den skattepligtiges samlever  

 gennem de sidste to år, inden friboligen stilles til rådighed, sidestilles  

 med en ægtefælle.
 Endvidere er det en betingelse, at den fribolig, som stilles til rådighed,  

 findes i tilknytning til en bolig, som den skattepligtige eller dennes  

 ægtefælle bebor.
Ved bedømmelsen af, om giverens bolig og friboligen ligger i tilknytning  

 til hinanden, må der lægges vægt på den fysiske afstand.
Således er  

 lejligheder i samme opgang eller i naboopgange i en etageejendom i  

 tilknytning til hinanden.
Det samme vil være tilfældet med naborækkehuse  

 eller et tofamilieshus.
To naboparcelhuse må ligeledes siges at være i  

 tilknytning til hinanden, og det samme gælder også, hvis der på en  

 parcelhusgrund er opført to selvstændige boliger.
Uden for disse tilfælde må der foretages en konkret bedømmelse i hver  

 enkelt sag, hvorved der især lægges vægt på den ældres situation.
Det vil  

 f.eks. således kunne statueres, at boligerne har den fornødne tilknytning,  

 når de er således beliggende, at dette findes rimeligt af hensyn til  

 varetagelsen af det bag bestemmelsen liggende hensyn - opfyldelsen af et  

 plejebehov hos den ældre.
2.16. Ligningslovens § 16 G - afløsning og bortfald af visse  

 pensionsordninger Bestemmelsen, som tidligere fandtes i § 2, nr. 11, i den nu ophævede lov  

 om særlig indkomstskat m.v., vedrører beløb, der ved afløsning eller bortfald  

 af pensionsordninger tilfalder arbejdsgiveren, når denne i sin skattepligtige  

 indkomst har fradraget de af ham betalte tilskud til ordningen.
Bestemmelsen  

 omfatter således både beløb fra pensionsordninger omfattet af  

 pensionsbeskatningsloven og beløb fra pensionsordninger, der ikke er omfattet  

 af pensionsbeskatningsloven.
 Beløb omfattet af § 16 G er for skattepligtige personer omfattet af  

 ligningslovens § 7 O, jf. ligningslovens § 7 O, stk. 1, nr. 3, jf. punkt  

 2.3.4. og punkt 2.8. i cirkulære nr. 181 af 1. december 1995 om ophævelse af  

 lov om særlig indkomstskat m.v. og ændring af forskellige skattelove og  

 konkursloven, samt punkt 2.13. ovenfor.
 Undtaget fra bestemmelsen er beløb, der udbetales til arbejdsgiveren fra  

 en ordning omfattet af pensionsbeskatningsloven i kraft af et forhold som  

 nævnt i pensionsbeskatningslovens § 17. Disse beløb skal medregnes i  

 arbejdsgiverens skattepligtige indkomst efter pensionsbeskatningslovens § 24.
2.17. Ligningslovens § 17 B - frigørelsesafgift, tilbagebetaling Efter § 45 i lov om planlægning kan kommunalbestyrelsen i visse tilfælde  

 tilbageføre arealer fra byzone eller sommerhusområde til landzone.
 Når en afgiftspligtig ejendom tilbageføres til landzone i medfør af § 45 i  

 lov om planlægning, tilbagebetales betalt frigørelsesafgift til den  

 afgiftspligtige, hvis den pågældende er ejer af ejendommen på tidspunktet for  

 ejendommens tilbageførsel, jf. frigørelsesafgiftslovens § 8 A.
 Frigørelsesafgiften tilbagebetales med en rentegodtgørelse på 4 pct. p.a.  

 Den tilbagebetalte afgift med tillæg af rentegodtgørelse skal ikke medregnes  

 ved opgørelsen af modtagerens skattepligtige indkomst.
Er der bevilget henstand med betaling af frigørelsesafgiften, bortfalder  

 henstandsbeløbet.
I visse tilfælde tilbagebetales en del af betalte  

 henstandsrenter.
Det bortfaldne henstandsbeløb og de udbetalte renter skal  

 ikke medregnes ved modtagerens indkomstopgørelse og giver ikke anledning til  

 ændring af modtagerens indkomstansættelser for tidligere indkomstår.
Ved tilbageførsel til landzone af en ejendom ydes der en godtgørelse til  

 ejeren af den tilbageførte ejendom for en del af den grundskyld, der har  

 været betalt for arealet i den pågældendes ejertid, jf. § 29 A i lov om  

 beskatning til kommunerne af faste ejendomme og § 5 A i lov om grundskyld til  

 staten af landsbrugsejendomme.
Godtgørelsesbeløbet forrentes med 4 pct. p.a.
 Disse beløb medregnes ikke ved opgørelsen af modtagerens skattepligtige  

 indkomst og giver ikke anledning til ændring af modtagerens  

 indkomstansættelser for tidligere indkomstår.
 3. MEDARBEJDERAKTIER M.M.
 I det følgende redegøres for de skattebegunstigede  

 medarbejderaktieordninger efter ligningslovens § 7 A .
Efter bestemmelsen i ligningslovens § 7 N kan en arbejdsgiver opnå  

 godkendelse af en medarbejderobligationsordning, hvorefter arbejdsgiveren kan  

 udlodde udbytteandele el.lign. i form af obligationer, der ikke er  

 indkomstskattepligtige hos medarbejderen.
Arbejdsgiveren skal dog betale en  

 afgift på 45 pct. af den del af udlodningen, der overstiger 1.800 kr. pr. år  

 pr. medarbejder.
Ligningslovens § 7 N har virkning fra og med indkomståret  

 1996, jf. § 19, stk. 1, i lov nr. 313 af 17. maj 1995. De hidtidige regler om  

 medarbejderobligationsordningen findes i § 16 i lov om særlig indkomstskat  

 m.v., der er ophævet med virkning fra og med indkomståret 1996.
Der henvises til cirkulære nr. 181 af 1. december 1995 om ophævelse af lov  

 om særlig indkomstskat m.v. og ændring af forskellige skattelove og  

 konkursloven, hvor de nye regler vedrørende medarbejderobligationer omtales i  

 punkt 2.2. Punkterne 3.4.1., 3.4.6. og 3.4.7. i dette cirkulære finder dog  

 tilsvarende anvendelse for medarbejderobligationer.
For så vidt angår § 16 i  

 lov om særlig indkomstskat henvises til punkt 3.5. i cirkulære nr. 96 af 22.  

 juni 1993 om ligningsloven.
3.1. Reglerne for medarbejderaktieordninger m.v. i hovedtræk Efter bestemmelsen i ligningslovens § 7 A, stk. 1, kan et selskab  

 på visse betingelser opnå godkendelse af en medarbejderaktieordning,  

 hvorefter de ansatte kan få ret til at tegne aktier til favørkurs, uden at de  

 ved erhvervelsen bliver beskattet af værdien af tegningsretten.
 Efter bestemmelsen i ligningslovens § 7 A, stk. 2, kan et selskab  

 opnå godkendelse af en medarbejderaktieordning, hvorefter selskabet kan  

 udlodde udbytteandele el.lign. skattefrit til de ansatte i form af aktier for  

 en kursværdi af indtil 6.000 kr. pr. år pr. medarbejder.
 Det er i alle tilfælde told- og skatteregionerne (for Københavns og  

 Frederiksberg kommuners vedkommende dog skattedirektoraterne), som godkender  

 ordningen, jf. punkt 3.4.8. Anmodning om godkendelse skal indsendes til den  

 told- og skatteregion (skattedirektorat), hvori selskabet har hjemsted.
Efter reglerne i ligningslovens § 7 A, stk. 1 og stk. 2, kan aktier i et  

 selskab afhændes eller udloddes til selskabets medarbejdere, uden at dette  

 udløser beskatning hos medarbejderen.
Der er nedenfor i punkt 3.2. redegjort  

 for reglerne for udstedelse af medarbejderaktier til favørkurs efter § 7 A,  

 stk. 1. I punkt 3.3. er der redegjort for reglerne for udlodning af  

 vederlagsfri medarbejderaktier efter § 7 A, stk. 2. De fælles bestemmelser  

 for de to medarbejderaktieordninger er beskrevet i punkt 3.4.
3.2. Medarbejderaktieordninger efter ligningslovens § 7 A, stk. 1 Efter reglerne i ligningslovens § 7 A, stk. 1,jf. stk. 5, kan  

 skatteministeren godkende en medarbejderaktieordning, hvorefter et selskab  

 giver de ansatte ret til at erhverve aktier, anparter eller andelsbeviser i  

 selskabet, uden at værdien af denne ret skal medregnes til de ansattes  

 skattepligtige indkomst.
Ordningen går ud på, at selskabet kan tilbyde aktier til medarbejderne til  

 favørkurs, uden at forskellen mellem denne favørkursværdi og aktiernes reelle  

 værdi bliver skattepligtig for medarbejderne.
Der kan både være tale om  

 nyudstedelse af aktier og om salg af selskabets beholdning af egne aktier.  

 Forskellen mellem favørkursværdien og aktiernes reelle værdi bliver ikke  

 skattepligtig på tidspunktet for erhvervelsen, men først ved et senere salg  

 efter aktieavancebeskatningslovens regler.
 Reglen gælder for aktieselskaber, anpartsselskaber og andelsselskaber.
 Det er en forudsætning for godkendelse af en medarbejderaktieordning efter  

 ligningslovens § 7 A, stk. 1, at favørkursen ikke sættes lavere end til pari.
Efter ligningslovens § 7 A, stk. 6, er det en betingelse for godkendelse  

 af en medarbejderaktieordning efter § 7 A, stk. 1, at rådigheden over  

 aktierne indskrænkes i mindst 5 år.
Bestemmelserne herom er beskrevet i punkt  

 3.4.6.
Hvis et selskab giver sine medarbejdere tegningsret til nyudstedte aktier  

 efter ligningslovens § 7 A, stk. 1, har selskabet ingen fradragsret.
Hvis  

 selskabet derimod giver sine medarbejdere ret til at erhverve aktier af  

 selskabets beholdning af egne aktier, kan selskabet efter § 7 A, stk. 4, ved  

 opgørelsen af sin skattepligtige indkomst fratrække forskellen mellem  

 aktiernes handelsværdi på afhændelsestidspunktet og den kursværdi, som  

 medarbejderne erhverver aktierne til.
Det tab, som selskabet lider ved at  

 afhænde beholdningsaktier til medarbejderne under aktiernes handelsværdi,  

 behandles således som en fradragsberettiget driftsudgift.
Til gengæld finder  

 de almindelige aktieavancebeskatningsregler anvendelse for selskabet, hvis  

 det afhænder aktier af sin egen beholdning til de ansatte, jf. § 7 A, stk. 3.  

 Disse regler er nærmere beskrevet nedenfor i punkt 3.4.3. Hvis medarbejderen  

 efter båndlæggelsesperiodens udløb afhænder aktierne, skal denne ligeledes  

 anvende aktieavancebeskatningslovens regler.
Anskaffelsessummen for  

 medarbejderaktier omfattet af ligningslovens § 7 A, stk. 1, er det beløb, der  

 er betalt ved erhvervelsen af de båndlagte aktier (favørkursen).
3.3. Medarbejderaktieordninger efter ligningslovens § 7 A, stk. 2 Efter reglerne i ligningslovens § 7 A, stk. 2, jf. stk. 5, kan  

 skatteministeren godkende en medarbejderaktieordning, hvorefter et selskab  

 kan udlodde udbytteandele el.lign. skattefrit til de ansatte i form af  

 aktier.
Der kan både være tale om nyudstedelse af aktier og om overdragelse  

 af selskabets beholdning af egne aktier.
 Ved »udbytteandele el.lign.« forstås, at medarbejderen på  

 lignende måde som aktionæren får del i virksomhedens afkast.
 Reglen gælder for aktieselskaber og anpartsselskaber, men ikke for  

 andelsselskaber.
Selskabet kan højst skattefrit udlodde 6.000 kr. årligt til hver ansat.  

 Hvis aktiernes kursværdi overstiger denne beløbsgrænse, medregnes det  

 overskydende beløb ved opgørelsen af medarbejderens skattepligtige indkomst  

 (personlig indkomst), idet beløbet betragtes som et løntillæg.
I modsætning  

 til de tilfælde, der er nævnt i ligningslovens § 7 A, stk. 1, omfatter  

 skattefriheden efter stk. 2 aktiens fulde værdi.
Selskabet kan fratrække de udloddede udbytteandele ved opgørelsen af sin  

 skattepligtige indkomst.
Det gælder både udbytteandele, der udloddes inden  

 for den skattefri beløbsgrænse på 6.000 kr., og beløb, der udloddes udover  

 denne beløbsgrænse.
Fradragsretten gælder både ved nyudstedelse af aktier og  

 ved overdragelse af selskabets beholdning af egne aktier.
De  

 fradragsberettigede udlodninger skal i øvrigt behandles som almindelige  

 driftsomkostninger.
Ved udlodning af selskabets beholdning af egne aktier gælder de  

 almindelige aktieavancebeskatningsregler for selskabet.
Disse regler er  

 nærmere beskrevet nedenfor i punkt 3.4.3. Hvis medarbejderen efter  

 båndlæggelsesperiodens udløb afhænder aktierne, skal denne også anvende  

 aktieavancebeskatningslovens almindelige regler.
For medarbejderaktier,  

 erhvervet vederlagsfrit efter ligningslovens § 7 A, stk. 2, fastsættes  

 anskaffelsessummen efter de almindelige regler i aktieavancebeskatningsloven.
 Børsnoterede aktier ansættes til en kursværdi, der svarer til den på  

 udlodningstidspunktet af Københavns Fondsbørs senest beregnede officielle  

 kurs, der er et omsætningsvejet gennemsnit af alle handler (»Alle  

 handler«). Kursen »Alle handler« fremgår af de kurslister, der  

 offentliggøres af Københavns Fondsbørs.
Unoterede aktier ansættes til aktiernes handelsværdi.
Kan der ikke  

 fremskaffes oplysning om handelsværdien ud fra de omsætninger, der har fundet  

 sted, kan man ved værdiansættelsen anvende en kurs, beregnet efter de  

 retningslinier for beregning af formueskattekurser, der fastsættes af  

 Ligningsrådet.
Det samme gælder, hvis omsætningerne har fundet sted under  

 forhold, som bevirker, at den anvendte overtagelseskurs er uegnet som udtryk  

 for handelsværdien.
Denne kursberegning foretages i almindelighed på grundlag  

 af selskabets regnskab for det regnskabsår, der er udløbet nærmest  

forud for tidspunktet for aktieerhvervelsen.
I særlige tilfælde må  

 beregningen dog foretages på grundlag af regnskabet for det regnskabsår, der  

 udløber efter dette tidspunkt, navnlig i tilfælde, hvor udlodningen  

 sker ganske kort tid forud for regnskabsårets udløb.
Ved udlodning i  

 regnskabsårets sidste måned tages der således efter praksis udgangspunkt i  

 det regnskabsår, der udløber umiddelbart efter overdragelsen.
Beregningen af  

 kursen sker ved at anvende de beregningsregler, herunder  

 beregningsfaktorerne, som var kendt på dette tidspunkt.
Ved værdiansættelsen tages der ikke hensyn til, at aktiernes omsættelighed  

 er begrænset, således at aktierne ved afståelse eller aktionærens dødsfald  

 tilbagesælges til selskabet eller tilbydes medaktionærerne, eventuelt til en  

 bestemt kurs.
Dette gælder, uanset om begrænsningen af omsætteligheden er  

 sket med hjemmel i selskabsskattelovens § 31, stk. 2, vedrørende betingelsen  

 for at opretholde sambeskatningen mellem moder- og datterselskaber ved  

 datterselskabets udstedelse af medarbejderaktier, eller om begrænsningen har  

 hjemmel i selskabets vedtægter og gælder for alle selskabets øvrige aktier af  

 samme klasse.
Ved værdiansættelsen tages der normalt heller ikke hensyn til, om aktierne  

 er majoritets- eller minoritetsaktier.
Der kan kun undtagelsesvis tages  

 hensyn til en forringelse af selskabets økonomiske forhold i perioden fra  

 udløbet af det regnskabsår, der skal anvendes ved kursberegningen, til  

 tidspunktet for udlodningen.
I tvivlstilfælde anvendes reglerne om værdiansættelse i dødsboer i  

 kildeskattelovens § 16, stk. 3 og 4, analogt.
Indeholder ordningen ikke  

 bestemmelser om beregningsgrundlaget ved fastsættelsen af afregningskursen  

 ved tilbagesalg til selskabet, anvendes reglerne om værdiansættelse ved  

 udmeldte skønsmænd i aktieselskabslovens § 19, stk. 2, og  

 anpartsselskabslovens § 14 a, stk. 2.
 Det er efter ligningslovens § 7 A, stk. 7, en forudsætning for godkendelse  

 af en medarbejderaktieordning efter ligningslovens § 7 A, stk. 2, at  

 rådigheden over aktierne indskrænkes i mindst 7 år.
 Bestemmelserne herom er beskrevet i punkt 3.4.6.
 Efter ligningslovens § 7 A, stk. 7, er det endvidere en betingelse, at  

 aktier, der udloddes efter § 7 A, stk. 2, har mindst samme stemmeværdi som de  

 aktier i selskabet, der i øvrigt har størst stemmeværdi.
 Betingelsen om maksimal stemmeret kan dog fraviges for selskaber, der står  

 i koncernforbindelse med en fond, jf. aktieselskabslovens § 2, stk. 1 og 2.  

 Det er en betingelse herfor, at den pågældende fond anvender hele sit  

 overskud til erhvervsaktive investeringer eller alment velgørende formål, og  

 at medarbejderaktiernes stemmeværdi i så fald svarer til højeste stemmeværdi  

 på de af selskabets aktier, der er i omsætning, jf. § 2 i bekendtgørelse nr.  

 873 af 17. oktober 1994 om visse ligningslovsregler m.v.
3.4. Fællesbestemmelser (betingelser) for medarbejderaktieordninger 3.4.1. Betingelser for godkendelse For at et selskab kan opnå godkendelse af en medarbejderaktieordning  

 kræves, at adgangen til at erhverve aktier som udgangspunkt skal stå åben for  

 alle ansatte i virksomheden, således at ingen gruppe af ansatte bliver  

 favoriseret.
Begrænsninger, der er fastsat efter almene kriterier, kan dog  

 anerkendes.
Adgangen til at erhverve aktier kan således være betinget af, at  

 medarbejderen har været ansat i virksomheden eller til denne knyttede  

 virksomheder i en vis kortere tid - op til 3 år er godkendt - og  

 tegningsrettens omfang kan variere for forskellige grupper af ansatte.  

 Grupperne kan være opdelt efter tilknytningen til virksomheden  

 (moderselskab-datterselskab), efter arbejdets varighed (heltid-deltid), efter  

 anciennitet, efter aflønning eller efter en kombination af disse kriterier.  

 Selskabets bestyrelsesmedlemmer kan kun omfattes af en  

 medarbejderaktieordning, hvis de er medarbejdere i selskabet.
Som ansatte i et selskab medregnes også ansatte i dette selskabs datter-  

 og datterdatterselskaber, herunder disses udenlandske filialer.
En ordning  

 efter ligningslovens § 7 A, stk. 1 eller stk. 2, kan endvidere godkendes for  

 ansatte i danske datter- eller datterdatterselskaber og filialer af  

 udenlandske moderselskaber, således at disse kan tegne aktier eller modtage  

 udbytteandele i form af aktier i det udenlandske selskab på samme vilkår som  

 medarbejderne i det udenlandske selskab, såfremt ordningen i øvrigt opfylder  

 de almindelige regler herom.
Medarbejderen skal på erhvervelsestidspunktet være ansat i uopsagt  

 stilling i selskabet.
Undtagelse kan dog gøres for medarbejdere, der er ansat  

 på erhvervelsestidspunktet, men som på grund af alder er opsagt til  

 pensionering.
Endvidere kan ordningen omfatte medarbejdere, som er opsagt på  

 erhvervelsestidspunktet på grund af sæsonprægede ændringer i virksomhedens  

 aktivitet, men som forventes genansat, dvs. sæsonmedarbejdere.
Ved godkendelsen påses det, at retten til at tegne aktier m.v. efter  

 ligningslovens § 7 A, stk. 1, eller til at få udloddet aktier efter lovens §  

 7 A, stk. 2, står i et rimeligt forhold til de enkelte medarbejderes  

 aflønning i selskabet.
Der må være fastsat et maksimumbeløb for den enkeltes  

 tegningsadgang.
I tilfælde af overtegning skal der ske reduktion efter  

 regler, der skal være fastsat på forhånd.
For det tilfælde, at medarbejderne ikke fuldt ud tegner den aktiepost, der  

 efter ligningslovens § 7 A, stk. 1, stilles til deres disposition, må der  

 være truffet bestemmelser om, hvorledes der skal forholdes med restbeløbet.  

 Det kan være bestemt, at aktiekapitalen alene skal udvides med de  

 beløb, medarbejderne har tegnet, at medarbejderne i en supplerende  

 tegningsrunde kan tegne yderligere aktiebeløb, at restbeløbet kan  

 tegnes af de hidtidige aktionærer, eller eventuelt at beløbet kan  

 tegnes af en fond.
En sådan fond skal opfylde følgende betingelser, der er  

 opstillet af Handelsministeriet i et brev af 27. april 1976 til  

 Skattedepartementet:
Det er en ufravigelig betingelse for godkendelse, at medarbejderaktierne  

 skal have samme rettigheder som selskabets øvrige aktier af samme klasse,  

 f.eks. med hensyn til udbytte og stemmeret.
Et vilkår om tilbagesalgspligt  

 til selskabet, der alene gælder for medarbejderne, kan ikke anerkendes, jf.  

 dog nedenfor om aktier i sambeskattede selskaber, punkt 3.4.4.
 For udloddede medarbejderaktier gælder særlige regler om stemmeværdi, jf.  

 ligningslovens § 7 A, stk. 7. Herom henvises til punkt 3.3.
For medarbejderaktieordninger omfattet af ligningslovens § 7 A, stk. 1,  

 stilles der ikke særlige krav om en mindste stemmeværdi af udstedte aktier.  

 Stemmeretten er således som udgangspunkt alene bundet af  

 selskabslovgivningens regler om graduering af stemmeretten.
Det godkendes dog  

 ikke, at medarbejderaktier udstedes med reduceret stemmeværdi, hvis  

 aktieklassen alene omfatter medarbejderaktier.
 En samlet ordning efter § 7 A, stk. 1, og § 7 A, stk. 2, kan godkendes.
Tilladelse efter § 7 A, stk. 1 og stk. 2, gives normalt kun for et år ad  

 gangen, jf. § 1 i bekendtgørelse nr. 873 af 17. oktober 1994 om visse  

 ligningslovsregler m.v.
Undtagelsesvis kan tilladelse dog gives med virkning  

 for medarbejdernes aktieerhvervelse i det år, aktieemissionen eller  

 udlodningen er besluttet, eller tilbud om køb er fremsat, og det derpå  

 følgende regnskabsår.
 Konvertible obligationer kan ikke indgå i en skattebegunstiget  

 medarbejderaktieordning efter ligningslovens § 7 A.
3.4.2. Oplysningspligt Godkendelse af en medarbejderaktieordning er betinget af, at selskabet med  

 hensyn til hver af de medarbejdere, der i et år har erhvervet  

 medarbejderaktier, senest den 1. februar i det følgende kalenderår udarbejder  

 og opbevarer nærmere oplysninger herom, jf. § 3 i bekendtgørelse nr. 873 af  

 17. oktober 1994 om visse ligningslovsregler m.v.
Oplysningerne skal omfatte:
Oplysninger om medarbejderaktieordninger efter ligningslovens § 7 A, stk.  

 1, skal opbevares i 5 år, mens oplysninger om ordninger efter ligningslovens  

 7 A, stk. 2, skal opbevares i 7 år.
De nævnte årrækker regnes fra udløbet af  

 det kalenderår, hvori medarbejderaktierne er erhvervet.
Efter anmodning fra en skattemyndighed er selskabet forpligtet til at give  

 skattemyndigheden meddelelse om de opbevaringspligtige oplysninger.
Dette  

 gælder dog kun indenfor den periode, hvori selskabet skal opbevare  

 oplysningerne.
3.4.3. Aktieavancebeskatningsregler, ligningslovens § 7 A, stk. 3 Hvis et selskab som led i en medarbejderaktieordning afhænder eller  

 udlodder aktier af selskabets beholdning af egne aktier til de ansatte, anses  

 aktierne i skattemæssig henseende for afstået til aktiernes handelsværdi på  

 afståelsestidspunktet, således at avance eller tab behandles efter reglerne i  

 aktieavancebeskatningsloven, jf. ligningslovens § 7 A, stk. 3. Avance eller  

 tab opgøres da som forskellen mellem aktiernes handelsværdi på  

 afhændelsestidspunktet og anskaffelsessummen.
Til gengæld kan selskabet, når  

 det afhænder aktier m.v. af dets egen beholdning til de ansatte, som  

 driftsudgift fratrække forskellen mellem handelsværdien og den værdi, til  

 hvilken aktierne overdrages medarbejderen, jf. § 7 A, stk. 4.
3.4.4. Sambeskatnings- og koncernregler Ifølge bestemmelsen i selskabsskattelovens § 31, stk. 2, kan selskaber  

 opnå tilladelse til sambeskatning, selv om datterselskabet udsteder  

 medarbejderaktier, der er omfattet af ligningslovens § 7 A, til sine ansatte.
Sambeskatning kan dog kun opnås, hvis datterselskabet har betinget  

 udstedelsen af medarbejderaktier af, at aktierne ved afståelse eller ved  

 medarbejderens død skal tilbagesælges til selskabet.
Aktierne må således ikke  

 være frit omsættelige.
Selskabet har en modsvarende pligt til at tilbagekøbe  

 aktierne.
 Godkendelse af et vilkår om tilbagesalgspligt er betinget af, at  

 datterselskabet aktuelt indgår i en sambeskatning, eller at sambeskatning er  

 nært forestående, og betingelserne for sambeskatning opfyldt.
 Når betingelsen om, at aktierne kun må tilbagesælges til selskabet, er  

 opfyldt, kan sambeskatning opnås, uanset hvor stor en andel af  

 aktiekapitalen, medarbejderaktierne udgør.
Medarbejderaktier, der efter den pålagte tilbagesalgsforpligtelse sælges  

 til det udstedende selskab, er ikke omfattet af ligningslovens § 16 B, stk.  

 1, jf. 2. pkt. i denne bestemmelse, og omfattes således i stedet af  

 aktieavancebeskatningsloven.
Dette gælder dog efter 3. pkt. i bestemmelsen  

 ikke, hvis medarbejderaktionæren tillige er hovedaktionær i selskabet efter §  

 19 a, stk. 2-4, i personskatteloven.
For en hovedaktionær, der tilbagesælger  

 medarbejderaktier til det udstedende selskab, er afståelsessummen således  

 omfattet af ligningslovens § 16 B, stk. 1, med adgang til eventuel  

 dispensation efter samme bestemmelses stk. 2.
3.4.5. Revisorattestation Det er en betingelse for at meddele tilladelse til en  

 medarbejderaktieordning efter ligningslovens § 7 A, stk. 1 eller 2, at  

 ansøgningen er forsynet med attestation fra selskabets revisor om rigtigheden  

 af de afgivne oplysninger, jf. ligningslovens § 7 A, stk. 8.
3.4.6. Indskrænkning i rådighed over medarbejderaktier Det er efter Told- og Skattestyrelsens praksis en betingelse for  

 godkendelse af en medarbejderaktieordning, at aktierne er båndlagt i en  

 årrække i et pengeinstitut eller et andet kontoførende institut efter loven  

 om Værdipapircentralen.
Ved båndlæggelse forstås i denne forbindelse, at medarbejderen ikke må  

 overdrage, pantsætte eller på anden måde - f.eks. ved optionsaftale - råde  

 over værdipapirerne.
Der kan ligeledes ikke foretages udlæg i værdipapirerne,  

 heller ikke med respekt af båndlæggelsen, jf. Østre Landsrets dom i TfS  

 1988.332, der angår medarbejderobligationer, men må antages at finde analog  

 anvendelse for medarbejderaktier.
Medarbejderaktier efter ligningslovens § 7 A, stk. 1, skal være båndlagt i  

 5 år.
Medarbejderaktier efter ligningslovens § 7 A, stk. 2, skal være  

 båndlagt i 7 år.
Værdipapirerne skal være båndlagt i et pengeinstitut eller et andet  

 kontoførende institut efter lov om en værdipapircentral i den nævnte årrække,  

 som regnes fra og med udløbet af det kalenderår, hvori værdipapirerne  

 erhverves.
Værdipapirerne i den enkelte godkendte ordning skal båndlægges  

samlet i et bestemt pengeinstitut m.v.
Båndlæggelse kan således ikke  

 ske i de enkelte medarbejderes egne pengeinstitutter.
 Båndlæggelsen omfatter ud over selve aktierne også fondsaktier, provenu  

 ved salg af aktieret, tegningsret og nytegnede aktier, når disse erhvervelser  

 vedrører de båndlagte aktier.
Båndlæggelsen omfatter ikke udbytte, som skal udbetales til medarbejderen  

 i båndlæggelsesperioden.
Udbytte er skattepligtigt hos medarbejderen efter de  

 almindelige regler herom.
Ved udvidelse af et selskabs aktiekapital kan tegnings- og aktieretter  

 knyttet til båndlagte medarbejderaktier, som er erhvervet i forskellige år,  

 udnyttes ved sammenlægning af retterne, dog således at den 5-årige  

 båndlæggelse af de herved erhvervede aktier regnes fra den sidste  

 båndlæggelse.
Ligeledes kan tegningsretter knyttet til frie aktier benyttes  

 til supplering af tegningsretter fra den enkelte medarbejderaktieemission  

 under forudsætning af, at den herved erhvervede aktiepost båndlægges indtil  

 udløbet af den båndlæggelsesperiode, der gælder for selve medarbejderaktien.  

 Derimod kan et provenu, som en medarbejderaktionær har erhvervet ved salg af  

 de tegningsretter, der er knyttet til den pågældendes medarbejderaktier, ikke  

 anvendes inden for båndlæggelsesperioden til nytegning af aktier i  

 forbindelse med ny aktieudvidelse i selskabet.
Provenuet kan heller ikke  

 anvendes til nytegning af aktier i forbindelse med en aktieudvidelse, hvorfra  

 provenuet stammer, uanset om det er hensigten at lade båndlæggelsen omfatte  

 de således nytegnede aktier.
Provenuet er som foran anført båndlagt i  

 båndlæggelsesperioden.
Hvis medarbejderen dør eller efter reglerne i lov om social pension, jf.  

 lovbekendtgørelse nr. 521 af 16. juni 1994, bliver berettiget til at modtage  

 højeste eller mellemste førtidspension i båndlæggelsesperioden, skal  

 båndlæggelsen hæves.
Dette krav kan dog fraviges, hvis der i en  

 medarbejderaktieordning indgår en puljeordning, hvor medarbejderne ejer et  

 antal aktier i fællesskab, og hvor puljen i sin helhed er båndlagt i hele  

 bindingsperioden, uanset en eller flere medarbejderes død eller  

 førtidspensionering i dette tidsrum.
I så fald udbetales de båndlagte midler  

 til medarbejderen eller dennes bo efter båndlæggelsesperiodens udløb.
Der gælder ikke særlige regler ved afståelse af medarbejderaktier efter  

 båndlæggelsesperiodens udløb eller ved frigivelse forinden som følge af  

 medarbejderens død eller førtidspensionering.
Aktieavancebeskatningslovens  

 almindelige regler finder således anvendelse ved afståelse af aktier, der  

 tidligere har været omfattet af de særlige regler om medarbejderaktier.
Dette gælder også fortjeneste ved salg af tegningsret knyttet til en  

 båndlagt medarbejderaktie, idet fortjenesten som en del af provenuet dog  

 omfattes af båndlæggelsen.
Anskaffelsestidspunktet for den båndlagte  

 medarbejderaktie (moderaktie) er tegningsdagen for denne aktie.
For så  

 vidt angår ordninger efter ligningslovens § 7 A, stk. 2, anses  

udlodningsdagen som anskaffelsestidspunktet.
Medfører salget af  

 tegningsretten herefter, at avancen skal beskattes, kan den hertil svarende  

 skat betales af de kontante midler, der måtte være omfattet af båndlæggelsen.
En medarbejder kan afstå aktieretter, der knytter sig til båndlagte  

 medarbejderaktier.
En tilladelse hertil omfatter alene aktieretter, der ikke  

 kan udnyttes umiddelbart til at opnå en fondsaktie.
Båndlæggelsen omfatter  

 det provenu, der opnås ved salg af de pågældende aktieretter.
Hvis salget  

 medfører beskatning, kan skatten betales af de således båndlagte kontante  

 midler efter samme regler, som gælder ved salg af tegningsretter.
Afstås eller ombyttes medarbejderaktier under båndlæggelsen, f.eks. i  

 forbindelse med skattepligtig fusion eller ved tvangsindløsning, båndlægges  

 afståelsesprovenuet eller de modtagne aktier på uændrede vilkår i den  

 resterende båndlæggelsesperiode.
Aktieavancebeskatningslovens almindelige  

 regler finder anvendelse ved afståelsen eller ombytningen.
Medfører  

 afståelsen eller ombytningen en avance, som beskattes, kan den hertil  

 svarende skat betales af de kontante midler, som måtte være omfattet af  

 båndlæggelsen.
 Hvis en aktionær ejer aktier med samme rettigheder, men erhvervet på  

 forskellige tidspunkter, anses de først erhvervede aktier for de først  

 afståede efter aktieavancebeskatningslovens § 5, stk. 2. Selv om den ældste  

 aktie er båndlagt som led i en medarbejderaktieordning, således at den ikke  

 kan afstås, er det alligevel anskaffelsessummen og anskaffelsestidspunktet  

 for denne aktie, som lægges til grund ved afgørelsen af, om der skal ske  

 beskatning efter aktieavancebeskatningslovens § 2, stk. 1, (3-års-reglen), og  

 i bekræftende fald også ved opgørelsen af fortjeneste eller tab.
3.4.7. Praktiske krav Bortset fra de særlige regler om medarbejderaktier i ligningslovens § 7 A  

 og § 16 B samt selskabsskattelovens § 31 er medarbejderaktier omfattet af  

 skattelovgivningens almindelige regler.
Det betyder bl.a., at medarbejderne  

 er skattepligtige af enhver form for afkast af aktierne m.v.
Det betyder  

 også, at medarbejderne er formueskattepligtige af de nævnte værdipapirer.
For  

 personer medregnes udbytte af aktier m.v. til aktieindkomsten, jf.  

 personskattelovens § 4 a.
 Hvis en medarbejderaktieordning ikke opfylder betingelserne, bortfalder de  

 særlige skattebegunstigelser.
3.4.8. Klageadgang Told- og skatteregionerne er bemyndiget til som 1. instans at godkende  

 medarbejderaktieordninger efter ligningslovens § 7 A, stk. 1 og 2, jf.  

 bekendtgørelse nr. 916 af 4. december 1995 om sagsudlægning, § 2, stk. 1. For  

 Københavns og Frederiksberg kommuners vedkommende er skattedirektoraterne  

 bemyndiget til at træffe afgørelse som 1. instans, jf. bekendtgørelsens § 2,  

 stk. 2. Afgørelsen træffes af den told- og skatteregion (skattedirektorat),  

 hvori selskabet har hjemsted.
 Told- og skatteregionernes (skattedirektoratets) afgørelse kan indbringes  

 for Told- og Skattestyrelsen, jf. bekendtgørelsens § 11, stk. 1. Told- og  

 Skattestyrelsens afgørelser kan ikke indbringes for anden administrativ  

 myndighed, jf. bekendtgørelsens § 11, stk. 4.
4. ETABLERINGSLEMPELSE Ligningslovens § 27 Efter ligningslovens § 27 kan skatteydere, der første gang har etableret  

 eller overtaget en selvstændig erhvervsvirksomhed, hvoraf de stadig er  

 indehavere, få bevilget nedsættelse i den skattepligtige indkomst.  

 Nedsættelsen kan højst udgøre 5.000 kr.
Sager herom behandles af den  

 kommunale skattemyndighed.
Nedsættelsen kan indrømmes, hvor etableringen eller overtagelsen har  

 fundet sted inden for de 6 år, der ligger nærmest forud for indkomståret.  

 Etablering anses også at foreligge i tilfælde, hvor en skatteyder overtager  

 forpagtning af en landejendom eller anden erhvervsvirksomhed.
Den forpagter,  

 der senere køber den pågældende virksomhed, kan derfor ikke få nedsættelse,  

 da dette ikke kan betragtes som en etablering.
Efter bestemmelsen skal skatteyderens økonomiske forhold tale for en  

 nedsættelse.
Det er af særlig betydning, om den pågældende ved etableringen  

 eller overtagelsen har måttet påtage sig en gæld, der både i henseende til  

 størrelsen og afdragsvilkårene må anses for at være meget tyngende.
Der må kræves dokumentation for gælden og afdragsvilkårene.
Det må i den  

 forbindelse påses, at gælden alene hidrører fra etableringen eller  

 overtagelsen af virksomheden.
Lempelsen bør herefter indrømmes de skatteydere, der i den periode, hvori  

 skatterne skal betales, skal klare så tyngende afdragsforpligtelser fra  

 etableringen m.v., at de pågældende selv med et beskedent privatforbrug ikke  

 vil have tilstrækkelige midler til en normal drift af virksomheden, hvis de  

 skal betale skat af hele deres skattepligtige indkomst.
Ved skønnet herover  

 er det i almindelighed ikke afgørende, i hvilket omfang skatteyderen har  

 udnyttet mulighederne for skattemæssige afskrivninger.
For skatteydere, hvis virksomhed består i land-, skov- eller havebrug,  

 gælder efter ligningslovens § 27, stk. 2, herudover særlige betingelser og  

 begrænsninger for en nedsættelse.
Det er herefter en betingelse, at den gæld,  

 vedkommende har måttet påtage sig, overstiger 70 pct. af den skattemæssige  

 værdi af fast ejendom, besætning og inventar.
Er gælden ved udløbet af indkomståret nedbragt under det nævnte  

 grænsebeløb, er lempelse udelukket.
Overstiger gælden det nævnte beløb, er  

 der mulighed for nedsættelse, men nedsættelsen kan ikke overstige et beløb,  

 der svarer til 20 pct. af den »overskydende« gæld, dog højst 5.000  

 kr.
Nedsættelsen kan ikke overstige det beløb, som skatteyderen har afdraget  

 på gælden i det pågældende indkomstår.
Den kommunale skattemyndigheds afgørelser kan påklages til  

 skatteankenævnet.
Klagen skal indgives til den kommunale skattemyndighed, der  

 videresender den til skatteankenævnet med en udtalelse om sagen.
Klagen, der  

 skal være modtaget senest 1 måned efter modtagelsen af afgørelsen, skal være  

 skriftlig og være ledsaget af en begrundelse.
Skatteankenævnets afgørelse kan  

 ikke indbringes for anden administrativ myndighed.
 5. SÆRLIGE DANSKE LEMPELSESREGLER M.M.
5.1. Ligningslovens § 33 5.1.1. Almindelig creditlempelse Efter ligningslovens § 33, stk. 1, nedsættes den danske skat af indkomst  

 fra kilder i udlandet, når indkomsten er beskattet i en fremmed stat,  

 Grønland eller Færøerne.
Bestemmelsen finder anvendelse for såvel fuldt som  

 begrænset skattepligtige.
Det er en betingelse, at størrelsen af den i udlandet betalte skat  

 dokumenteres.
Det er derimod ikke en betingelse, at den udenlandske skat er  

 betalt i det indkomstår, den vedrører.
En senere påligning af skat til  

 udlandet med deraf følgende indbetaling berettiger den skattepligtige til  

 nedslaget i det indkomstår, hvor den udenlandske indkomst er erhvervet.
Efter ordlyden af § 33, stk. 1, skal den udenlandske skat være opkrævet af  

 indkomst fra kilder der.
I relation til vederlag for personligt arbejde anses  

 kilden for at være det sted, hvor arbejdet udføres.
En skattepligtig, der  

 udfører arbejde her i landet for en udenlandsk arbejdsgiver, kan derfor ikke  

 få nedslag efter ligningslovens § 33.
Nedsættelsen gives for skat af indkomst fra kilder i udlandet.
Reglen  

 omfatter derfor både udenlandske indkomstskatter og særlige indkomstskatter,  

 men ikke formueskatter.
Ved anvendelsen af bestemmelsen skal både den samlede skattepligtige  

 indkomst og den del heraf, som stammer fra kilder i udlandet, opgøres efter  

 danske skatteregler.
Der gives f.eks. ikke fradrag for de udenlandske skatter  

 i indkomsten.
På grundlag af den således opgjorte skattepligtige indkomst  

 beregnes de danske indkomstskatter på sædvanlig vis.
I de beregnede skatter  

 fradrages herefter den skat, som er betalt i udlandet af indkomsten fra  

 kilder der.
 Fradragsbeløbet er dog maksimeret til den del af de danske skatter, som  

 forholdsmæssigt falder på den i den fremmede stat beskattede indkomst  

 (almindelig credit).
 Lempelsen beregnes således:
 Den udenlandske indkomst opgøres efter et nettoprincip, jf. ligningslovens  

 § 33 F.
 Der henvises i øvrigt til cirkulære nr. 129 af 4. juli 1994 om  

 personskatteloven, afsnit J, og til cirkulære nr. 21 af 9. december 1986 om  

 virksomhedsskatteloven, punkt 150-155, hvor lempelsesberegningerne er nærmere  

 uddybet.
Hvis Danmark og den fremmede stat, som indkomsten stammer fra, har indgået  

 en dobbeltbeskatningsoverenskomst, kan der endvidere ikke gives fradrag med  

 et større beløb end det, som den pågældende stat har et ubetinget krav på  

 efter overenskomsten, jf. § 33, stk. 2. Der kan således ikke gives fradrag  

 for en skat, som den fremmede stat i strid med den gældende overenskomst med  

 Danmark har opkrævet.
Det tilkommer de danske skattemyndigheder i  

 overensstemmelse med dansk skatteretspraksis at afgøre, om den fremmede stat  

 har et ubetinget krav på skattebeløbet.
Ved beregningen af lempelse efter ligningslovens § 33, stk. 1, for  

 kildeskat af renteindkomst fra tredjelande, hvis indkomstmodtageren er en  

 filial af et i Danmark hjemmehørende foretagende, kan creditlempelsen ikke  

 overstige den i filiallandet betalte skat og den kildeskat, som tredjelandet  

 har indeholdt i forbindelse med betalingen til filiallandet.
Den kan  

 endvidere ikke overstige den del af de danske skatter, der forholdsmæssigt  

 falder på tredjelandsindkomsten.
Tilsvarende gælder, hvis der i stedet for en  

 filial er tale om et datterselskab, der er sambeskattet med et i Danmark  

 hjemmehørende foretagende.
 Har skatteyderen lempelsesberettigede indkomster fra flere fremmede  

 stater, beregnes maksimumslempelsen hver stat for sig.
 Bestemmelsen i ligningslovens § 33 kan ikke anvendes på lønindkomst, der  

 er omfattet af de særlige regler i § 33 A (om skattefrihed for lønindkomst  

 erhvervet i udlandet) eller § 33 C (om skattefrihed for lønindkomst erhvervet  

 ved tjeneste om bord på et dansk skib, der er registreret i Dansk  

 Internationalt Skibsregister), jf. § 33, stk. 7.
5.1.2. Begrænsning af dobbeltbeskatningslempelsen Fusionsdirektivet (434/90/EØF) er gennemført i dansk skattelovgivning ved  

 lov nr. 219 af 3. april 1992. Ved loven er der med virkning fra og med 1.  

 januar 1992 indsat et nyt stk. 3 i ligningslovens § 33. Den nye bestemmelse  

 skal ses i sammenhæng med fusionsskattelovens § 15, stk. 2, § 15 b, stk. 1 og  

 § 15 d, stk. 3, der ligeledes er indsat ved lov nr. 219 af 3. april 1992.
Fusionsskattelovens § 15, stk. 2, omfatter det tilfælde, hvor et  

 udenlandsk selskab ophører ved fusion med et dansk selskab.
Der er bl.a.  

 fastsat regler om det tilfælde, hvor det indskydende (ophørende) udenlandske  

 selskab har aktiver og passiver i udlandet, der ved fusionen bliver knyttet  

 til det modtagende (fortsættende) danske selskabs udenlandske faste  

 driftssted.
Det bestemmes, at medmindre det indskydende udenlandske selskab  

 ved sidste ordinære skatteansættelse forud for fusionen var sambeskattet med  

 det modtagende danske selskab, skal det indskydende udenlandske selskabs  

 aktiver og passiver, der ved fusionen bliver knyttet til det modtagende  

 danske selskabs faste driftssted i udlandet, ved opgørelsen af det danske  

 selskabs skattepligtige indkomst her i landet anses for anskaffet til  

 handelsværdien på fusionsdatoen.
 Fusionsskattelovens § 15 b, stk. 1 og § 15 d, stk. 3, fastsætter  

 tilsvarende bestemmelser for henholdsvis spaltning af et udenlandsk selskab  

 og tilførsel af aktiver fra et udenlandsk selskab.
Danmark beskatter ved afståelsen af det udenlandske faste driftssteds  

 aktiver og passiver en fortjeneste, der er opgjort som forskellen mellem  

 afståelsessummen og handelsværdien på datoen for fusionen, spaltningen eller  

 tilførslen.
Det vil sige, at Danmark alene beskatter fortjeneste, der er  

 opstået efter fusionen, spaltningen eller tilførslen.
 Den stat, hvor det faste driftssted er beliggende, kan ved afståelsen af  

 det faste driftssteds aktiver og passiver beskatte en fortjeneste, der er  

 opgjort som forskellen mellem afståelsessummen og anskaffelsessummen ved det  

 indskydende (ophørende) udenlandske selskabs anskaffelse af disse.
Bestemmelsen i ligningslovens § 33, stk. 3, går ud på at begrænse  

 dobbeltbeskatningslempelsen ved afståelsen af aktiverne i et udenlandsk fast  

 driftssted, der ved opgørelsen af det danske selskabs indkomst her i landet  

 er anset for anskaffet til handelsværdien på datoen for fusionen, spaltningen  

 eller tilførslen.
Efter bestemmelsen gives der alene lempelse for den del af  

 den udenlandske skat, der vedrører fortjenesten efter fusionen, spaltningen  

 eller tilførslen af aktiver.
Dette gælder, uanset om  

 dobbeltbeskatningslempelsen sker efter § 33 eller efter en  

 dobbeltbeskatningsoverenskomst.
 Ligningslovens § 33, stk. 3, finder også anvendelse på skat til Færøerne  

 og Grønland.
5.1.3. Fradrag for beregnet skat ved tilførsel af et fast  

 driftssted Ved lov nr. 219 af 3. april 1992 er der endvidere, ligeledes med virkning  

 fra 1. januar 1992, indsat et nyt stk. 4 i ligningslovens § 33.
 Fusionsdirektivets artikel 10, stk. 1, bestemmer, at når der i forbindelse  

 med fusion, spaltning eller tilførsel af aktiver blandt de tilførte aktiver  

 er et fast driftssted, der tilhører det indskydende selskab, og som er  

 beliggende i en anden medlemsstat end dette, skal denne medlemsstat fraskrive  

 sig enhver ret til at beskatte dette faste driftssted.
 Den stat, hvori det faste driftssted er beliggende, og den stat, hvori det  

 modtagende selskab er hjemmehørende, skal anvende direktivets bestemmelser på  

 denne tilførsel af aktiver, som om det indskydende selskab var hjemmehørende  

 i førstnævnte stat.
Artikel 10, stk. 2, bestemmer, at uanset bestemmelsen i stk. 1 har den  

 medlemsstat, hvor det indskydende selskab er hjemmehørende, når den anvender  

 globalindkomstprincippet, ret til at beskatte overskud eller kapitalvinding,  

 der opstår i det faste driftssted ved fusionen, spaltningen eller tilførslen  

 af aktiver.
Det er en forudsætning, at den tillader fradrag af den skat, som  

 i mangel af direktivets bestemmelser ville være pålagt dette overskud eller  

 denne kapitalvinding i den medlemsstat, hvor det faste driftssted er  

 beliggende, og at den tillader dette fradrag på samme måde og for samme  

 beløb, som den ville have gjort, hvis denne skat faktisk var opgjort og  

 indbetalt.
Hvis et udenlandsk fast driftssted af et dansk indskydende selskab i  

 forbindelse med fusion, spaltning eller tilførsel af aktiver overdrages til  

 et udenlandsk modtagende selskab, skal det danske selskab beskattes, som om  

 det havde afstået det faste driftssted til det udenlandske selskab.
Denne  

 overdragelse er ikke omfattet af fusionsskattelovens regler om skattemæssig  

 succession.
 I sådanne tilfælde nedsættes den danske beskatning efter ligningslovens §  

 33, stk. 4, der er i overensstemmelse med fusionsdirektivets artikel 10.
 Den danske beskatning nedsættes efter reglerne i ligningslovens § 33, stk.  

 1 og 2, eller efter reglerne i dobbeltbeskatningsoverenskomsten med den  

 medlemsstat, hvor det faste driftssted er beliggende, med den skat, som denne  

 medlemsstat kunne have pålignet overskud eller kapitalvinding i det faste  

 driftssted ved overdragelsen, såfremt fusionen, spaltningen eller tilførslen  

 ikke var omfattet af fusionsdirektivet.
 Det indskydende danske selskab må derfor i forbindelse med fusionen,  

 spaltningen eller tilførslen indhente oplysninger fra den medlemsstat, hvor  

 det faste driftssted er beliggende, om størrelsen af den skat, som denne stat  

 ville have opkrævet ved overdragelsen, jf. fusionsdirektivets artikel 10,  

 stk. 2.
5.1.4. Hypotetisk skat ved fraflytning Der henvises til cirkulære nr. 183 af 11. december 1995 om lov nr. 312 af  

 17. maj 1995 (international beskatning), punkt 4.1.3.
5.1.5. Tvungen credit ved sambeskatning Der henvises til cirkulære nr. 183 af 11. december 1995 om lov nr. 312 af  

 17. maj 1995 (international beskatning), punkt 6.2.
5.2. Ligningslovens § 33 A - beskatning af lønarbejde i udlandet Efter ligningslovens § 33 A er lønindkomst, erhvervet i udlandet, under  

 visse betingelser helt eller delvist fritaget for beskatning i Danmark.
 Bestemmelsen er senest ændret ved lov nr. 1115 af 21. december 1994, som  

 præciseret i § 8 i lov nr. 312 af 17. maj 1995, med virkning fra og med  

 indkomståret 1995.
5.2.1. Krav om skattepligt efter kildeskattelovens § 1 Bestemmelsen i ligningslovens § 33 A kan kun anvendes af personer, som er  

 fuldt skattepligtige efter kildeskattelovens § 1.
5.2.2. Ophold uden for riget Ligningslovens § 33 A gælder for lønindkomst ved personligt arbejde i  

 tjenesteforhold uden for riget, dvs. uden for Danmark, Færøerne og Grønland.  

 Dansk, færøsk og grønlandsk luftrum, territorialfarvand eller  

 kontinentalsokkel, er en del af riget.
 Det er uden betydning, om arbejdsgiveren er hjemmehørende her i riget  

 eller i udlandet.
Fritagelse tilkommer lønmodtagere, der er antaget til eller udstationeret  

 til beskæftigelse i udlandet.
Lønmodtagere, der er beskæftiget ved et  

 arbejdssted inden for riget og i medfør af denne ansættelse foretager rejser  

 i udlandet, f.eks. handels- og forretningsrejsende, tilsynsførende,  

 eksportchauffører og lign., er ikke omfattet af § 33 A.
 Piloter, der flyver til og fra danske destinationer, vil af samme grund  

 ikke opfylde kravet om ophold uden for riget.
På grund af de særlige arbejdsvilkår for søfolk, herunder fiskere, kan  

 disse lønmodtagergrupper normalt kun anses for at have ophold uden for riget,  

 såfremt de uden nogen form for afbrydelse befinder sig uden for riget i  

 mindst 6 måneder.
Når de kommer her til landet må opholdet i udlandet anses  

 for at være afbrudt.
Såfremt der derimod er tale om en længerevarende  

 forhyring på et eller flere danske eller udenlandske fartøjer, der har base i  

 udlandet og som ikke anløber dansk havn eller sejler i dansk  

 territorialfarvand, vil den pågældende have mulighed for at afholde ferie  

 m.v. her i landet op til 42 dage, uden at opholdet anses for afbrudt.
 Personer, der arbejder på installationer, herunder borerigge, i  

 tilknytning til efterforskning og udnyttelse af kulbrinteforekomster uden for  

 den danske og færøske og grønlandske kontinentalsokkel, vil have ophold uden  

 for riget.
Hvis der i forbindelse med udlandsopholdet erhverves lønindtægt for  

 arbejde udført i Danmark, anses udlandsopholdet normalt for afbrudt, og  

 reglen i § 33 A kan ikke påberåbes, selv om arbejdet i Danmark har været af  

 kortvarig karakter.
Tilsvarende gælder, såfremt der under ophold i Danmark  

 oppebæres arbejdsløshedsunderstøttelse.
Arbejdsophold her i riget, der har været nødvendigt for arbejdet i  

 udlandet, anses dog ikke for at afbryde udlandsopholdet.
Det nødvendige  

 arbejdsophold medregnes i de 42 dage, der er adgang til at opholde sig i  

 Danmark under opholdet i udlandet, jf. nærmere under punkt 5.2.4.
 Såfremt der under ophold i Danmark modtages løn under sygdom (herunder  

 sygedagpenge) eller løn i forbindelse med deltagelse i et kursus, der har  

 direkte forbindelse med det arbejde, der udføres i udlandet, kan  

 udlandsopholdet heller ikke anses for afbrudt.
Den løn eller godtgørelse, der erhverves i forbindelse med nødvendigt  

 arbejde i Danmark, med sygdom eller kursusdeltagelse, kan dog ikke anses som  

 lønindkomst erhvervet ved ophold uden for riget.
Lønnen eller godtgørelsen  

 berettiger derfor ikke til nedslag efter § 33 A.
5.2.3. 6-måneders perioden Lønindkomsten skal være erhvervet i forbindelse med ophold uden for  

 Danmark, Færøerne og Grønland i mindst 6 måneder. 6-måneders perioden kan  

 påbegyndes på et hvilket som helst tidspunkt inden for et indkomstår.  

 Opholdets varighed skal kunne dokumenteres ved f.eks. arbejdskontrakt,  

 folkeregisteroplysninger eller på anden efter skattemyndighedernes skøn  

 betryggende måde.
Ophold i flere lande, der kun afbrydes af nødvendigt  

 arbejde, ferie el.lign. af en sammenlagt varighed på højst 42 dage i Danmark,  

 gælder som en samlet opholdsperiode.
 Udtrykket ophold uden for riget i mindst »6 måneder« skal  

 forstås som en »månedsregel« og ikke som en »dagsregel«.  

 Indledes et ophold i udlandet eksempelvis den 5. marts, kan det således  

 tidligst afsluttes den 4. september, uanset at opholdet den 3. september har  

 varet 183 dage.
Ved beregningen af 6-måneders fristen kan der kun tages hensyn til  

 perioder med fuld skattepligt.
Se dog overgangsbestemmelsen i punkt 5.2.12. i  

 forbindelse med ophævelse af kildeskattelovens § 1, stk. 1, nr. 2.
 Ophold om bord på danske skibe, der er registreret i Dansk Internationalt  

 Skibsregister (DIS) medregnes ved opgørelsen af 6-måneders perioden.
 5.2.4. Afbrydelse af opholdet på grund af nødvendigt arbejde i direkte  

 forbindelse med udlandsopholdet, ferie el.lign.
Opholdsperioden uden for riget kan afbrydes af nødvendigt arbejde, ferie  

 el.lign. af en sammenlagt varighed på højst 42 dage, uden at retten til  

 nedslag fortabes.
Ved opgørelsen af de 42 dage medregnes også brudte døgn.
Ordene »ferie el.lign.« omfatter ethvert ophold inden for riget,  

 uanset årsagen til dette, dog bortset fra de erhvervsmæssigt betingede  

 ophold.
Et ufrivilligt ophold inden for riget ud over 42 dage inden for et  

 halvt år, f.eks. nødvendiggjort af sygdom, bevirker således, at retten til at  

 påberåbe sig nedslag fortabes.
 At erhvervsmæssigt betingede ophold i Danmark afbryder opholdet i udlandet  

 indebærer bl.a., at der som udgangspunkt ikke kan udføres lønmodtagerarbejde  

 under ophold i Danmark.
 Dette gælder dog ikke, såfremt der udføres »nødvendigt arbejde i  

 direkte forbindelse med udlandsopholdet«.
Som »nødvendigt arbejde« kan f.eks. nævnes afrapportering  

 overfor bestyrelse, modtagelse af instrukser m.m.
Der må ved afgørelsen af,  

 hvad der anses for nødvendigt arbejde anlægges en streng vurdering.
 Med »direkte i forbindelse med arbejdsopholdet« stilles der krav  

 om, at arbejdsopholdet i Danmark skal vedrøre hovedbeskæftigelsen i udlandet.  

 Har en person f.eks. et bijob i udlandet, vil et arbejdsophold i Danmark i  

 forbindelse hermed ikke stå i direkte forbindelse med udlandsopholdet, og  

 opholdet i udlandet vil dermed være afbrudt.
Opholdet i forbindelse med udførelse af nødvendigt arbejde medregnes i  

 opgørelsen af de 42 dage.
Der kan således maksimalt udføres nødvendigt  

 arbejde i Danmark i 42 dage over en periode på 6 måneder.
For indkomståret  

 1995 skal ophold i 1994 i forbindelse med nødvendigt arbejde i Danmark dog  

 ikke medregnes ved opgørelsen af de 42 dage.
 Begrænsningen for så vidt angår erhvervsmæssigt betingede ophold medfører,  

 at eksempelvis deltagelse i bestyrelsesmøder i Danmark afbryder opholdet.
Såfremt udlandsopholdet strækker sig ud over 6 måneder, forlænges den  

 tilladte opholdsperiode i Danmark, svarende til forholdet mellem 6 måneder og  

 42 dage.
Det bemærkes i den forbindelse, at der ikke stilles krav om, at  

 opholdet i udlandet er forlænget med en hel måned.
 Eksempel:
A påbegynder et udlandsophold den 15. januar og rejser tilbage til Danmark  

 den 25. september samme år.
Den pågældende kan opholde sig i Danmark på ferie  

 el.lign. i 58 dage uden at fortabe retten til skattefritagelse.
 Ferie el.lign. afholdt i Danmark som afslutning på et udlandsophold, vil  

 ikke kunne medregnes til 6-måneders perioden.
 Ferie el.lign. afholdt i udlandet som afslutning på et udlandsophold kan  

 derimod medregnes til 6-måneders perioden.
 Det samme gælder, hvor et udlandsophold efterfølges af ferie i Danmark  

 (under 42 dage) og derefter ferie i udlandet, således at vedkommende er  

 udenlands på 6-måneders dagen for udstationeringens start.
5.2.5. Lønindkomst Efter ligningslovens § 33 A, stk. 1 eller stk. 3, nedsættes den danske  

 beskatning af lønindkomst, erhvervet ved personligt arbejde i tjenesteforhold  

 uden for riget.
 Det er som nævnt uden betydning, om lønnen udbetales af en dansk eller  

 udenlandsk arbejdsgiver.
Ved lønindkomst forstås den kontante løn inkl. tantieme, gratiale og  

 godskrivning på konto m.v. med tillæg af eventuelle løntillæg, modtaget i  

 anledning af udlandsarbejdet.
Afgørende er således om lønnen, tantiemen m.m.  

 vedrører arbejdet i udlandet, mens selve udbetalingstidspunktet som sådan er  

 uden betydning.
 Endvidere er feriegodtgørelse optjent i forbindelse med udlandsarbejdet  

 omfattet i det omfang, feriegodtgørelsen efter almindelige regler skal  

 medregnes i den skattepligtige indkomst i indkomståret.
Får en lønmodtager løn under ferie, medregnes den under ferien udbetalte  

 løn i det år, hvor ferien holdes, selv om ferielønnen er optjent inden  

 udlandsopholdet.
Dette gælder dog kun ferie af et normalt omfang set i  

 forhold til udstationeringsperioden.
Efterfølgende ferieløn er ikke omfattet  

 af § 33 A, uanset om ferielønnen er optjent under udlandsopholdet.
 Lønindkomsten omfatter herudover værdien af skattepligtige naturalydelser  

 i forbindelse med udførelsen af det pågældende arbejde i udlandet, som f.eks.  

 fri kørsel, bolig, telefon, beklædning m.v.
Derimod er lønaccessorier, der har karakter af engangsydelser, f.eks.  

 gaver og særlige belønninger samt fratrædelsesgodtgørelser ved stillingsophør  

 og jubilæumsgratialer, der kan henføres til ligningslovens § 7 O, stk. 1,  

 ikke omfattet af ligningslovens § 33 A.
Dog vil den eventuelle del af en  

 fratrædelsesgodtgørelse, der udgør løn i opsigelsesperioden, og som derved  

 ikke beskattes efter den særlige opgørelsesmetode i ligningsloven § 7 O, stk.  

 3, være omfattet af § 33 A, forudsat at den skattepligtige opholder sig i  

 udlandet i opsigelsesperioden.
 De nævnte engangsydelser vil dog være omfattet af § 33 A, hvis de  

 udelukkende hidrører fra et ansættelsesforhold i udlandet.
5.2.6. Nedslag efter ligningslovens § 33 A Den udenlandske lønindtægt indgår i den samlede indkomst på normal vis, og  

 den skattepligtige indkomst opgøres efter de i øvrigt gældende regler.
Efter hovedreglen i ligningslovens § 33 A, stk. 1, gives der herefter et  

 nedslag i den beregnede skat, svarende til den del af den samlede skat, der  

 falder på den udenlandske indkomst.
Beregningsmetoden er den samme som ved  

 den såkaldte »ny-eksemptionsmetode« i  

 dobbeltbeskatningsoverenskomsterne.
Nedslaget efter § 33 A, stk. 3, udgør halvdelen af den del af den samlede  

 skat, der forholdsmæssigt falder på den udenlandske indkomst.
Dette nedslag  

 gives i visse tilfælde, hvis opholdet i udlandet har varet 6 måneder eller  

 mere, men en dobbeltbeskatningsoverenskomst tillægger Danmark retten til at  

 beskatte lønindkomsten, jf. nærmere punkt 5.2.9.
 Ved nedslagsberegningen henføres de ligningsmæssige fradrag, der har  

 direkte tilknytning til erhvervelsen af den udenlandske indkomst, til denne.
 For lønindkomst, der er omfattet af § 33 A, kan der ikke gives  

 creditnedslag efter § 33.
 Hvis der skal gives nedslag for andre indkomstarter samtidig med nedslag  

 efter § 33 A, foretages beregningerne med udgangspunkt i den skattepligtige  

 indkomst, den personlige indkomst og kapitalindkomsten og de dertil svarende  

 skatter.
 Såfremt lønindkomsten er omfattet af en dobbeltbeskatningsoverenskomst,  

 vil bestemmelsen i § 33 A ikke kunne anvendes samtidig med overenskomstens  

 regler (herunder lempelsesreglerne) på denne lønindkomst.
Den skattepligtige må i den situation vælge mellem at benytte bestemmelsen  

 i ligningslovens § 33 A og dobbeltbeskatningsoverenskomstens regler.
Dette  

 valg kan have betydning for overførsel af eventuelt underskud, herunder  

 overførsel til eventuel ægtefælle, jf. punkt 5.2.7.
5.2.7. Valget mellem ligningslovens § 33 A og lempelsesreglerne i en  

 dobbeltbeskatningsoverenskomst Som nævnt ovenfor skal lønindkomst, der er omfattet af ligningslovens § 33  

 A's regler om skattefrihed, medregnes ved opgørelsen af lønmodtagerens  

 skattepligtige indkomst.
Hvis lønmodtageren har underskud ved anden  

 skattepligtig virksomhed, vil den udenlandske lønindtægt blive fradraget i  

 dette underskud.
Såfremt der efter fradrag af lønindtægten stadig er  

 underskud, kan dette underskud overføres til fradrag i den pågældendes  

 skattepligtige indkomst for de nærmest efterfølgende 5 indkomstår, jf.  

 personskattelovens § 13.
Hvis Danmark og en fremmed stat har indgået en  

 dobbeltbeskatningsoverenskomst, der bygger på den såkaldte  

 »gammel-eksemptionsmetode«, skal dobbeltbeskatningen af indkomst  

 fra den ene stat (kildestaten), som modtages af en skattepligtig i Danmark  

 (bopælsstat), ophæves efter følgende metode: Den udenlandske indtægt  

 medregnes ikke til den danske skattepligtige indkomst.
Den medregnes derimod  

 ved skatteberegningen, som om den var skattepligtig indtægt.
I de herefter  

 beregnede skatter gives der et nedslag med den del af skatterne, der  

 forholdsmæssigt falder på den udenlandske indtægt.
Såfremt en dansk lønmodtager med lønindtægt fra en  

 »gammel-eksemptionsstat« vælger at benytte  

 dobbeltbeskatningsoverenskomsten i stedet for at benytte ligningslovens § 33  

 A, skal lønindtægten altså slet ikke medregnes ved opgørelsen af  

 lønmodtagerens danske skattepligtige indkomst.
Den udenlandske lønindtægt vil  

 således ikke formindske et eventuelt underskud ved anden skattepligtig  

 virksomhed, som kan overføres til fradrag i senere indkomstår efter reglen i  

 personskattelovens § 13.
 »Gammel-eksemptionsmetoden« anvendes ved ophævelse af  

 dobbeltbeskatning af privat lønindkomst i Danmarks overenskomster med  

 Frankrig, Østrig og Thailand.
Hvis lønindtægten derimod stammer fra en stat, hvormed Danmark har indgået  

 en dobbeltbeskatningsoverenskomst efter den såkaldte »creditmetode«  

 eller den såkaldte »ny-eksemptionsmetode«, skal lønindtægten  

 medregnes ved opgørelsen af den danske skattepligtige indkomst.
Lønindtægten  

 vil derfor formindske et eventuelt underskud, som kan fremføres efter  

 personskattelovens § 13.
 Hvis en gift persons skattepligtige indkomst udviser underskud, skal dette  

 underskud overføres til fradrag hos ægtefællen efter reglerne i  

 personskattelovens § 13, inden det kan overføres til fradrag i senere  

 indkomstår.
Personskattelovens § 13, stk. 5, 1. pkt., bestemmer, at ved overførsel af  

 underskud mellem ægtefæller skal der ved opgørelsen af ægtefællernes  

 skattepligtige indkomst og personlige indkomst i denne forbindelse ses bort  

 fra personlig indkomst, der beskattes i udlandet og ikke her i landet.
Efter  

 § 13, stk. 5, 2. pkt., anvendes denne bestemmelse dog ikke, når skatten af  

 den udenlandske indkomst er nedsat i henhold til ligningslovens § 33 A eller  

 § 33 C.
 Hvis en lønmodtager vælger at anmode om skattefrihed efter ligningslovens  

 § 33 A for udenlandsk lønindtægt, vil et eventuelt underskud ved anden  

 skattepligtig virksomhed derfor blive nedsat med den udenlandske lønindtægt,  

 inden underskuddet kan overføres til fradrag hos ægtefællen efter reglerne i  

 personskattelovens § 13.
Dette gælder som ovenfor nævnt ikke, hvis lønmodtageren vælger at anmode  

 om, at den danske beskatning af udenlandsk lønindtægt nedsættes efter  

 reglerne i en dobbeltbeskatningsoverenskomst med den stat, som lønindtægten  

 stammer fra.
I så fald vil den udenlandske lønindtægt ikke nedsætte et  

 eventuelt underskud ved anden skattepligtig virksomhed, inden dette underskud  

 overføres til ægtefællen.
5.2.8. Offentligt ansatte Skattefritagelsesreglen i ligningslovens § 33 A, stk. 1, gælder som  

 hovedregel også for lønindkomst ved tjeneste for den danske stat eller anden  

 dansk offentlig myndighed.
 Personer udsendt af den danske stat eller anden dansk offentlig myndighed,  

 herunder personer udsendt til udførelse af systemeksport, kan dog ikke få  

 skattefritagelse, såfremt der samtidig modtages skattefrit udetillæg efter  

 ligningslovens § 7, litra r, eller skattefri dagpenge efter statsskattelovens  

 § 5, litra d, jf. ligningslovens § 9, stk. 8.
 Det er således en betingelse for skattenedsættelse, at lønmodtageren ikke  

 får udetillæg eller andre lignende ydelser, der tjener til dækning af  

 merudgifter som følge af tjenesten i udlandet, og som ikke skal medregnes til  

 den skattepligtige indkomst, jf. ligningslovens § 7, litra r, 1. pkt.
 Personale i udenrigstjenesten, der er tjenestegørende i udlandet, modtager  

 af den danske stat et udetillæg, hvis størrelse fastsættes på de årlige  

 finanslove efter indstilling af Udetillægsnævnet.
Herudover er der i tekstanmærkninger til de årlige finanslove hjemmel til  

 at tildele visse tjenestemænd et passende tillæg.
Tjenestemænd udsendt af  

 Forsvarsministeriet behandles på samme måde som tjenestemænd i  

 Udenrigsministeriet.
Der kan endvidere ydes et passende tillæg til  

 tjenestemænd m.fl., som DSB udsender til tjeneste ved udenlandske  

 rejsebureauer.
Det samme gælder for tjenestemænd, der udsendes af  

 Rigspolitichefen til tjeneste i udlandet, og for tjenestemænd, der udsendes  

 af Energistyrelsen.
 Modtager en person, der af den danske stat er udsendt til midlertidig  

 tjeneste ved EU-Kommissionen, og som af EU-Kommissionen modtager lignende  

 ydelser til dækning af merudgifter i forbindelse med opholdet, der efter  

 ligningslovens § 7, litra r, 2. pkt., er skattefri, vil der heller ikke kunne  

 opnås skattefritagelse efter § 33 A.
Som et alternativ til udetillæg udsendes offentligt ansatte i et vist  

 omfang på tjenesterejsevilkår.
Den udsendte modtager oven i den almindelige  

 løn dagpenge, som er skattefri i henhold til statsskattelovens § 5, litra d,  

 jf. ligningslovens § 9, stk. 8. Dagpengene skal som udetillægget dække  

 ekstraomkostninger i forbindelse med udsendelsen.
Oppebæres der sådanne  

 skattefri dagpenge, vil der heller ikke kunne opnås skattefritagelse.
Efter  

 ligningslovens § 9, stk. 8, er dagpenge kun skattefri, såfremt de udbetales  

 af staten, danske kommuner eller De Europæiske Fællesskaber.
 Dagpenge udbetalt under lokale tjenesterejser foretaget fra eller internt  

 i udstationeringslandet medfører ikke, at muligheden for skattefritagelse  

 bortfalder.
 Som det fremgår nedenfor af punkt 5.2.14., vil der for offentligt ansatte  

 gælde særlige regler, hvis lønnen er fastsat i henhold til en kollektiv  

 aftale.
5.2.9. Halv skattenedsættelse i tilfælde, hvor Danmark har  

 beskatningsretten efter en dobbeltbeskatningsoverenskomst Såfremt Danmark efter en indgået dobbeltbeskatningsoverenskomst har  

 afskåret arbejdsstaten fra at beskatte lønindkomsten, vil der normalt kun  

 kunne gives halvt nedslag, jf. ligningslovens § 33 A, stk. 3.
 Efter dobbeltbeskatningsoverenskomsterne har den stat, hvori arbejdet er  

 udført (arbejdsstaten), som hovedregel også retten til at beskatte privat  

 ansatte arbejdstageres lønindkomst.
 Den stat, hvori arbejdstageren har sin bopæl (bopælsstaten), kan dog efter  

 overenskomsten have beskatningsretten.
Dette vil typisk være tilfældet, hvis opholdet i arbejdsstaten ikke har  

 oversteget et vist antal dage, normalt 183 dage inden for et skatteår eller  

 et kalenderår.
Det er endvidere en betingelse for bopælsstatens  

 beskatningsret, at vederlaget betales af eller for en arbejdsgiver, der ikke  

 er hjemmehørende i arbejdsstaten, og ikke udredes af et fast driftssted  

 el.lign., som arbejdsgiveren har i arbejdsstaten.
I disse tilfælde, hvor arbejdsstaten ikke kan beskatte lønindkomsten,  

 nedsættes den samlede danske indkomstskat med halvdelen af det beløb, der  

 forholdsmæssigt falder på den udenlandske lønindkomst.
Nedsættelsen er  

 betinget af, at de øvrige krav i ligningslovens § 33 A for fuld  

 skattefritagelse er opfyldt.
For den privat ansatte vil reglen om, at der gives halv nedsættelse,  

 således kun få betydning, hvis opholdet i arbejdsstaten ikke bliver af så  

 lang varighed, at retten til at beskatte lønindtægten i arbejdsstaten overgår  

 til denne stat.
Hvis beskatningsretten overgår til arbejdsstaten, gives der  

 fuld nedsættelse fra første dag af den periode, for hvilken beskatningsretten  

 overgår.
 Eksempel:
 En privat ansat arbejdstager, som er ansat hos en dansk arbejdsgiver,  

 arbejder i følgende lande og perioder:
- arbejder i land A fra 1. august til 30. november år 1, - arbejder i land B fra 1. december år 1 til 30. april år 2, - arbejder i land C fra 1. maj år 2 til 30. juni år 2, - arbejder i Danmark fra 1. juli år 2 til 14. oktober år 2, og - arbejder i land B fra 15. oktober år 2 til 31. december år 2.
 Derefter arbejder arbejdstageren i en længere periode i Danmark.
Land A og Danmark har ikke dobbeltbeskatningsoverenskomst.
Da det samlede  

 ophold uden for riget varer fra 1. august år 1 til 30. juni år 2 eller mere  

 end 6 måneder, gives der skattenedsættelse efter ligningslovens § 33 A, stk.  

 1, med hele den del af den samlede indkomstskat, der forholdsmæssigt falder  

 på lønindkomsten i land A.
Land B og Danmark har dobbeltbeskatningsoverenskomst.
Da arbejdstageren i  

 år 1 ikke har opholdt sig i land B i mere end 183 dage inden for et  

 skatteår/kalenderår/løbende år, har Danmark retten til at beskatte år  

 1-indkomsten i land B.
Der gives derfor kun skattenedsættelse efter  

 ligningslovens § 33 A, stk. 3, med halvdelen af den del af den samlede  

 indkomstskat, der forholdsmæssigt falder på år 1-lønindkomsten i land B.
I år 2 opholder arbejdstageren sig i land B fra 1. januar til 30. april og  

 fra 15. oktober til 31. december eller mere end 183 dage inden for et  

 skatteår/kalenderår/løbende år.
Da land B derfor har retten til at beskatte  

 år 2-indkomsten i dette land, gives der nedsættelse i medfør af  

 ligningslovens § 33 A, stk. 1, med hele den del af den samlede indkomstskat,  

 der forholdsmæssigt falder på lønindkomsten i land B i perioden fra 1. januar  

 til 30. april år 2.
Der gives ikke nedsættelse efter ligningslovens § 33 A for perioden fra  

 15. oktober til 31. december år 2, idet betingelsen om ophold uden for riget  

 i mindst 6 måneder, alene afbrudt af ferie el.lign. af en samlet varighed på  

 højst 42 dage, ikke er opfyldt for denne periodes vedkommende, da arbejdet i  

 Danmark i perioden 1. juli år 2 til 14. oktober år 2 har afbrudt det  

 tidligere udlandsophold.
Der kan derimod gives nedsættelse af den danske skat  

 efter reglerne i dobbeltbeskatningsoverenskomsten eller reglerne i  

 ligningslovens § 33.
Land C og Danmark har dobbeltbeskatningsoverenskomst.
Da arbejdstageren  

 ikke har opholdt sig i land C i mere end 183 dage inden for et  

 skatteår/kalenderår/løbende år, har Danmark retten til at beskatte indkomsten  

 i land C.
Der gives derfor alene skattenedsættelse efter ligningslovens § 33  

 A, stk. 3, med halvdelen af den del af den samlede indkomstskat, der  

 forholdsmæssigt falder på lønindkomsten i land C.
For så vidt angår søfolk, der arbejder om bord på fartøjer, som benyttes  

 af et dansk rederi, gælder endvidere, at Danmark efter indgåede  

 dobbeltbeskatningsoverenskomster med fremmede stater typisk vil have  

 beskatningsretten til denne lønindkomst fra første dag.
Der vil derfor kun  

 kunne opnås halvt nedslag på den del af lønindkomsten, som er oppebåret for  

 arbejde om bord på fartøjet, mens dette befinder sig i en fremmed aftalestats  

 territorialfarvand (omfattet af dobbeltbeskatningsoverenskomsten) eller havn.  

 Den del af lønindkomsten, som er oppebåret for arbejde i internationalt  

 farvand eller i en fremmed ikke-aftalestats farvand eller havn, vil derimod  

 udløse fuldt nedslag.
Det bemærkes, at personer, der udfører arbejde om bord  

 på DIS-skibe, vil være skattefritaget efter ligningslovens § 33 C.
 Tilsvarende vil lønmodtagere herunder søfolk, der udfører arbejde i  

 forbindelse med forundersøgelser, efterforskning eller udvinding af  

 kulbrinteforekomster uden for dansk kontinentalsokkel, f.eks. på en  

 boreplatform, kun få halvt nedslag, såfremt Danmark efter en  

 dobbeltbeskatningsoverenskomst har beskatningsretten.
I enkelte af Danmarks dobbeltbeskatningsoverenskomster med fremmede stater  

 findes regler, hvorefter den ene stats afkald på eller begrænsning af retten  

 til at beskatte indkomster kun gælder, hvis den anden stat efter dens interne  

 lovgivning kan beskatte indkomsten.
I modsat fald har den første stat en  

 subsidiær beskatningsret.
 Hvis Danmark som bopælsstat kan udnytte en sådan subsidiær beskatningsret,  

 fordi lønindtægten efter sin art ikke kan beskattes i arbejdsstaten, kan der  

 ikke gives fuld skattefritagelse efter ligningslovens § 33 A, stk. 1. Derimod  

 kan der gives halv skattefritagelse efter § 33 A, stk. 3.
I de tilfælde, hvor arbejdsstaten kunne beskatte lønindtægten, men rent  

 faktisk undlader beskatning (f.eks. på grund af en fejl eller fordi indtægten  

 ikke overstiger den pågældende stats skattefri bundgrænse), kan den  

 subsidiære beskatningsret ikke anvendes.
I så fald gives der fuldt nedslag  

 efter § 33 A, stk. 1.
I enkelte af Danmarks dobbeltbeskatningsoverenskomster (f.eks.
Australien  

 og USA), begrænses overenskomstens anvendelsesområde til føderale skatter,  

 idet lokale skatter ikke er omfattet.
Såfremt Danmark i et tilfælde har  

 beskatningsretten til lønindkomsten, og dobbeltbeskatningsoverenskomsten kun  

 omfatter føderale skatter men ikke lokale skatter, vil der kun kunne gives  

 halvt nedslag, uanset at lønmodtageren som følge heraf er blevet pålagt en  

 lokal udenlandsk skat.
 Offentligt ansatte, der er udsendt som led i den danske stats eller anden  

 dansk offentlig myndigheds deltagelse i systemeksport, kan på tilsvarende  

 måde kun få halv lempelse, såfremt Danmark har beskatningsretten i henhold  

 til en indgået dobbeltbeskatningsoverenskomst.
Ved offentlig systemeksport forstås enhver form for eksport af viden,  

 »systemer« eller tjenester, der udføres af den offentlige myndighed  

 i henhold til de gældende bevillingsregler.
Offentlige styrelsers deltagelse  

 i systemeksportforretninger kan finde sted i henhold til Industriministeriets  

 (nu Erhvervsministeriet) cirkulære af 22. september 1988  

 (»systemeksportcirkulæret«) eller i henhold til Budgetvejledningens  

 regler om indtægtsdækket virksomhed (»indtægtsdækket virksomhed«).
Den i systemeksportcirkulæret fastlagte ordning administreres af  

 Erhvervsfremme Styrelsen, der skal godkende kontrakten og modtage betalingen  

 fra ordregiveren.
Erhvervsfremme Styrelsen videreafregner over for den  

 enkelte styrelse.
En offentlig styrelse kan på finansloven opnå hjemmel til at udføre  

 indtægtsdækket virksomhed.
Reglerne om indtægtsdækket virksomhed og  

 prisfastsættelsen for den offentlige ydelse er nærmere beskrevet i  

 Budgetvejledningen for 1994.
For personer, der udfører systemeksport, vil reglen om halv nedsættelse  

 ofte komme til at gælde, uanset hvor længe opholdet i arbejdsstaten kommer  

 til at vare.
Danmark vil nemlig i henhold til de indgåede  

 dobbeltbeskatningsoverenskomster, ofte have beskatningsretten til den  

 offentligt ansatte arbejdstagers udenlandske lønindkomst.
 Personer udsendt af den danske stat eller af en anden offentlig myndighed,  

 som ikke udfører systemeksport, gives fuld lempelse, uanset om Danmark i  

 henhold til en dobbeltbeskatningsoverenskomst har beskatningsretten til  

 lønindkomsten.
5.2.10. Løn under ferie mellem ophold i fremmede stater Den lønindkomst, der berettiger til skattenedsættelse i medfør af  

 ligningslovens § 33 A, stk. 1 eller stk. 3, skal være indtjent under ophold  

 uden for riget i mindst 6 måneder uden andre afbrydelser af opholdet end  

 nødvendigt arbejde, ferie el.lign. af en samlet varighed på højst 42 dage.
I tilfælde, hvor en arbejdstager får løn under ferie, medregnes den under  

 ferien udbetalte løn til den skattepligtige indtægt det år, hvor ferien  

 afholdes.
Efterfølgende ferieløn er normalt, som nævnt i punkt 5.2.5., ikke  

 omfattet af § 33 A.
I nogle tilfælde arbejder en arbejdstager først en periode i et land og  

 derefter en periode i et andet land, men således at arbejdstageren mellem de  

 2 arbejdsophold afholder ferie i et tredje land, f.eks.
Danmark.
I disse  

 tilfælde behandles ferielønnen i relation til § 33 A på samme måde som den  

 løn, arbejdstageren erhvervede under det netop forudgående ophold.
 Eksempel:
 En privat ansat arbejdstager, som er ansat hos en dansk arbejdsgiver,  

 arbejder og holder ferie i følgende perioder:
- arbejder i land A fra 1. januar år 1 til 30. oktober år 2, - holder ferie med løn i Danmark eller et tredje land fra 1. til 30.  

 november år 2, - arbejder i land B fra 1. december år 2 til 30. april år 3, - holder ferie med løn i Danmark eller et tredje land fra 1. til 31. maj  

 år 3 og - arbejder i land A fra 1. juni år 3 til 31. juli år 3.
Land A og Danmark har ingen dobbeltbeskatningsoverenskomst.
Det samlede  

 ophold uden for riget er på 2 år og 7 måneder alene afbrudt af ferien på 61  

 dage.
Der gives derfor skattenedsættelse efter ligningslovens § 33 A, stk. 1,  

 med hele den del af den samlede indkomstskat, der forholdsmæssigt falder på  

 lønindkomsten i land A.
Den løn, der udbetales under ferieopholdet i Danmark (eller tredje land) i  

 år 2, behandles på samme måde som den løn, der er erhvervet under det netop  

 forudgående udlandsophold i land A.
Arbejdstageren opnår derfor  

 skattenedsættelse efter § 33 A, stk. 1, med hele den del af den samlede  

 indkomstskat, der forholdsmæssigt falder på ferielønnen.
Land B og Danmark har en dobbeltbeskatningsoverenskomst.
Arbejdstageren  

 har hverken i år 2 eller i år 3 opholdt sig i land B i mere end 183 dage  

 inden for et skatteår/kalenderår/løbende år, og Danmark har derfor retten til  

 at beskatte lønindkomsten.
Der gives derfor skattenedsættelse efter  

 ligningslovens § 33 A, stk. 3, med halvdelen af den del af den samlede  

 indkomstskat, der forholdsmæssigt falder på lønindkomsten i land B.
Den løn, der udbetales under ferieopholdet i Danmark (eller i tredjeland)  

 i år 3, behandles på samme måde som den løn, der er erhvervet under det netop  

 forudgående udlandsophold i land B.
Arbejdstageren opnår derfor  

 skattenedsættelse efter § 33 A, stk. 3, med halvdelen af den del af den  

 samlede indkomstskat, der forholdsmæssigt falder på ferielønnen.
 Dette gælder, selv om der for det efterfølgende ophold i land A gives  

 skattenedsættelse efter § 33 A, stk. 1, med hele den del af den samlede  

 indkomstskat, der forholdsmæssigt falder på lønnen.
5.2.11. Forskudsregistrering for personer, som må forventes at blive  

 omfattet af ligningslovens § 33 A De tidligere regler i bekendtgørelse nr. 533 af 2. september 1982 om  

 beskatning af lønindkomst erhvervet i udlandet, hvor der var hjemmel til at  

 indrømme henstand med skattebetalingen i de tilfælde, hvor nedslagsreglen i  

 ligningslovens § 33 A, stk. 1 eller 3, finder anvendelse, er ophævet som  

 overflødige.
Forholdet ordnes i stedet ved en ændret forskudsregistrering.
I praksis sker der i vidt omfang det - i stedet for en egentlig maskinel  

 ændring af forskudsregistreringen - at skattemyndighederne mod behørig  

 dokumentation i form af en kontrakt el.lign. udsteder en erklæring (F 52 A  

 eller F 52 N), hvorefter arbejdsgiveren kan undlade at indeholde A-skat i  

 løn, der er omfattet af fritagelsesreglen i ligningslovens § 33 A.
For de  

 følgende år tages forholdet normalt i betragtning ved forskudsregistreringen.
5.2.12. Ophævelsen af 4-års-reglen i kildeskattelovens § 1, stk. 1,  

 nr. 2 Ved lov nr. 312 af 17. maj 1995 ophævedes kildeskattelovens § 1, stk. 1,  

 nr. 2, hvorefter den fulde skattepligt til Danmark i visse tilfælde blev  

 fastholdt i 4 år efter opgivelse af bopæl i Danmark.
 Såfremt en lønmodtager ved udløbet af indkomståret 1994 havde påbegyndt  

 arbejde i udlandet - og dette arbejde ved udløbet af indkomståret 1994 ikke  

 havde varet 6 måneder - samt på dette tidspunkt havde opgivet sin bopæl i  

 Danmark, således at vedkommende ved udløbet af indkomståret 1994 var fuldt  

 skattepligtig efter kildeskattelovens § 1, stk. 1, nr. 2, vil lønmodtageren  

 ikke for 1994 kunne opfylde betingelsen om i en periode på 6 måneder, som  

 fuldt skattepligtig, at have udført arbejde i udlandet.
 Efter overgangsreglen vil en sådan lønmodtager have mulighed for  

 skattefritagelse efter ligningslovens § 33 A for den del af indkomståret  

 1994, hvori lønmodtageren opholdt sig i udlandet.
Som eksempel kan nævnes en lønmodtager, der den 1. oktober 1994 fraflytter  

 Danmark for at arbejde i udlandet.
Lønmodtageren bor og arbejder i et ikke  

 godkendt land i den resterende del af 1994 og i 1995. Uden overgangsreglen  

 ville lønmodtageren ikke opfylde betingelsen om, som fuldt skattepligtig, at  

 have udført arbejde i udlandet i mindst 6 måneder.
 Skattefritagelsen forudsætter, at betingelserne i øvrigt er opfyldt,  

 herunder eksempelvis 42-dages-reglen.
5.2.13. Overgangsregler for personer udsendt til udførelse af  

 bistandsarbejde Fra midten af 1960-erne til og med 1994 indeholdt de årlige finanslove en  

 tekstanmærkning, der under visse betingelser indebar skattefrihed for de  

 personer, der udførte bistandsarbejde i udviklingslandene.
For finansloven  

 1994 således tekstanmærkning nr. 51 til finanslovens § 38.
 Efter tekstanmærkninger nr. 51 J og nr. 51 K til finansloven for 1994, §  

 38, var personer udsendt af Demokratifonden til det tidligere Sovjetunionen  

 m.m., samt personer udsendt på civile kontrakter af det danske forsvar til  

 Irak, endvidere skattefritaget for det derved oppebårne vederlag.
I alle 3 situationer blev skattefritagelsen givet som såkaldt fuld  

 eksemption, således at indkomsten slet ikke indgik i den skattepligtige  

 indkomst.
Fritagelsen blev endvidere givet uanset varigheden af udsendelsen  

 og derfor også, selvom udsendelsen ikke oversteg 6 måneder.
 Se nærmere om skattefritagelse efter tekstanmærkningerne til finansloven i  

 LV 94 D.F.2. og LV 94 D.F.4.
Retstilstanden efter tekstanmærkningerne bevares i en overgangsperiode.  

 Personer, der har indgået en kontrakt om udsendelse inden 1. januar 1995, vil  

 fortsat være omfattet af de skattefritagelsesregler, som blev udtrykt i de  

 nævnte tekstanmærkninger.
Skattefritagelsen vil altså kunne oppebæres uanset  

 længden af udsendelsen, ligesom skattefritagelsen gives som fuld eksemption.  

 Dette gælder, uanset om personen rent faktisk er blevet udsendt før eller  

 efter 1. januar 1995. Det er selve aftaleindgåelsestidspunktet, der er  

 afgørende for, om kontrakten er indgået før eller efter 1. januar 1995.
Kontrakter, herunder eventuel forlængelse af eksisterende kontrakter,  

 indgået efter den 1. januar 1995, berettiger ikke til skattefritagelse efter  

 reglerne i de nu ophævede tekstanmærkninger.
Disse udsendte vil så på linie  

 med andre lønmodtagere skulle opfylde kravene i ligningslovens § 33 A,  

 herunder betingelsen om at opholdet skal vare mindst 6 måneder.
Ophold i  

 udlandet på tekstanmærkningsvilkår, såvel inden som efter 1. januar 1995, kan  

 medregnes ved opgørelsen af de 6 måneder.
Forlænges en eksisterende løbende kontrakt inden 1. januar 1995, vil der  

 fortsat være mulighed for skattefritagelse efter tekstanmærkningsreglerne.
Er  

 en person f.eks. udsendt på en kontrakt, der udløber 1. juli 1995, vil en  

 2-årig forlængelse inden 1. januar 1995 indebære, at personen vil være  

 omfattet af skattefritagelsesreglerne i de nævnte tekstanmærkninger indtil 1.  

 juli 1997.
Er der inden 1. januar 1995 indgået en kontrakt, men på en sådan måde, at  

 de nærmere udsendelsesperioder ikke fikseres i kontrakten, skal de konkrete  

 udsendelsestidspunkter være fastsat inden den 1. januar 1995. Såfremt der  

 mellem f.eks.
Udenrigsministeriet og en anden offentlig institution eller en  

 privat virksomhed, inden den 1. januar 1995 er indgået en aftale, der  

 indebærer, at institutionen eller virksomheden skal udsende en eller flere  

 medarbejdere, er det aftaletidspunktet mellem medarbejderen og  

 arbejdsgiveren, som er afgørende i relation til mulighederne for at være  

 omfattet af overgangsreglerne.
Det vil på tilsvarende måde være en  

 betingelse, at det konkrete udsendelsestidspunkt er fastsat inden 1. januar  

 1995.
5.2.14. Overgangsregel for offentligt ansatte Offentligt ansatte har før indkomståret 1995, bortset fra personer udsendt  

 til udførelse af systemeksport, ikke haft mulighed for skattefritagelse efter  

 ligningslovens § 33 A.
F.eks. har personer i udenrigstjenesten eller personer  

 udsendt af Forsvarsministeriet på forhånd været afskåret fra at benytte  

 reglen.
 Lønningerne for offentligt ansatte fastsættes normalt ved kollektiv  

 overenskomst, og størrelsen af lønnen er aftalt under forudsætning af, at den  

 beskattes i Danmark.
 Såfremt lønnen er fastsat i henhold til en kollektiv aftale, er det en  

 betingelse for skattefritagelse efter ligningslovens § 33 A, at det af den  

 kollektive aftalte løn udtrykkeligt fremgår, at lønnen er fastsat under  

 hensyn til, at den er skattefri.
I visse tilfælde er offentligt ansattes løn ikke reguleret af kollektive  

 aftaler.
Lønnen er således fastsat i henhold til en individuel aftale indgået  

 mellem den udsendende offentlige myndighed og arbejdstageren.
At vilkårene i  

 den individuelle lønaftale, herunder størrelsen af lønnen, rent teknisk  

 fastsættes på den måde, at der henvises til en kollektiv aftale, ændrer ikke  

 ved, at lønnen er fastsat i henhold til en individuel lønaftale.
 Som eksempel på personer, hvis løn ikke er fastsat i henhold til en  

 kollektiv aftale, men derimod til en individuel lønaftale kan nævnes  

 bistandsarbejdere udsendt af Danida, DANCED-rådgivere udsendt af  

 Miljøstyrelsen samt FN-vagterne i Irak.
 Personer, der af det offentlige er udsendt til udførelse af systemeksport,  

 er i lighed med alle andre offentligt ansatte omfattet af overgangsreglen.
Finder overgangsreglen anvendelse, idet lønnen er fastsat i henhold til en  

 kollektiv aftale, uden at det af denne udtrykkeligt fremgår, at lønnen er  

 aftalt under hensyn til, at den er skattefri, kan der ikke gives  

 skattefritagelse efter § 33 A.
Lempelse for eventuel betalt skat i udlandet  

 må derfor ske efter ligningslovens § 33.
Modtager en person, der af den danske stat m.v. f.eks. er udlånt til en  

 international organisation, af denne organisation, et løntillæg oveni den  

 løn, der modtages af den danske stat m.v., vil et sådant løntillæg være  

 omfattet af ligningslovens § 33 A, forudsat at betingelserne i øvrigt er  

 opfyldt.
Dette gælder uanset, om lønnen fra den danske stat m.v. er omfattet  

 af ligningslovens § 33 A.
5.3. Ligningslovens § 33 C - søfolk, der udfører arbejde om bord på  

 DIS-skibe Fuldt skattepligtige sømænd skal ved opgørelsen af den skattepligtige  

 indkomst medregne den lønindkomst, som erhverves ved tjeneste på et dansk  

 skib registreret i Dansk Internationalt Skibsregister.
Ved skatteberegningen  

 nedsættes den samlede indkomstskat med det beløb, som forholdsmæssigt falder  

 på lønindkomsten om bord.
 Om et skib er et dansk skib, afgøres efter reglerne i lov om særlige  

 fradrag for sømænd m.v.
 Beskatning af sømænd på DIS-skibe m.v. er beskrevet i kapitel 4 i  

 cirkulære nr. 144 af 30. november 1988 om beskatning af sømænd m.v., hvortil  

 der henvises.
5.4. Ligningslovens § 33 F - anvendelse af nettoprincip ved beregning  

 af lempelse for dobbeltbeskatning Ligningslovens § 33 F bestemmer, at der i forbindelse med beregning af  

 lempelse for dobbeltbeskatning efter ligningslovens § 33 eller en  

 dobbeltbeskatningsoverenskomst, skal foretages lempelse efter det såkaldte  

 nettoprincip. § 33 F indeholder regler for opgørelsen af den udenlandske  

 indkomst, der indgår i lempelsesberegningen, når Danmark som bopælsland skal  

 lempe for dobbeltbeskatning.
Nettoprincippet indebærer, at udenlandsk indkomst ved lempelsesberegningen  

 skal reduceres med de fradragsberettigede udgifter, der kan henføres til  

 erhvervelsen af den pågældende udenlandske indkomst.
Den udenlandske indkomst  

 skal opgøres efter danske ligningsmæssige regler sådan, at de udgifter, der  

 vedrører den udenlandske indkomst fragår i denne.
Konsekvensen af en sådan reduktion af udenlandsk indkomst er, at nedslaget  

 i den danske skat reduceres tilsvarende.
Reglen i § 33 F finder anvendelse  

 uanset, om der skal lempes efter creditprincippet i ligningslovens § 33,  

 eller om en eventuel dobbeltbeskatningsoverenskomst foreskriver lempelse  

 efter eksemptions-, credit- eller matching credit metoden.
 Anvendelsen af nettoprincippet kan illustreres som følger:
 Eksempel 1.
 Lempelsesberegningen foretages efter følgende model:
Beregnet skat x (300.000 - 375.000) I eksemplet vil der ikke skulle lempes for dansk skat, idet tælleren i  

 lempelsesbrøken bliver negativ.
Effekten af nettoprincippet bliver derfor, at den renteudgift, som  

 vedrører renteindtægten, skal fragå indtægten, inden der beregnes lempelse.  

 Da renteudgifterne i eksemplet er større end renteindtægterne fra udlandet,  

 bliver der ingen lempelse.
Hvis der i stedet skulle anvendes et  

 bruttoprincip, ville den udenlandsk renteindtægt ikke være blevet reduceret  

 med renteudgiften, hvorfor der skulle være gennemført en lempelse.
Ligningslovens § 33 F, stk. 1, fastslår den direkte metode, hvorefter der  

 ved opgørelse af den indkomst, der oppebæres fra udlandet, skal fratrækkes de  

 udgifter, der anses at vedrøre denne indkomst.
En udgift vedrører en  

 udenlandsk indtægt, hvis der består en klar sammenhæng mellem udgiften og den  

 udenlandske indtægt.
Der kan eksempelvis være tale om renteudgifter, som  

 vedrører et lån, der er optaget netop med henblik på at erhverve den  

 udenlandske indkomst.
Tilsvarende vil royaltybetalinger for patenter, der  

 udelukkende anvendes i den udenlandske virksomhed, have en sådan nær  

 sammenhæng med den udenlandske indkomst, at den efter den direkte metode kan  

 henføres hertil.
 Hvis der opstår tvivl om, hvorvidt en given udgift alene kan henføres til  

 den udenlandske indkomst, vil fordelingen skulle ske efter ligningslovens §  

 33 F, stk. 2. Efter denne bestemmelse, skal udgifter, som ikke kan henføres  

 til enten den udenlandske eller til anden indkomst, fordeles forholdsmæssigt  

 efter størrelsen af bruttoindkomsterne.
Efter ligningslovens § 33 F, stk. 2, vil enhver udgift, som ikke klart kan  

 henføres til enten den pågældende udenlandske indkomst eller til en anden  

 indkomst, det være sig dansk indkomst eller anden udenlandsk indkomst, skulle  

 fordeles forholdsmæssigt efter bruttoindkomsternes størrelse.
Ved  

 bruttoindkomst forstås indkomst uden fradrag af nogen art.
 Oplagte eksempler på udgifter, som ikke kan henføres til en bestemt  

 indkomst, er generalomkostninger og renteudgifter vedrørende en kassekredit,  

 som anvendes til generel finansiering af både indenlandske og udenlandske  

 aktiviteter m.m.
Nettoprincippet i ligningslovens § 33 F, herunder fordelingsreglen i § 33  

 F, stk. 2, finder anvendelse ved enhver lempelse for dobbeltbeskatning,  

 uanset hvad den udenlandske indkomst består af og uanset, om det er en person  

 eller et selskab m.v., der oppebærer den udenlandske indkomst.
Således finder  

 reglen også anvendelse ved beregning af lempelse for faste driftssteder i  

 udlandet.
Bestemmelsen i § 33 F vil derimod ikke aktualiseres ved beregning af  

 lempelse efter ligningslovens § 33 for sambeskattede udenlandske  

 datterselskaber.
Det hænger sammen med, at der i disse tilfælde forinden  

 lempelsesberegningen efter § 33 i forbindelse med indkomstopgørelsen i det  

 danske moderselskab og det udenlandske datterselskab er foretaget en endelig  

 fordeling af indtægter og udgifter mellem de to selskaber.
Ligningslovens § 33 F, stk. 3, indeholder en generel undtagelse fra  

 nettoprincippet ved kreditsalg af varer m.v. til udlandet.
Undtagelsen finder  

 kun anvendelse, såfremt varer, industrielt, kommercielt eller videnskabeligt  

 udstyr sælges på kredit til udlandet.
Derimod vil eksempelvis  

 pengeinstitutters udlån til udlandet ikke falde ind under undtagelsen.
 Reglen i § 33 F, stk. 3, indebærer, at den rente, som eksportøren selv har  

 måttet betale for at finansiere kreditsalget, ikke skal fragå ved  

 lempelsesberegningen, men at eksportøren får fuld lempelse for den rente,  

 vedkommende modtager som følge af kreditsalget.
5.5. Ligningslovens § 33 G - eftergivelse af skat i forbindelse med  

 visse aktieudbytter Ifølge ligningslovens § 33 G, stk. 1, kan der efter ansøgning ske  

 eftergivelse af en del af skatten i det tilfælde, hvor der i den  

 skattepligtige indkomst for en person indgår udbytte efter ligningslovens §  

 16 A fra udenlandske selskaber, og udbyttet ikke er omfattet af  

 personskattelovens § 4 a, stk. 1, nr. 6.
 Ifølge ligningslovens § 33 G, stk. 3, finder stk. 1 tilsvarende anvendelse  

 på afståelsessummer efter ligningslovens § 16 B fra udenlandske selskaber,  

 der ikke er omfattet af personskattelovens § 4 a, stk. 1, nr. 7.
 Ligningslovens § 33 G, stk. 1-3, og personskattelovens § 4 a, stk. 1, nr.  

 6 og 7, er indsat ved lov nr. 377 af 18. maj 1994, der har virkning for  

 indkomst i form af udbytte, der oppebæres i indkomståret 1995 og senere  

 indkomstår.
Ifølge personskattelovens § 4 a, stk. 1, nr. 6, beskattes aktieudbytte  

 efter ligningslovens § 16 A fra udenlandske selskaber som aktieindkomst.
Det  

 gælder dog kun, såfremt den skattepligtige godtgør, at udbyttet hidrører fra  

 et eller flere selskaber, hvori den til grund for det modtagne udbytte  

 liggende selskabsindkomst beskattes efter regler, der ikke i væsentlig grad  

 afviger fra reglerne her i landet.
Hidrører en del af udbyttet til den  

 skattepligtige fra et selskab, hvor beskatningen ikke opfylder dette krav,  

 anses denne del af udbyttet ikke som aktieindkomst.
 Tilsvarende gælder ifølge personskattelovens § 4 a, stk. 1, nr. 7, for  

 afståelsessummer efter ligningslovens § 16 B fra udenlandske selskaber.
 Udbytte og afståelsessummer fra udenlandske selskaber, der ikke er  

 omfattet af bestemmelserne i personskattelovens § 4 a, stk. 1, nr. 6 eller 7,  

 beskattes som kapitalindkomst, jf. personskattelovens § 4, stk. 1, nr. 4 og  

 5.
Personskattelovens § 4 a, stk. 1, nr. 3, indeholder regler om beskatning  

 af udlodninger fra udloddende investeringsforeninger.
Efter bestemmelsen  

 beskattes den del af udlodningerne, der hidrører fra udbytte fra udenlandske  

 selskaber som omhandlet i § 4 a, stk. 1, nr. 6, som aktieindkomst.
Den del af  

 udlodningerne, der hidrører fra udbytte fra udenlandske selskaber, der ikke  

 er omhandlet i § 4 a, stk. 1, nr. 6, beskattes som kapitalindkomst, jf.  

 personskattelovens § 4, stk. 1, nr. 4. Ligningslovens § 33 G, stk. 1, finder  

 også anvendelse på den del af udlodningerne, der hidrører fra udbytte fra  

 udenlandske selskaber, der ikke er omhandlet i personskattelovens § 4 a, stk.  

 1, nr. 6.
Reglerne i personskattelovens § 4 a er nærmere omtalt i afsnit 5 i  

 cirkulære nr. 129 af 4. juli 1994 om personskatteloven.
Bekendtgørelse nr.  

 974 af 1. december 1994, §§ 1-6, indeholder nærmere regler om udbytter fra  

 selskaber hjemmehørende i udlandet, der er aktieindkomst.
 Efter ligningslovens § 33 G, stk. 1, gælder, at hvis der i en persons  

 skattepligtige indkomst indgår udbytte fra udenlandske selskaber, og udbyttet  

ikke er omfattet af personskattelovens § 4 a, stk. 1, nr. 6, kan  

 skatteministeren eller den, der bemyndiges dertil, eftergive en del af  

 skatten.
Det beløb, der kan eftergives, er maksimeret til det beløb, hvormed  

 summen af - det beløb, som det udbyttegivende selskab (rent faktisk) har udredt i  

 skat af den del af indkomsten, der ligger til grund for udbyttet, og - det beløb, som den skattepligtige (rent faktisk) har udredt i skat af  

 den til udbyttet svarende del af indkomsten, overstiger summen af - det beløb, der skulle have været udredt i skat af henholdsvis det  

 udbyttegivende selskab og den skattepligtige, såfremt det udbyttegivende  

 selskab skulle have været beskattet her i landet af den til grund for  

 udbyttet liggende indkomst.
 Såfremt der er indgået en dobbeltbeskatningsoverenskomst med den stat,  

 hvor det udbyttegivende selskab er hjemmehørende, kan der, jf. § 33 G, stk.  

 2, ikke ved opgørelsen af det beløb, der kan eftergives, indregnes større  

 skattebeløb end dem, som den pågældende stat efter overenskomsten har et  

 ubetinget krav på at oppebære.
 Såfremt den skattepligtige er formueskattepligtig og omfattet af  

 formueskatteloftet, betragtes ved opgørelsen af det beløb, der kan  

 eftergives, en eventuel formueskat som skat af det udenlandske udbytte, i det  

 omfang formueskatten ville være bortfaldet, hvis det udenlandske udbytte var  

 blevet beskattet som udbytte fra et dansk selskab.
 Ved lov nr. 312 af 17. maj 1995, og med virkning fra og med indkomståret  

 1995, indsattes ligningslovens § 33 G, stk. 4.
Efter denne bestemmelse finder ligningslovens § 33 G, stk. 1-2,  

 tilsvarende anvendelse, når en person oppebærer udbytter fra aktier, omfattet  

 af aktieavancebeskatningslovens § 2 a.
Dette gælder således også i tilfælde,  

 hvor udbyttet er modtaget fra et selskab, omfattet af  

 aktieavancebeskatningslovens § 2 a, som tidligere var hjemmehørende i  

 udlandet, men som efter at have flyttet ledelsen til Danmark, er  

 hjemmehørende her i landet.
 Eksempel 1.
 Da den samlede beskatning i det udbyttegivende udenlandske selskab af den  

 del af indkomsten, der ligger til grund for udbyttet, og af udbyttet hos den  

 danske aktionær ikke overstiger den beskatning, der ville være sket i  

 det udbyttegivende selskab og hos aktionæren, såfremt det udbyttegivende  

 selskab skulle beskattes her i landet af den til grund for udbyttet liggende  

 indkomst, gives der i dette tilfælde ingen lempelse.
 Eksempel 2.
 Den beskatning, der ville være sket i det udbyttegivende selskab og hos  

 aktionæren, såfremt det udbyttegivende selskab skulle beskattes her i landet  

 af den til grund for udbyttet liggende indkomst, er ligesom i eksempel 1 på  

 57,0. Lempelsen bliver derfor på 61,5 - 57,0 eller 4,5.
6. PERIODISERING AF INDKOMST 6.1. Ligningslovens § 27 A - vederlag for afhændelse af patentret  

 m.v.
 Ligningslovens § 27 A fastsætter regler for beskatningstidspunktet for  

 vederlag for afhændelse af patentret, ophavsret til litterære og kunstneriske  

 værker, ret til mønster eller varemærke eller lignende tidsbegrænsede  

 rettigheder samt vederlag for afhændelse af en særlig fremstillingsmetode el.  

 lign. (knowhow).
Hvis det er aftalt, at hele vederlaget ikke skal betales på en gang i  

 afhændelsesåret, kan den skattepligtige vælge i dette og senere indkomstår at  

 indtægtsføre de vederlag, som efter de oprindeligt aftalte vilkår kunne  

 kræves betalt i det pågældende år.
Beløbene skal dog senest tages til indtægt  

 i det år, hvori de faktisk betales, jf. § 27 A, stk. 1, 2. pkt.
 Hvis parterne ændrer den oprindelige aftale, således at afdragsperioden  

 bliver længere, skal vederlagene alligevel tages til indtægt i de indkomstår,  

 hvori de kunne kræves betalt efter den oprindelige aftale. Ændres aftalen,  

 således at afdragene faktisk betales hurtigere end oprindeligt aftalt, skal  

 de derimod tages til indtægt i betalingsårene, jf. § 27 A, stk. 1, 2. pkt.
 Reglerne gælder for selskabers og foreningers afhændelse af de pågældende  

 rettigheder, jf. ligningslovens § 27 A, stk. 2.
 For personer finder reglerne kun anvendelse ved afhændelse af rettigheder  

 m.v., som personen er ophavsmand til, eller som er erhvervet som led i  

 personens næringsvej eller i spekulationsøjemed, jf. ligningslovens § 27 A,  

 stk. 1, 3. pkt.
6.2. Ligningslovens § 27 E - vederlag for afhændelse af forsknings-  

 eller udviklingsprojekt (»opfinderaktier«) Efter bestemmelsen i ligningslovens § 27 E kan beskatningen af  

vederlag, som en person modtager ved afhændelse af et forsknings-  

 eller udviklingsarbejde, fordeles over 10 år.
Det er en betingelse, at afhændelsen sker til et aktie- eller  

 anpartsselskab, og at hele vederlaget ydes i form af aktier eller  

 anparter i dette selskab.
Også afhændelse af en opfindelse til et selskab,  

 der ejes af den pågældende selv, er omfattet af bestemmelsen i § 27 E.
 Såfremt vederlaget erlægges kontant, men i form af en afdragsordning, vil  

 der være mulighed for at anvende reglen i ligningslovens § 27 A, der giver  

 mulighed for at udskyde indtægtsførelsen til tidspunktet for betalingen af de  

 enkelte afdrag, jf. punkt 6.1. ovenfor.
 Udskydelsen af beskatningen efter § 27 E, stk. 1, kan kun finde  

 anvendelse, hvor der er tale om afhændelse af et forsknings- eller  

 udviklingsarbejde.
Endvidere skal afhændelsen ske med henblik på en videreudvikling af  

 arbejdet.
Ordet »videreudvikling« skal fortolkes bredt.
Der kan  

 f.eks. være tale om konstruktions- eller modningsarbejder, fremstilling eller  

 afprøvning af prototyper, formgivning, udvikling og konstruktion af eventuelt  

 særligt produktionsudstyr, markedsundersøgelser, tekniske undersøgelser samt  

 andre aktiviteter, som er nødvendige forudsætninger for en erhvervsmæssig  

 udnyttelse af resultaterne af et forsknings- eller udviklingsarbejde.
Der kan  

 endvidere være tale om, at selskabet skal forestå den egentlige kommercielle  

 udnyttelse af arbejdet herunder anlægs- og driftsfinansiering.
 Det er en betingelse, at den skattepligtige er en fysisk person.  

 Bestemmelsen kan således ikke anvendes af selskaber el.lign.
 Ligningslovens § 27 E kan anvendes, uanset om en del af vederlaget  

 beskattes som særlig indkomst med hjemmel i lov om særlig indkomstskat m.v.,  

 § 17, stk. 1.
Med virkning fra og med indkomståret 1996 er bestemmelserne i § 17 i lov  

 om særlig indkomstskat overført til ligningslovens § 7 O, stk. 2, jf. lov nr.  

 313 af 17. maj 1995 (Ophævelse af lov om særlig indkomstskat m.v. samt  

 konsekvensændringer m.v.). Ophævelsen af lov om særlig indkomskat betyder, at  

 begrebet »særlig« indkomstskat ikke længere har relevans for  

 indkomståret 1996 og senere indkomstår.
Der kan i øvrigt henvises til  

 cirkulære nr. 181 af 1. december 1995 om ophævelse af lov om særlig  

 indkomstskat m.v. og ændring af forskellige skattelove og konkursloven.
Vederlaget kan ifølge ligningslovens § 27 E, stk. 1, fordeles over 10  

 indkomstår begyndende med afhændelsesåret.
Efter § 27 E, stk. 2, bestemmer  

 den skattepligtige selv, hvor stor en del af vederlaget, der skal medregnes i  

 indkomsten for det enkelte år inden for 10-års-perioden.
 Beløb, der er medregnet i et indkomstår, kan dog ikke overføres til et  

 andet år.
Ved selvangivelsen skal der gives oplysning om den del af vederlaget, der  

 endnu ikke er medregnet i indkomsten.
Dette indebærer tillige, at vederlaget  

 skal værdiansættes i afhændelsesåret.
Denne del af vederlaget kan ikke  

 fradrages ved opgørelsen af den skattepligtige formue.
 Ved værdiansættelsen er det de almindelige skattemæssige principper, der  

 finder anvendelse, dvs. at det afgørende er værdien af de modtagne aktier.
 Ved opgørelsen af vederlaget vil den skattepligtige endvidere kunne  

 foretage fradrag for de omkostninger, der er afholdt i tilknytning til  

 forsknings- eller udviklingsarbejdet, herunder de udgifter, der er afholdt i  

 tidligere indkomstår.
 Bestemmelserne i § 27 E, stk. 3-5, indeholder undtagelser til princippet i  

 stk. 2, hvorefter den skattepligtige selv kan vælge tidspunktet for  

 indtægtsførelsen af vederlaget inden for 10-års-perioden.
§ 27  E, stk. 3, vedrører den situation, at aktierne  

 eller en del af disse afstås inden for 10-års-perioden.
Bestemmelsen  

 fastslår, at såfremt vederlaget ikke fuldt ud er blevet indtægtsført, skal  

 indtægtsførelsen ske i det år, hvori aktierne afstås.
Herved undgås, at  

 aktierne kan afstås inden indtægtsførelse af vederlaget.
Såfremt det kun er  

 en del af aktierne, der afstås, skal der senest i afståelsesåret være  

 indtægtsført en forholdsmæssig del af det samlede vederlag svarende til de  

 afståede aktier.
Bestemmelsen vedrører kun beskatningen af vederlaget.
Beskatningen ved  

 afståelse af aktierne sker uafhængigt heraf.
Ved afståelse af de modtagne  

 aktier eller anparter vil fortjeneste eller tab således skulle beskattes  

 efter de almindelige regler herom i aktieavancebeskatningsloven.
Sker  

 afståelsen med tab, har tabet ingen betydning for beskatningen af vederlaget  

 efter § 27 E.
I § 27 E, stk. 4, er der fastsat bestemmelser for de tilfælde, hvor den  

 skattepligtige opfinder dør, før hele vederlaget er indtægtsført.
Såfremt der  

 opstår et skattemæssigt dødsbo, skal det resterende vederlag medregnes hos  

 boet senest i dødsboets sidste indkomstår.
Såfremt en efterlevende ægtefælle  

 f.eks. overtager fællesboet til hensidden i uskiftet bo, vil den efterlevende  

 ægtefælle indtræde i afdødes sted og derfor skulle indtægtsføre det  

 resterende vederlag inden for 10-års-perioden.
 I § 27 E, stk. 5, er det bestemt, at såfremt den skattepligtige ophører  

 med at være skattepligtig i henhold til kildeskattelovens § 1, eller såfremt  

 den pågældende efter bestemmelsernei en dobbeltbeskatningsoverenskomst bliver  

 hjemmehørende i en fremmed stat, Færøerne eller Grønland, vil det resterende  

 vederlag skulle medregnes til indkomsten i det indkomstår, hvori  

 skattepligten ophører, eller hvor der sker flytning af det skattemæssige  

 hjemsted.
7. GRUNDEJERNES INVESTERINGSFOND Ligningslovens §§ 14 B-14 E regulerer ind- og udbetaling af bundne  

 lejebeløb - de såkaldte normaliseringsforhøjelser - efter  

 boligreguleringslovens § 55, § 55 a, stk. 3, og § 55 b.
7.1. Bundne beløb i Grundejernes Investeringsfond - ligningslovens §  

 14 B Boligreguleringslovens § 55 vedrører de lejeforhøjelser, som den  

 skattepligtige har indsat på en bunden konto i Grundejernes Investeringsfond  

 efter kapitel V i boligreguleringsloven fra 1967 - de såkaldte  

 normaliseringsforhøjelser.
Bindingerne fandt sted i perioden fra 1. april  

 l967 til 31. marts l975, og beløbene skulle være bundet i 15 år.
Ved udløbet  

 af den 15-årige bindingsperiode skal de for et regnskabsår indbetalte beløb  

 udbetales over en periode af 10 år med lige store dele pr. år.
Sidste  

 udbetaling vil således ske i 1999. En indskyder, der har en konto, hvor  

 saldoen pr. 1. januar ikke overstiger 10.000 kr., får dog indeståendet  

 udbetalt ved førstkommende renteudbetaling, jf. § 55 b, stk. 2.
 De indbetalte bindingsbeløb er efter ligningslovens § 14 B, stk. 1, blevet  

 fradraget i den skattepligtige indkomst for indbetalingsåret.
 Renterne af de bundne beløb medregnes efter ligningslovens § 14 B, stk. 2,  

 ved opgørelsen af den skattepligtige indkomst for det indkomstår, hvori  

 renterne kan kræves udbetalt.
 Efter ligningslovens § 14 B, stk. 3, skal de beløb, der er indbetalt til  

 binding efter boligreguleringslovens § 55, stk. 1, frigives ved udløbet af  

 den 15-årige bindingsperiode, jf. boligreguleringslovens § 55 a, stk. 3,  

 (resterende bindingsbeløb efter stedfunden frigivelse til  

 vedligeholdelsesudgifter efter § 55 a, stk. 1 og 2) og § 55 b, stk. 2,  

 medregnes ved opgørelsen af indskyderens skattepligtige indkomst for det  

 indkomstår, hvori beløbet kan kræves udbetalt.
 Beløb, der frigives efter samme lovs § 55 b, stk. 1 (indskyderens død,  

 konkurs, tvangsakkord eller et boligselskabs opløsning), medregnes dog  

ikke til den skattepligtige indkomst, jf. ligningslovens § 14 C, som  

 omtalt under punkt 7.2.
7.2. Afgift af frigivne beløb - ligningslovens § 14  C I tilfælde af indskyderens død, konkurs eller tvangsakkord eller i  

 tilfælde af et boligselskabs afvikling kan boet ifølge  

 boligreguleringslovens § 55 b, stk. 1, kræve de bundne beløb frigivet.
I  

 disse tilfælde betaler boet en afgift til statskassen på 40 pct., jf.  

 ligningslovens § 14 C, stk. 1 og stk. 3, 1. pkt.
 Efter ligningslovens § 14 C, stk. 2, kan afgiften ikke fradrages ved  

 opgørelsen af den skattepligtige indkomst.
 Afgiften beregnes og indeholdes af Grundejernes Investeringsfond, som  

 inden 4 uger efter indeholdelsen indbetaler denne til Told- og  

 Skattestyrelsen, jf. ligningslovens § 14 C, stk. 3, 2. pkt.
 Hvis afgiftens indbetaling først finder sted efter udløbet af den  

 fastsatte frist på 4 uger, skal Grundejernes Investeringsfond efter § 14 C,  

 stk. 3, 3. pkt., betale renter af afgiftsbeløbet fra fristens udløb med den  

 rentesats, der gælder ved for sen indbetaling af beløb, som de  

 indeholdelsespligtige skal indbetale efter kildeskatteloven, jf. denne lovs §  

 63, stk. 2.
7.3. Klageadgang - ligningslovens § 14 D Efter ligningslovens § 14 D kan den afgiftspligtige senest 1 måned efter,  

 at vedkommende har fået underretning om afgiftens indeholdelse, forlange  

 afgiftsberegningen efterprøvet af skatteankenævnet.
Endvidere indeholder  

 bestemmelsen regler om, hvilket skatteankenævn klagen skal rettes til, og om  

 frister for klage til Landsskatteretten.
7.4. Kommunernes andel i afgiften - ligningslovens § 14 E Af den i § 14 C, stk. 1, nævnte afgift tilfalder en tredjedel den kommune,  

 der efter lov om kommunal indkomstskat er skattekommune for afdøde, fallenten  

 eller den akkordsøgende på det tidspunkt, hvor dødsfaldet, konkursen eller  

 tvangsakkorden er indtruffet, jf. § 14 E, stk. 1.
Såfremt fallenten eller den akkordsøgende for det pågældende indkomstår er  

 skattepligtig i henhold til selskabsskatteloven, tilfalder tredjedelen den  

 eller de kommuner, der for det nævnte indkomstår er berettiget til at  

 oppebære andel af selskabets skat i henhold til bestemmelserne i afsnit III i  

 lov om kommunal indkomstskat.
Eventuel fordeling af tredjedelen mellem flere  

 kommuner foretages efter samme forhold som fordelingen af andelen af  

 selskabsskatten.
Samme regler gælder i tilfælde af et boligselskabs  

 likvidation, jf. § 14 E, stk. 2.
 Hvis ingen kommuner herefter har krav på andel i afgiften, tilfalder denne  

 fuldt ud statskassen, jf. § 14 E, stk. 3.
7.5. Ligningslovens § 14 G's anvendelsesområde Indledende bemærkninger Ligningslovens § 14 G er senest ændret ved lov nr. 1113 af 21. december  

 1994, der tager højde for de ændringer i boliglovgivningen, som fandt sted  

 ved lov nr. 419 af 1. juni 1994. Ligningslovens § 14 G regulerer den  

 skattemæssige behandling af:
- bindingspligtige afsætningsbeløb efter boligreguleringslovens § 18 b og  

 lejelovens § 63 a, herunder udbetaling ifølge boligreguleringslovens § 22 e  

 og lejelovens § 63 f, - udbetaling af bundne midler efter boligreguleringslovens § 55 a, stk. 1  

 og 2, udbetalinger af § 18 a-konti efter § 4, stk. 8, i lov nr. 419 af 1.  

 juni 1994 om ændring af lov om leje, midlertidig regulering af  

 boligforholdene og individuel boligstøtte, - udgifter, der afholdes af ovennævnte beløb, og - godtgørelser, der efter § 4 i lov om kommunal anvisningsret afsættes på  

 ejendommens konto i Grundejernes Investeringsfond efter  

 boligreguleringslovens § 18 b.
Ifølge boligreguleringslovens § 18 b skal husejere af visse  

 udlejningsejendomme årligt binde et vist lejebeløb i Grundejernes  

 Investeringsfond (bindingspligtige hensættelser). Boligreguleringslovens § 18  

 b gælder i de huslejeregulerede områder, dvs. kommuner med omkostningsbestemt  

 leje.
I de ikke-huslejeregulerede områder findes der en næsten tilsvarende  

 ordning, hvorefter en del af huslejen skal bindes på en konto i Grundejernes  

 Investeringsfond efter lejelovens § 63 a.
 I de huslejeregulerede områder har visse husejere efter  

 boligreguleringslovens § 55 også tidligere skullet binde en del af de  

 såkaldte normaliseringsforhøjelser i Grundejernes Investeringsfond.
Beløb bundet i henhold til boligreguleringslovens §§ 18 b eller 55, jf.  

 § 55 a, stk. 1 og 2, frigives, når et beløb, der mindst svarer til det,  

 der ønskes frigivet, er anvendt til vedligeholdelse på ejendommen,  

 dvs. vedligeholdelse i lejeretlig forstand, jf. nedenfor.
Det samme gælder  

 m.h.t. beløb, der med tilslutning fra beboerrepræsentanterne eller et flertal  

 af lejerne er anvendt til forbedring, isolering el.lign.
Beløb bundet efter  

 lejelovens § 63 a frigives på tilsvarende måde, når der er afholdt  

forbedringsudgifter på ejendommens beboelseslejligheder, dvs.  

 forbedringsudgifter i lejeretlig forstand, jf. nedenfor.
 Det lejeretlige og skatteretlige vedligeholdelsesbegreb er imidlertid ikke  

 sammenfaldende.
Vedligeholdelse i lejeretlig forstand omfatter udgifter, der anvendes til  

 at holde ejendommen i almindelig god stand.
Vedligeholdelse i skattemæssig  

 forstand omfatter derimod kun udgifter, der anvendes til at holde ejendommen  

 i samme stand som på erhvervelsestidspunktet, dvs. udgifter, der er en følge  

 af almindelig slid og ælde i ejertiden.
 De udgifter, der i det lejeretlige system betragtes som vedligeholdelse,  

 vil i det skatteretlige system ofte blive opdelt i en vedligeholdelses- og en  

 forbedringsdel.
 De fradragsberettigede vedligeholdelsesudgifter, jf. statsskattelovens §  

 6, litra e, vil derfor typisk være snævrere end vedligeholdelsesudgifter i  

 lejeretlig forstand.
7.5.1. Ejendomskonti for de huslejeregulerede områder 7.5.1.1. For de regulerede områder indeholder boligreguleringslovens §§ 18  

 og 18 b regler om 2 forskellige kontotyper for udvendig vedligeholdelse,  

 nemlig § 18-kontoen og § 18 b-kontoen.
§ 18-kontoen er en ubunden ejendomskonto, dvs. en ren  

 bogholderikonto, for udvendig vedligeholdelse, som gælder for alle  

 beboelsesejendomme omfattet af boligreguleringslovens kap.
II-V.
 For beboelsesejendomme, omfattet af boligreguleringslovens § 18, er der  

 således en almindelig pligt for udlejer til årligt at afsætte et vist beløb  

 på ejendommens ubundne vedligeholdelseskonto.
Det årlige afsætningsbeløb efter boligreguleringslovens § 18 beregnes på  

 grundlag af hele ejendomsarealet.
Dette gælder også, selv om  

 beboelsesejendommen tillige indeholder erhvervslokaler, jf. § 18, stk. 2.
 § 18  b-kontoen er en bunden ejendomskonto for  

 udvendig vedligeholdelse for ejendomme, taget i brug før 1970, omfattet af §  

 18.
 Ordningen efter boligreguleringslovens § 18 b er obligatorisk og har været  

 gældende siden 1. januar 1983.
 For ejendomme, omfattet af denne bindingsordning, er det kun afsætning  

 efter § 18 b, der er undergivet bindingspligt i Grundejernes Investeringsfond  

 (§ 18 b-kontoen).
 For ejendomme omfattet af § 18 b er der således etableret to konti  

 for udvendig vedligeholdelse, nemlig den ubundne § 18-konto og den bundne §  

 18 b-konto.
 Det årlige afsætningsbeløb efter § 18 b beregnes ligesom efter § 18 af  

 hele ejendomsarealet.
 Ifølge boligreguleringslovens § 18 c kan Grundejernes Investeringsfond dog  

 fritage udlejeren for afsætning efter § 18 b for den del af ejendommen, der  

 udelukkende anvendes til andet end beboelse.
 Ifølge boligreguleringslovens § 18 d kan udlejeren forøge de beløb, der  

 afsættes efter § 18 b, hvis der er vedtaget en 5-årig vedligeholdelsesplan  

 for ejendommen.
Den 1. januar 1995 blev den frivillige bindingsordning til en konto i  

 Grundejernes Investeringsfond efter boligreguleringslovens § 18 a ophævet.  

 Ejendomme, som den 1. januar 1995 havde færre end 7 beboelseslejligheder,  

 blev endvidere undtaget fra bindingspligten til en konto i Grundejernes  

 Investeringsfond.
Se punkt 7.6 om de skattemæssige konsekvenser.
 7.5.1.2. Samtlige afsætningsbeløb efter boligreguleringslovens §§ 18 og  

 18 b finansieres gennem lejeforhøjelser.
 Afsætningsbeløbet efter § 18 b bindes i Grundejernes Investeringsfond.  

 Bindingspligten er uafhængig af, om opkrævning af afsætningsbeløbet rent  

 faktisk har fundet sted.
 En § 18 b-konto følger ejendommen ved ejerskifte, og de indbetalte beløb  

 kan ikke gøres til genstand for kreditorforfølgning.
7.5.1.3. Beløb afsat efter boligreguleringslovens § 18 b anvendes i  

 overensstemmelse med reglerne i lovens § 19, dvs. til opfyldelse af udlejers  

 pligt til anden vedligeholdelse end omhandlet i § 21 i lov om leje (indvendig  

 vedligeholdelse), eller til brandsikring eller opretning.
Med tilslutning fra  

 beboerrepræsentanterne eller et lejerflertal kan beløbet endvidere anvendes  

 til forbedring, isolering el.lign., jf. boligreguleringslovens § 19, stk. 1.
 Indestående beløb på den nævnte bindingskonto kan således frigives til  

 vedligeholdelsesudgifter som nævnt i samme lovs § 19, stk. 1, herunder  

 udgifter til forbedring, isolering el. lign., men kun hvis  

 beboerrepræsentanterne eller et flertal af lejerne samtykker i, at  

 forbedringsudgifterne m.v. afholdes over vedligeholdelseskontoen, jf.  

 boligreguleringslovens § 22 b.
 Dækkes de pågældende udgifter ved optagelse af lån, er udlejer berettiget  

 til i stedet for udgiften at debitere vedligeholdelseskontoen de årlige  

 prioritetsydelser, efterhånden som disse betales, jf. boligreguleringslovens  

 § 22 b og § 19, stk. 2.
 Er der afholdt udgifter til vedligeholdelse, brandsikring eller forbedring  

 m.v. efter boligreguleringslovens § 19, som ikke dækkes af tilskud efter  

 anden lovgivning eller af beløbet efter § 18, kan beløbet fragå i den årlige  

 indbetaling, jf. boligreguleringslovens § 22 a, stk. 2.
Udgifter, som efter boligreguleringslovens § 19 kan debiteres § 18- og §  

 18 b-kontoen, kan ikke give anledning til lejeforhøjelse.
Til gengæld kan  

 udgifter, der har medført lejeforhøjelse, ikke debiteres § 18- og § 18  

 b-kontoen, jf. boligreguleringslovens § 19, stk. 1, 2. pkt.,  

 forudsætningsvis.
 7.5.1.4. Efter boligreguleringslovens § 22 e, stk. 1 og 2, har  

 ejeren ret til frigivelse af hele sit indestående på ejendomskontoen efter  

 samme lovs § 18 b, såfremt ejendommen nedrives, eller hvis den overgår til  

 sådan anden benyttelse, at den ikke længere er omfattet af  

 boligreguleringslovens kapitel II-V.
 Frigivelse af bundne beløb efter lejelovens § 63 a, jf. punkt 7.5.3.,  

 finder ligeledes sted, når ejendommen nedrives eller overgår til sådan anden  

 anvendelse, at den ikke længere omfattes af afsætningspligten efter  

 lejelovens § 63 a, jf. lejelovens § 63 f, stk. 1-3.
 7.5.1.5. Boligreguleringslovens § 55 a indeholder regler om  

 frigivelse af de beløb, som efter samme lovs § 55, stk. 1, 1. pkt., er blevet  

 indbetalt til binding (15 år) i Grundejernes Investeringsfond i perioden fra  

 1. april 1967 til 31. marts 1975.
 Ifølge boligreguleringslovens § 55 a, stk. 1 og 2, kan udbetaling finde  

 sted til afholdte vedligeholdelsesudgifter m.v. som nævnt i samme lovs § 19,  

 når midler på en eller flere af udlejerens ejendommes vedligeholdelseskonti  

 efter samme lovs §§ 18 eller 18 b er brugt op.
 Frigivelse er ikke betinget af, at vedligeholdelsesudgifterne vedrører den  

 ejendom, for hvilken der oprindelig er sket indbetaling til Grundejernes  

 Investeringsfond.
 Såfremt indestående midler på § 55-kontoen ikke anvendes fuldt ud til  

 vedligeholdelsesarbejder m.v. på ejendommen, udbetales de resterende beløb  

 efter boligreguleringslovens § 55, stk. 1, 2. pkt., dvs. i den hidtil  

 forudsatte takt, hvilket betyder, at de for et regnskabsår indbetalte beløb  

 tilbagebetales over 10 år med lige store andele pr. år, jf. § 55 a, stk. 3,  

 som omtalt under punkt 7.1.
 Efter ligningslovens § 14 G sidestilles beløb, der frigives efter  

 boligreguleringslovens § 55 a, dvs. de i § 55 a, stk. 1 og 2, nævnte  

 udgiftsbeløb, med frigivne midler fra ejendommens bindingskonto efter  

 boligreguleringslovens § 18 b.
 Frigivelse efter boligreguleringslovens § 55, stk. 1, 2. pkt., hvortil §  

 55 a, stk. 3, henviser, jf. ovenfor, er derimod omfattet af ligningslovens §  

 14 B, stk. 3, 1. pkt., som er omtalt under punkt 7.1., og ikke af  

 ligningslovens § 14 G.
7.5.2. Relationerne til Grundejernes Investeringsfond -  

 kontoføringsreglerne for § 18 b-kontoen Ifølge Boligministeriets bekendtgørelse nr. 629 af 14. december l984 om  

 bindingspligt for afsætningsbeløb i Grundejernes Investeringsfond skal ejere  

 af ejendomme omfattet af boligreguleringslovens § 18 b eller af lejelovens §  

 63 a for hvert regnskabsår indgive visse oplysninger til investeringsfonden.  

 Indberetningspligten for ejendomme omfattet af lejelovens § 63 a er omtalt  

 nedenfor.
 Ejere af ejendomme omfattet af boligreguleringslovens § 18 b skal i  

 medfør af bekendtgørelsens § 11 afgive følgende oplysninger:
 1. Indberetning af årets lovpligtige afsætningsbeløb.
 2. En opgørelse over årets afholdte udgifter, der kan debiteres  

 den udvendige ejendomskonto, opdelt således:
 - Vedligeholdelsesudgifter, jf. boligreguleringslovens § 19, stk. 1, 1.  

 pkt., og § 19, stk. 2, herunder udgifter afholdt af beløb, afsat efter lovens  

 § 18, stk. 4.
 - Forbedringsarbejder, hvor beboerrepræsentanter eller et flertal af  

 lejere har accepteret, at beløbet afholdes over vedligeholdelseskontoen, jf.  

 lovens § 19, stk. 1, 2. pkt. og § 19, stk. 2.
 Opgørelsen skal være underskrevet af ejendommens ejer og skal være  

 ledsaget af:
- En erklæring fra ejendommens ejer om, at beboerrepræsentanterne eller  

 samtlige lejere af beboelseslejligheder har modtaget underretning om de  

 afholdte udgifter, eller - oplysning om de afholdte udgifter, attesteret af en registreret eller  

 statsautoriseret revisor eller af en advokat.
 Viser den årlige opgørelse, at der skal ske indbetaling til Grundejernes  

 Investeringsfond, skal indbetalingen foretages samtidig med indberetningen af  

 ovennævnte oplysninger, jf. bekendtgørelsens § 12, stk. 1. De  

 bindingspligtige afsætningsbeløb indbetales årligt bagud, jf.  

 boligreguleringslovens § 22 a, stk. 1. Indberetning og indbetaling skal  

 fremsendes inden 5 måneder efter udgangen af den regnskabsperiode,  

 indberetningen vedrører, jf. bekendtgørelsens § 11, stk. 4 og § 12, stk. 1.
 Er der inden den årlige indbetaling af det lovpligtige årlige  

 afsætningsbeløb efter boligreguleringslovens § 18 b afholdt udgifter til  

 vedligeholdelse m.v. efter boligreguleringslovens § 19, kan udgifterne  

 modregnes i den årlige indbetaling til § 18 b-kontoen, jf.  

 boligreguleringslovens § 22 a, stk. 2. Modregningen er dog betinget af, at de  

 ubundne midler på ejendommens § 18-konto er opbrugt, jf.  

 boligreguleringslovens § 22 a, stk. 2.
Har ejeren af en ejendom omfattet af boligreguleringslovens § 18 b i et år  

 afholdt større udgifter til vedligeholdelse m.v., jf. boligreguleringslovens  

 § 19 og punkt 7.5.1.3. ovenfor, end det lovpligtige årlige afsætningsbeløb  

 til § 18 b-kontoen, jf. § 22 b i boligreguleringsloven og § 13, stk. 1, i  

 Boligministeriets ovennævnte bekendtgørelse, kan der ske frigivelse af midler  

 fra bindingskontoen.
Frigivelse er dog betinget af, at de ubundne midler på  

 ejendommens § 18-konto er opbrugt, jf. bekendtgørelsens § 13, stk. 1.
 Ifølge boligreguleringslovens § 55 a, stk. 1 og 2, kan indestående beløb  

 på § 55-kontoen tillige kræves frigivet til dækning af afholdte  

 vedligeholdelsesudgifter m.v., når midlerne på den berørte ejendoms konti  

 efter samme lovs § 18 og § 18 b er brugt op.
 Er der i et år afholdt større udgifter til ejendommens vedligeholdelse  

 m.v. end det lovpligtige årlige afsætningsbeløb til § 18 b-kontoen og  

 indeståendet på kontoen - hvorved saldoen bliver negativ - kan det  

 overskydende beløb modregnes i fremtidige års indbetalinger, jf.  

 bekendtgørelsens § 13, stk. 3.
 Modregning i fremtidige indbetalinger er dog betinget af, at de ubundne  

 midler på § 18-kontoen er opbrugt i det pågældende år, jf. bekendtgørelsens §  

 13, stk. 3, 2. pkt.
 Rækkefølgen for modregning vedrørende et års lejeretlige  

 vedligeholdelsesudgifter kan herefter opstilles således:
 - Årets endnu ikke indbetalte § 18-afsætning.
 - Indeståendet (positiv saldo) på § 18-kontoen.
 - Årets endnu ikke indbetalte § 18 b-afsætning.
 - Indeståendet (positiv saldo) på § 18 b-kontoen, dvs. udbetaling.
 - Evt. saldo på § 55-kontoen, dvs. udbetaling.
 - Fremtidige års afsætningsbeløb, først § 18-afsætningen, dernæst § 18  

 b-afsætningen.
7.5.3. Ejendomskontoen for de ikke-huslejeregulerede områder For de uregulerede lejemål er der kun etableret en ordning med  

 bunden afsætning, den såkaldte § 63 a-konto, jf. lejelovens § 63 a.
 For de uregulerede lejemål er der således ikke etableret en til  

 boligreguleringsloven svarende § 18-konto for udvendig vedligeholdelse.
§ 63  a-kontoen, som er til brug for forbedringer,  

 gælder for ejendomme, der er taget i brug før 1970, og som indeholder mere  

 end to beboelseslejligheder.
Kontoen gælder også for ejendomme, hvor  

 boligreguleringsloven ikke finder anvendelse, fordi mere end 80 pct. af  

 ejendommens bruttoetageareal den 1. januar 1980 anvendtes til andet end  

 beboelse, jf. boligreguleringslovens § 4, stk. 3.
 Der afsættes kun for beboelsesarealet, mens der på § 18 b-kontoen afsættes  

 for hele ejendomsarealet.
 Afsætning efter lejelovens § 63 a finansieres ligeledes gennem  

 lejeforhøjelser og bindes også i Grundejernes Investeringsfond.
 Indskud efter lejelovens § 63 a frigives til forbedringsudgifter, jf.  

 lejelovens § 63 e.
7.5.4. Relationerne til Grundejernes Investeringsfond -  

 kontoføringsreglerne for § 63 a-kontoen Ejere af ejendomme omfattet af lejelovens § 63 a skal for hvert  

 regnskabsår indgive en opgørelse over det lovpligtige afsætningsbeløb samt  

 over de afholdte forbedringsudgifter, jf. § 20 i Boligministeriets  

 bekendtgørelse nr. 629 af 14. december l984 om bindingspligt for  

 afsætningsbeløb i Grundejernes Investeringsfond.
 En opgørelse over afholdte forbedringsudgifter fremsendes kun, i det  

 omfang udgifterne ønskes debiteret kontoen.
 Opgørelsen skal være underskrevet af ejendommens ejer og være ledsaget af:
- En erklæring fra ejendommens ejer om, at beboerrepræsentanterne eller  

 samtlige lejere af beboelseslejligheder har modtaget underretning om de  

 afholdte udgifter eller - oplysning om de afholdte forbedringsudgifter, attesteret af en  

 registreret eller statsautoriseret revisor eller af en advokat.
 Det årlige bindingspligtige afsætningsbeløb indbetales årligt bagud.  

 Indbetalingen foretages samtidig med ovennævnte indberetning og fremsendes  

 inden 5 måneder efter udgangen af den regnskabsperiode, indberetningen  

 vedrører, jf. bekendtgørelsens § 20, stk. 3.
For ejendomme omfattet af lejelovens § 63 a er det imidlertid ikke, som  

 for ejendomme omfattet af boligreguleringslovens § 18 b, direkte bestemt, at  

 der er adgang til at modregne allerede afholdte udgifter i den årlige  

 indbetaling.
Efter gældende praksis i Grundejernes Investeringsfond gives der  

 dog adgang til at modregne allerede afholdte udgifter i årets endnu ikke  

 indbetalte afsætning til § 63 a-kontoen.
 Viser den årlige opgørelse, at der er afholdt større udgifter til  

 forbedringer end det lovpligtige årlige afsætningsbeløb efter lovens § 63 a,  

 stk. 1, kan der ske frigivelse af midler fra bindingskontoen, jf.  

 bekendtgørelsens § 22, stk. 1.
 Er der i et år afholdt større udgifter, end der indestår på kontoen  

 (negativ saldo), kan det overskydende beløb kræves udbetalt af senere års  

 indbetalte beløb, jf. bekendtgørelsens § 22, stk. 3.
Udgifter, som efter lejelovens § 63 a, stk. 3, kan debiteres § 63  

 a-kontoen, kan ikke give anledning til lejeforhøjelse.
Til gengæld kan  

 udgifter, der har medført lejeforhøjelse, ikke debiteres § 63 a-kontoen.
7.5.5. Forrentning af bundne lejebeløb i Grundejernes  

 Investeringsfond De beløb, der indestår på en § 18 b- eller § 63 a-konto i Grundejernes  

 Investeringsfond, forrentes med en rente, hvis størrelse fastsættes af  

 investeringsfonden under hensyn til det almindelige renteniveau og fondens  

 driftsresultat.
Renten kan dog ikke overstige 9 pct. p.a.
Renter tilskrives  

 kontoen en gang årligt og følger ellers i det hele de regler, der gælder for  

 de bundne beløb, jf. boligreguleringslovens § 56.
7.5.6. Den skattemæssige behandling af midler afsat på ejendommens  

 ubundne § 18-konto Den del af midlerne, der er afsat efter boligreguleringslovens § 18,  

 medregnes ved opgørelsen af den skattepligtige indkomst.
Udgifter på  

 ejendommen, der dækkes af beløb fra den ubundne § 18-konto, kan trækkes fra  

 ved opgørelsen af den skattepligtige indkomst i det omfang, de udgør  

 fradragsberettigede vedligeholdelsesudgifter efter statsskattelovens § 6,  

 litra e.
7.5.7. Ligningslovens § 14 G - den skattemæssige behandling af  

 bindingspligtige afsætninger 7.5.7.1. Efter ligningslovens § 14 G, stk. 1, 1. og 2. pkt., skal  

 den del af lejeindtægten, der svarer til beløb, der afsættes til binding i  

 Grundejernes Investeringsfond efter boligreguleringslovens § 18 b eller  

 lejelovens § 63 a (de lejeretlige afsætningsbeløb), ikke medregnes ved  

 opgørelsen af den skattepligtige indkomst.
Det samme gælder for godtgørelser,  

 der efter § 4 i lov om kommunal anvisningsret afsættes på ejendommens konto i  

 Grundejernes Investeringsfond efter boligreguleringslovens § 18 b.
Ifølge ligningslovens § 14 G, stk. 1, 3. pkt., skal beløb, der  

 frigives efter boligreguleringslovens § 55 a, heller ikke medregnes ved  

 opgørelsen af den skattepligtige indkomst.
Dette gælder dog kun beløb, der  

 frigives til vedligeholdelsesudgifter m.v. i henhold til  

 boligreguleringslovens § 55 a, stk. 1 og 2, jf. punkt 7.5.1.5. ovenfor.
 7.5.7.2. Ifølge ligningslovens § 14 G, stk. 2, skal de renter, der  

 årligt tilskrives de bundne beløb efter boligreguleringslovens § 18 b eller  

 lejelovens § 63 a, heller ikke medregnes ved opgørelsen af den skattepligtige  

 indkomst.
 Indeståendet på en sådan ejendomskonto, herunder de tilskrevne renter,  

 skal dog medregnes ved opgørelsen af den skattepligtige formue, jf.  

 ligningslovens § 14 I.
7.5.7.3. Som et modstykke til skattefriheden for de bindingspligtige  

 lejebeløb fastslår ligningslovens § 14 G, stk. 3, 1. og 2. pkt., at et  

 års skatteretlige vedligeholdelses- og forbedringsudgifter, - som dækkes af samme års (skattefri) indbetaling til § 18  

 b-kontoen, jf. boligreguleringslovens § 22 a, stk. 2, - som dækkes af samme års frigivne (skattefri) beløb fra § 18 b-  

 eller § 63 a-kontoen, jf. boligreguleringslovens § 22 b og lejelovens § 63 e,  

 eller - som dækkes af samme års (skattefri) midler fra § 55-kontoen, jf.  

 boligreguleringslovens § 55 a, stk. 1 og 2, ikke kan fradrages ved indkomstopgørelsen.
Sådanne udgifter medregnes  

 heller ikke ved opgørelsen af grundlaget for skattemæssige afskrivninger  

 eller tillægges anskaffelsessummen ved opgørelsen af skattepligtig  

 fortjeneste ved afståelse af ejendommen.
Ifølge ligningslovens § 14 G, stk. 3, 3. pkt., skal årets  

skattemæssige vedligeholdelses- og forbedringsudgifter  

fortrinsvis anses for afholdtaf samme års skattefri  

 afsætningsbeløb, som nævnt i stk. 3, 1. og 2. pkt., jf. ovenfor.
Det er dog  

 en forudsætning, at udgifterne efter stk. 3, jf. stk. 4, alene omfatter  

 beløb, der kan debiteres bindingskontoen efter boligreguleringslovens § 19  

 eller lejelovens § 63 a, stk. 3, jf. punkt 7.5.1.3. og 7.5.4. ovenfor.
 Dette indebærer, at der efter ligningslovens § 14 G, stk. 3, sidste pkt.,  

 jf. stk. 4, eksempelvis ikke er adgang til skattefri dækning af udgifter, der  

 i det lejeretlige system har givet anledning til lejeforhøjelse.
 Det lejeretlige og skatteretlige vedligeholdelsesbegreb er  

 imidlertid ikke sammenfaldende, jf. ovenfor punkt 7.5., indledende  

 bemærkninger.
 De udgifter, der i det lejeretlige system betragtes som vedligeholdelse,  

 dvs. udgifter, der i relation til § 18 b-kontoen kan kontoføres i henhold til  

 Boligministeriets bekendtgørelse nr. 629 af 14. december l984, jf. punkt  

 7.5.2. ovenfor, vil derfor i det skatteretlige system ofte blive opdelt i en  

 vedligeholdelses- og en forbedringsdel.
 Fradragsberettigede vedligeholdelsesudgifter er normalt sådanne udgifter,  

 der er en følge af almindelig slid og ælde i ejertiden.
 De fradragsberettigede vedligeholdelsesudgifter, jf. statsskattelovens §  

 6, litra e, vil derfor typisk være snævrere end vedligeholdelsesudgifter i  

 lejeretlig forstand.
 7.5.7.4. I ligningslovens § 14 G, stk. 4, der alene er en  

 prioriteringsregel, fastslås det, at hvis årets samlede udgifter til  

 vedligeholdelse og forbedring i skatteretlig forstand overstiger  

 summen af samme års modregnede/udbetalte lejeretlige afsætningsbeløb efter  

 stk. 3, jf. punkt 7.5.7.3. ovenfor, skal de lejeretlige - og skattefri -  

 afsætningsbeløb fortrinsvis anses for anvendt til forbedring,  

 dvs. til afholdte forbedringsudgifter i skatteretlig forstand.
Ifølge stk. 4 vil den skattepligtige således indirekte kunne fratrække  

 sine skatteretlige forbedringsudgifter helt eller delvist.
Er der eksempelvis  

 i et år afholdt udgifter på 50.000 kr., hvoraf de 20.000 kr. anses for  

 skatteretlige forbedringsudgifter, dækkes forbedringsudgifterne eksempelvis  

 forlods i samme års skattefri § 18 b-afsætning samt i eventuelt frigivne  

 midler fra § 18 b-kontoen og eventuelt fra § 55 a-kontoen, mens de  

 »overskydende« skatteretlige vedligeholdelsesudgifter fratrækkes  

 ved indkomstopgørelsen i henhold til statsskattelovens § 6, litra e.
Hvis et års skatteretlige forbedringsudgifter ikke kan dækkes af samme års  

 modregnede og udbetalte afsætningsbeløb efter ligningslovens § 14 G, stk. 3,  

 jf. stk. 4, kommer årets udækkede forbedringsudgifter først til modregning i  

 forbindelse med en efterbeskatningssituation, som anført i stk. 5, 1. og 2.  

 pkt., jf. 3. pkt.
Se herom punkt 7.5.7.5.1. og 7.5.7.5.2. nedenfor.
Hvis et års skatteretlige forbedringsudgifter ikke kan dækkes af samme års  

 modregnede eller frigivne afsætningsbeløb efter ligningslovens § 14 G, stk.  

 3, jf. stk. 4, vil den udækkede forbedringsudgift i stedet kunne afskrives,  

 hvis der er tale om en afskrivningsberettiget ejendom.
Hvis udlejeren senere,  

 dvs. i forbindelse med en efterbeskatningssituation efter stk. 5, 1. og 2.  

 pkt., jf. 3. pkt., opnår dækning for udgiften, skal der foretages en  

 regulering af afskrivningsgrundlaget med en deraf følgende regulering af de  

 foretagne afskrivninger.
 Principperne i ovennævnte regelsæt er illustreret i eksempel 1-3 nedenfor,  

 der er baseret på en ejendom på 1.000 m2.
 Eksempel 1-3 vedrørende en § 18 b-ejendom.
 Fælles for de viste eksempler er:
 § 18-konto:
 Eksempel 1.
Udlejer afholder det pågældende år vedligeholdelsesudgifter med i alt  

 50.000 kr.
Der er tale om såvel skatteretlige som lejeretlige  

 vedligeholdelsesudgifter.
Ifølge de lejeretlige modregningsregler modregnes de 50.000 kr.  

 først i de beskattede beløb på § 18-kontoen, hvis saldo herefter udgør 39.500  

 kr.
Da § 18-kontoen ikke er opbrugt, skal husejeren indbetale årets afsætning  

 til § 18 b-kontoen på 15.000 kr.
Saldoen på § 18 b-kontoen udgør herefter  

 35.000 kr.
 Ved indkomstopgørelsen er § 18 b-afsætningen skattefri, jf.  

 ligningslovens § 14 G, stk. 1, og husejeren kan fratrække  

 vedligeholdelsesudgifter med 50.000 kr., jf. statsskattelovens § 6, litra e.
 Eksempel 2.
Udlejer afholder det pågældende år vedligeholdelsesudgifter med i alt  

 120.000 kr.
Der er tale om vedligeholdelsesudgifter i såvel lejeretlig som  

 skatteretlig forstand.
Ifølge de lejeretlige modregningsregler modregnes udgifterne på de  

 120.000 kr. først i de beskattede beløb på ejendommens § 18-konto.
Da §  

 18-kontoen er opbrugt, modregnes de herefter resterende udgifter på 30.500  

 kr. i den årlige skattefri afsætning til § 18 b-kontoen på 15.000 kr.
Dette  

 betyder, at udlejer ikke skal indbetale årets afsætning.
Herudover kan  

 husejeren få frigivet 15.500 kr. fra § 18 b-kontoen til dækning af de  

 resterende udgifter.
 Ved indkomstopgørelsen kan udlejer fratrække  

 vedligeholdelsesudgifter med 89.500 kr., der fremkommer således: Afholdte  

 udgifter 120.000 kr.
Heraf modregnet i årets Ved årets udgang er saldoen på § 18-kontoen 0, og der indestår 4.500 kr.  

 på ejendommens § 18 b-konto.
 Eksempel 3.
Husejeren afholder det pågældende år vedligeholdelsesudgifter med i alt  

 120.000 kr.
Skatteretligt fordeler udgifterne sig med 80.000 kr. i  

 vedligeholdelsesudgifter og 40.000 kr. i forbedringsudgifter.
Ifølge de lejeretlige modregningsregler modregnes som i eksempel 2  

 de samlede udgifter først i de beskattede beløb på § 18-kontoen.
De herefter  

 reducerede udgifter, 30.500 kr., modregnes dernæst i den årlige afsætning til  

 § 18 b-kontoen, og resten af udgifterne dækkes af en udbetaling på 15.500 kr.  

 fra § 18 b-kontoen.
Ved årets udgang er saldoen på § 18-kontoen 0 kr., og der  

 indestår 4.500 kr. på ejendommens § 18 b-konto.
 Ved indkomstopgørelsen skal de skatteretlige forbedringsudgifter på  

 40.000 kr. forlods modregnes i årets endnu ikke indbetalte afsætning på  

 15.000 kr. til § 18 b-kontoen og i udbetalingen på 15.500 kr. fra samme  

 konto, jf. ligningslovens § 14 G, stk. 4. (Herved opnås der indirekte fradrag  

 for den del af forbedringsudgifterne, der dækkes af afsætningsbeløbet til §  

 18 b-kontoen og af udbetalingen fra kontoens indestående). Herefter  

 fratrækker udlejer samtlige skatteretlige vedligeholdelsesudgifter med 80.000  

 kr.
 7.5.7.5. I ligningslovens § 14 G, stk. 5, 1. og 2. pkt., tages der  

 højde for, at husejeren ikke får indkomstfradrag for det samme udgiftsbeløb 2  

 gange (efterbeskatning).
 Betingelserne for efterbeskatning i henhold til stk. 5, 1. og 2. pkt., er  

 imidlertid forskellige.
 Efterbeskatning ifølge 1. pkt. forudsætter bl.a., at bindingskontoen er  

negativ , jf. punkt 7.5.7.5.1. nedenfor, hvorimod efterbeskatning  

 ifølge 2. pkt. forudsætter en positiv bindingskonto.
 Af samme grund vil en efterbeskatningssituation som anført i 1. og 2. pkt.  

 ikke kunne forekomme i samme indkomstår.
 Den såkaldte nedslagsregel i 3. pkt. finder dog anvendelse ved  

 efterbeskatning i henhold til både 1. og 2. pkt.
 Stk. 5,  1. og 3. pkt., er behandlet nedenfor under  

 punkt 7.5.7.5.1. og 2., mens stk. 5, 2. og 3. pkt., er omtalt under punkt  

 7.5.7.5.2.
 7.5.7.5.1. Som anført i ligningslovens § 14 G, stk. 5, 1. pkt., kan det  

 forekomme, at de i stk. 3 modregnede og udbetalte beløb, dvs. beløb, som  

 modregnes i den årlige indbetaling (afsætning) til Grundejernes  

 Investeringsfond efter boligreguleringslovens § 22 a, stk. 2, eller som  

 frigives fra Grundejernes Investeringsfond efter boligreguleringslovens § 22  

 b, i et år overstiger samme års udgifter til skatteretlig vedligeholdelse og  

 forbedring.
For en § 18 b-ejendom vil en sådan situation kunne opstå, hvis ejeren i et  

 år (udgiftsåret) har afholdt udgifter, der er større end det årlige  

 afsætningsbeløb efter boligreguleringslovens § 18 b og indeståendet på § 18  

 b-kontoen.
I så fald bliver § 18 b-kontoen negativ.
De således overskydende  

 udgifter svarende til den negative saldo kan herefter modregnes i fremtidige  

 års indbetalinger (afsætningsbeløb) til § 18 b-kontoen.
Det er dog en  

 betingelse, at midlerne på § 18-kontoen er opbrugt i det pågældende år, jf. §  

 13, stk. 3, i Boligministeriets bekendtgørelse nr. 629 af 14. december 1984,  

 og punkt 7.5.2. ovenfor.
Hvis ejeren i disse efterfølgende år ikke afholder  

 udgifter, vil det beløb, som i det enkelte år kommer til modregning i  

 afsætningsbeløbet til § 18 b-kontoen, derfor være større end årets udgifter.
 Når ejeren således i et tidligere år (udgiftsåret) har afholdt udgifter,  

 der overstiger summen af det beløb, som kan modregnes efter  

 boligreguleringslovens § 22 a, stk. 2, og af det beløb, der udbetales fra  

 kontoen efter boligreguleringslovens § 22 b, kan det overskydende  

 udgiftsbeløb trækkes fra ved indkomstopgørelsen i det indkomstår, hvori  

 udgiften er afholdt, i det omfang der er tale om fradragsberettigede  

 vedligeholdelsesudgifter, jf. statsskattelovens § 6, litra e.
Dette gælder, selv om fremtidige års indbetalinger (afsætning) til  

 Grundejernes Investeringsfond, jf. ligningslovens § 14 G, stk. 3, sidste  

 pkt., anvendes til skattefri dækning af beløb, der svarer til udgifter, der  

 allerede er fradraget ved indkomstopgørelsen i udgiftsåret.
Herved opnår  

 husejeren indkomstfradrag for det samme beløb to gange.
Det er derfor i § 14,  

 stk. 5, 1. pkt., bestemt, at i det indkomstår, hvor summen af de i § 14 G,  

 stk. 3, modregnede og udbetalte beløb overstiger udgifterne til ejendommens  

 vedligeholdelse og forbedring i skatteretlig forstand, skal det overskydende  

 beløb beskattes.
Beskatning finder dog kun sted, i det omfang der i tidligere indkomstår er  

 givet indkomstfradrag for udgifter, der er afholdt af lejeindtægter, der er  

 skattefri efter § 14 G, stk. 1. Det fremgår derfor yderligere af § 14 G, stk.  

 5, 3. pkt., at det overskydende beløb skal formindskes med skatteretlige  

 forbedringsudgifter, som ikke kan fradrages ved indkomstopgørelsen, og som i  

 tidligere indkomstår endnu ikke er dækket af en skattefri afsætning til -  

 eller af en skattefri udbetaling fra - bindingskontoen.
Dette gælder dog kun  

 for skatteretlige forbedringsudgifter, der er afholdt efter den 1. januar  

 1983.
 Efterbeskatning kan forekomme både for en § 18 b-ejendom og for en § 63  

 a-ejendom.
Som det fremgår ovenfor, er en efterbeskatningssituation ifølge  

 ligningslovens § 14 G, stk. 5, 1. pkt., således betinget af, - at bindingskontoen er negativ, - at det årlige afsætningsbeløb til bindingskontoen derfor ikke indbetales  

 eller ikke indbetales fuldt ud, og - at årets udgifter er mindre end samme års afsætningsbeløb til  

 bindingskontoen.
 I det følgende er der givet et eksempel på en efterbeskatningssituation  

 for en § 18 b-ejendom på 1.000 m2.
 Eksempel:
 Eksemplet bygger på følgende forudsætninger:
 År 1:
 Ejeren afholder i årets løb udgifter på ejendommen for i alt 120.000 kr.,  

 der fordeler sig med 100.000 kr. som skatteretlige vedligeholdelsesudgifter  

 og 20.000 kr. som skatteretlige forbedringsudgifter.
Efter de lejeretlige modregningsregler sker der først modregning af  

 udgifterne i årets afsætning til § 18-kontoen, hvis saldo herefter bliver 0  

 kr.
Derefter modregnes de resterende udgifter på 80.500 kr. (120.000 kr. -  

 39.500 kr.) i den skattefri afsætning efter § 18 b.
Da udgiften overstiger §  

 18 b-afsætningen på 15.000 kr., fritages ejeren for at indbetale beløbet på  

 bindingskontoen.
De ikke dækkede udgifter på 65.500 kr. medfører, at § 18  

 b-kontoen bliver negativ med det tilsvarende beløb.
 Ved indkomstopgørelsen kan ejeren fradrage hele vedligeholdelsesudgiften  

 på 100.000 kr., idet den skattefri afsætning på 15.000 kr. forlods modregnes  

 i forbedringsudgiften på 20.000 kr., jf. stk. 4. Den del af  

 forbedringsudgiften, 5.000 kr., der ikke er dækket af en skattefri afsætning,  

 kan modregnes ved en senere efterbeskatningssituation, jf. nedenfor.
 År 2:
Dette år afholder ejeren udgifter på ejendommen på 100.000 kr.
Der er tale  

 om både skatte- og lejeretlige vedligeholdelsesudgifter.
Efter de lejeretlige modregningsregler modregnes udgifterne først i  

 årets afsætning til § 18-kontoen, hvis saldo herefter bliver 0 kr.
Derefter  

 modregnes de resterende udgifter på 59.000 kr. (100.000 kr. - 41.000 kr.) i §  

 18 b-afsætningen på 15.000 kr.
De ikke dækkede udgifter på 44.000 kr. samt  

 den negative saldo på 65.500 kr. fra året før medfører, at § 18 b-kontoen  

 bliver negativ med 109.500 kr.
Den negative konto indebærer, at ejeren ikke  

 skal indbetale den skattefri afsætning på bindingskontoen.
 Ved indkomstopgørelsen kan ejeren fradrage vedligeholdelsesudgifter  

 på 85.000 kr., svarende til vedligeholdelsesudgiften på 100.000 kr. nedsat  

 med den skattefri afsætning på 15.000 kr.
 År 3:
 Ejeren afholder ingen udgifter på ejendommen i dette år.
Efter de lejeretlige modregningsregler modregnes den negative § 18  

 b-saldo først i årets afsætning efter § 18 og dernæst i afsætningen efter §  

 18 b. § 18 b-kontoen bliver herefter negativ med 52.000 kr.
Den negative § 18  

 b-konto indebærer, at ejeren ikke skal indbetale på bindingskontoen.
 Da ejeren ikke i dette år har afholdt udgifter på ejendommen, overstiger  

 det modregnede beløb i § 18 b-afsætningen årets udgifter, hvilket medfører en  

 efterbeskatningssituation, jf. ligningslovens § 14 G, stk. 5, 1. pkt.
Ejerens skattefri afsætning på 15.000 kr. i år 3 er således anvendt til  

 dækning af en udgift, som ejeren har opnået fradrag for året før.
For at  

 ejeren ikke skal opnå fradrag to gange, skal ejeren ved  

indkomstopgørelsen beskattes af den skattefri afsætning efter  

 boligreguleringslovens § 18 b.
Efterbeskatningsbeløbet skal dog nedsættes med forbedringsudgifter, der  

 ikke tidligere er dækket af en skattefri afsætning, jf. ligningslovens § 14  

 G, stk. 5, 3. pkt.
Ejeren har fra år 1 en udækket forbedringsudgift på 5.000  

 kr., der modregnes i den skattefri afsætning på 15.000 kr.
Beløbet til  

 efterbeskatning i år 3 bliver således 10.000 kr.
 7.5.7.5.2. Ifølge ligningslovens § 14 G, stk. 5, 2. pkt., sker der  

 efterbeskatning i den situation, hvor ejeren efter boligreguleringslovens §  

 22 e, stk. 1 og 2, og lejelovens § 63 f har ret til frigivelse af hele sit  

 indestående på bindingskontoen ved ejendommens nedrivning eller overgang til  

 anden benyttelse, jf. i øvrigt punkt 7.5.1.4. ovenfor.
 Det samme gælder for beløb, der som følge af ophævelsen af  

 boligreguleringslovens § 18 a skal udbetales til ejeren pr. 1. januar 1995,  

 jf. § 4, stk. 8, i lov nr. 419 af 1. juni 1994.
I ligningslovens § 14 G, stk. 5, 2. pkt., er det således bestemt, at  

 frigivelse af hele ejendomskontoens (skattefri) indestående medregnes i  

 ejerens skattepligtige indkomst i det indkomstår, hvori beløbet kan kræves  

 udbetalt.
Det forudsættes herved, at samme års eventuelle udgifter til  

 skatteretlig vedligeholdelse og forbedring allerede er reguleret i henhold  

 til ligningslovens § 14 G, stk. 3, jf. stk. 4.
 Det beløb, som herefter kommer til beskatning, nedsættes imidlertid i de  

 tilfælde, hvor der i de enkelte indkomstår forud herfor er afholdt  

forbedringsudgifter, der endnu ikke er dækket af en skattefri  

 afsætning efter ligningslovens § 14 G, stk. 3, jf. stk. 4 - enten i form af  

 modregning i den skattefri afsætning eller i form af en skattefri udbetaling  

 fra bindingskontoen - eller som ikke i tidligere indkomstår er anvendt til  

 nedsættelse af efterbeskatningsbeløb efter stk. 5, 3. pkt., jf. 1. og 2. pkt.  

 Det er dog en forudsætning, at forbedringsudgifterne er afholdt efter den 1.  

 januar 1983, hvor regelsættet blev indført.
7.5.7.6. Der henvises i øvrigt til bilag 1-3 i punkt 7.8. nedenfor, der i  

 skematisk form illustrerer ligningslovens § 14 G's virkning for en § 18  

 b-ejendom.
Alle beløb er i kr.
 7.5.8. Med hjemmel i ligningslovens § 14 G, stk. 6 og 7, er der fastsat  

 nærmere regler om kontoføring og om Grundejernes Investeringsfonds  

 oplysningspligt, jf. kapitel 3 i bekendtgørelse nr. 873 af 17. oktober 1994  

 om visse ligningslovsregler m.v.
7.6. Den skattemæssige konsekvens af ophævelsen af § 18  

 a-ordningen 7.6.1. Ved lov nr. 419 af 1. juni 1994 om ændring af lov om leje, lov om  

 midlertidig regulering af boligforholdene og lov om individuel boligstøtte  

 ændredes boliglovgivningen på en række punkter.
Den frivillige  

 bindingsordning til en konto i Grundejernes Investeringsfond efter  

boligreguleringslovens § 18 a ophævedes pr. 1. januar 1995.
For ejendomme med 6 eller færre beboelseslejligheder sker der udbetaling  

 af det på kontoen efter § 18 a indestående beløb.
Sådanne udbetalte beløb  

 skal medregnes i den skattepligtige indkomst, jf. § 14 G, stk. 5. Se herom  

 punkt 7.5.7.5.2. ovenfor.
For de ejendomme med mere end 6 beboelseslejligheder, hvor der har været  

 afsat beløb til en § 18 a-konto, overføres saldoen pr. 1. januar 1995 til en  

 bunden konto efter § 18 b i boligreguleringsloven.
Denne saldo følger  

 skattereglerne for en § 18 b-konto i ligningslovens § 14 G.
 7.6.2. Ved lov nr. 419 af 1. juni 1994 og lov nr. 1064 af 20. december  

 1995 blev bindingspligten til en konto i Grundejernes Investeringsfond efter  

boligreguleringslovens § 18 b indskrænket til kun at omfatte  

 ejendomme, som har mere end 2 beboelseslejligheder.
For ejendomme, der på grund af indskrænkningen af anvendelsesområdet for §  

 18 b ikke længere omfattes af denne bestemmelse, udbetales det indestående  

 beløb efter reglerne i § 22 b i boligreguleringsloven.
Det kan f.eks. ske,  

 når udlejeren dokumenterer, at et tilsvarende beløb er anvendt til  

 ejendommens vedligeholdelse etc.
Ligningslovens § 14 G finder anvendelse på  

 disse beløb.
 En negativ saldo på en § 18 b-konto kan ikke fradrages i den  

 skattepligtige indkomst.
 7.6.3. Ifølge lejelovens § 63 f, stk. 5, overføres saldoen på kontoen  

 efter lejelovens § 63 a for ejendomme, som den 1. januar 1995  

 omfattede flere end 6 beboelseslejligheder, til den i boligreguleringslovens  

 § 18 b nævnte konto, hvis en kommunalbestyrelse beslutter, at  

 boligreguleringslovens kapitel II-V skal være gældende.
 Denne saldo følger skattereglerne i ligningslovens § 14 G for § 18  

 b-konti.
 For ejendomme, som den 1. januar 1995 omfattede 6 beboelseslejligheder  

 eller færre, udbetales en positiv saldo efter reglerne i lejelovens § 63 a,  

 stk. 3 og 4.
 Reglerne i ligningslovens § 14 G finder fortsat anvendelse på disse beløb.
 I de tilfælde, hvor der er tale om en negativ konto, fortsætter udlejeren  

 med at opkræve og afsætte beløb efter §§ 63 a og 63 b, indtil kontoen er  

 udlignet.
7.7. Ligningslovens § 14 I Efter ligningslovens § 14 I skal beløb, som indestår på en konto som nævnt  

 i boligreguleringslovens § 18 b og i lejelovens § 63 a, medregnes ved  

 opgørelsen af den skattepligtige formue.
7.8. Bilag 1-3 Bilag 1 EKSEMPEL 1 Det lejeretlige regelsæt (kontoføringssystem) for en § 18 b  

 -ejendom. (Eksemplet er baseret på en ejendom på 1000 m2) Den skattemæssige behandling efter LL § 14 G af afholdt udgift og  

 afsætningsbeløb efter § 18 b -kontoen.
Der er tale om vedligeholdelsesudgifter i såvel lejeretlig som skattemæssig forstand.
Bilag 2 EKSEMPEL 2 I modsætning til EKSEMPEL 1 belyser EKSEMPEL 2 den skattemæssige  

 behandling , når udgiften i skatteretlig forstand består af dels en  

 forbedringsdel, dels en vedligeholdelsesdel.
Det bemærkes, at det  

lejeretlige kontoføringssystem er konstant - og derfor ikke  

 påvirkes af den skattemæssige opsplitning i en forbedrings- og  

 vedligeholdelsesdel. Året 1994 fra EKSEMPEL 1 er valgt til at illustrere  

 følgende 4 situationer, hvor den samlede udgift er 130.000 kr.:
--------------------------------------------------------------------- Bilag 3 EKSEMPEL 3 Eksemplet viser en efterbeskatningssituation, som omhandlet i LL § 14 G,  

 stk. 5, 1. pkt.
Der er tale om vedligeholdelsesudgifter i både lejeretlig og  

 skatteretlig forstand.
 Der er i eksemplet taget udgangspunkt i år 1994 fra EKSEMPEL 1.
Skattemæssig behandling 8. RENTER OG ANDET LIGNENDE FORMUEAFKAST Indledende bemærkninger Hovedparten af ligningslovens bestemmelser om renter m.v. findes i §§ 5-5  

 F:
Ligningslovens § 5, der omtales nærmere i punkt 8.1., indeholder  

 regler om den tidsmæssige placering af fradragsretten, dels for  

 renteudgifter, dels for visse andre løbende ydelser og engangsydelser, som  

 har tilknytning til låntagning.
Bestemmelsen tager ikke stilling til, om en  

 renteudgift m.v. er fradragsberettiget eller ej.
Fradragsspørgsmålet beror  

 fortsat på de lovbestemmelser, der nærmere regulerer dette, navnlig  

 statsskattelovens § 6, litra e.
Ligningslovens § 5, stk. 8 og 9, indeholder  

 dog regler, der direkte regulerer fradragsspørgsmålet. § 5, stk. 8, omtales  

 nedenfor i punkt 8.1.7., mens stk. 9, der er indsat ved lov nr. 412 af 14.  

 juni 1995, omtales i cirkulære nr. 26 af 5. februar 1996 om lov om ændring af  

 forskellige skattelove (Handel med underskudsselskaber, gældseftergivelse og  

 renter ved gældseftergivelse).
 Ligningslovens § 5 A giver regler om nedskrivning af  

 renteindtægter, der ikke er betalt til tiden, selv om de ikke er  

 uerholdelige, jf. punkt 8.2.
Ligningslovens § 5, stk. 6, og § 5 B indeholder bestemmelser om  

 den tidsmæssige placering af renter ved indtræden eller ophør af fuld  

 skattepligt.
Der henvises herom til punkt 8.3.
 Ligningslovens § 5 C omhandler den skattemæssige behandling af  

 vederlag for vedhængende eller godskrevne renter (handelsrenter) og omtales  

 nærmere i punkt 8.4.
Ligningslovens § 5 D indeholder periodiseringsregler for renter i  

 forbindelse med lempelsesberegning.
Der henvises til punkt 8.5.
Ligningslovens §§ 5 E og F begrænser fradragsretten for  

 renteudgifter ved køb af aktier i selskaber beliggende i skattelylande og  

 fradragsretten for renteudgifter vedrørende lån, der er anvendt til køb af  

 visse udenlandske fordringer.
Disse regler omtales henholdsvis i punkt 8.6.  

 og 8.7.
Ligningslovens § 8, stk. 3, giver fradragsret for visse udgifter i  

 forbindelse med erhvervsmæssig låntagning.
Bestemmelsen omtales nærmere i  

 punkt 8.8.
Ligningsloven indeholder endvidere en række bestemmelser, der begrænser  

 fradragsretten for renteudgifter m.v.
Det drejer sig om:
Ligningslovens § 17, hvorefter renter af »gavegæld« ikke  

 kan fradrages.
Der henvises til punkt 8.9.
Ligningslovens § 17 A, hvorefter renter af skatter og afgifter som  

 hovedregel ikke kan fradrages.
Der henvises til punkt 8.10.
Ligningslovens § 17 C, hvorefter personer ikke har fradragsret for  

 udgifter til formueadministration.
Bestemmelsen omtales i punkt 8.11.
Ligningslovens § 17 D, hvorefter pengeinstitutter ikke har  

 fradragsret for gevinster, der udbetales til indehavere af  

 gevinstopsparingskonti.
Bestemmelsen omtales i punkt 8.12.
Endelig findes i ligningslovens § 18 regler om lån, der er optaget  

 mod sikkerhed i livsfor-sikringspolicer.
Bestemmelsen, der angår såvel  

 indkomst- som formueopgørelsen, omtales nærmere i punkt 8.13.
8.1. Ligningslovens § 5 8.1.1. Ligningslovens § 5, stk. 1 - fradragstidspunktet for  

 renteudgifter og visse andre løbende ydelser Ligningslovens § 5, stk. 1, fastslår indledningsvis, at  

 rentefradragstidspunktet som hovedregel er knyttet til  

forfaldstidspunktet.
Ifølge bestemmelsen gælder det samme for visse  

 andre fradragsberettigede løbende ydelser, som afholdes ifølge aftale om lån  

 og kaution, jf. ligningslovens § 8, stk. 3, litra a og b.
 Den særlige praksis, der har udviklet sig vedrørende fradrag for  

 renteudgifter på studielån, er ikke ændret.
8.1.2. Ligningslovens § 5, stk. 2 - fradragstidspunktet for  

 forudforfaldne renteudgifter Fradragstidspunktet for forudforfaldne renteudgifter følger den  

 almindelige hovedregel - forfaldstidspunktet - hvis renteudgiften  

 vedrører en periode på 6 måneder eller derunder, eller hvis renten  

 forfalder 6 måneder eller derunder før udløbet af den periode, som renten  

 skal dække.
Er således en af de nævnte betingelser opfyldt, fradrages renten på  

 forfaldstidspunktet.
Er ingen af de nævnte betingelser opfyldt, skal renten  

 derimod fordeles over den periode, renten vedrører (periodisering).
Bestemmelsen medfører, at den enkelte skattepligtige på en gang kan have  

 lån, hvor renterne fradrages efter forfaldsprincippet, og lån, hvis renter  

 ved indkomstopgørelsen fordeles til fradrag over den periode, renten  

 vedrører.
Det er således vilkårene i den enkelte låneaftale, der er afgørende  

 for, om renteudgifterne vedrørende et bestemt lån skal fradrages efter  

 forfaldsprincippet i stk. 1 eller efter princippet i stk. 2 om periodisering.
Periodisering af rentefradraget efter ligningslovens § 5, stk. 2, har ikke  

 kun betydning for indkomstopgørelsen, men også for formueopgørelsen.  

 Den del af en forudbetalt rente, der efter § 5, stk. 2, ikke kan fradrages i  

 indkomsten for et givet indkomstår, men først i et senere år, skal således  

 medregnes som et aktiv i formueopgørelsen.
Aktivets størrelse vil på denne  

 måde svare til det rentebeløb, der kan fradrages i senere indkomstår.
 Hvis løbende provisioner og præmier for lån, som den skattepligtige  

 optager, og præmier og lignende løbende ydelser for kaution for den  

 skattepligtiges gæld forfalder forud, skal disse efter ligningslovens § 5,  

 stk. 2, fradrages på forfaldstidspunktet eller fordeles til fradrag over  

 perioden efter de samme regler, som er omtalt ovenfor.
 8.1.3. Fradrag for stiftelsesprovisioner m.v.
Efter ligningslovens § 5, stk. 3, kan stiftelsesprovisioner m.v., der er  

 fradragsberettigede efter ligningslovens § 8, stk. 3, litra c, fradrages på  

 forfaldstidspunktet med højst 2,5 pct. af lånets hovedstol.
Eventuel  

 yderligere provision m.v. fordeles over resten af låneperioden.
Det er herved forudsat, at provisionsbeløbet er fradragsberettiget efter  

 de almindelige regler herom.
Er der således tale om stiftelsesprovision på  

 mere end 2,5 pct., kan der i stiftelsesåret fradrages et beløb svarende til  

 2,5 pct. uanset længden af den eksisterende periode af indkomståret.
Den del  

 af provisionen, der ikke kan fradrages i stiftelsesåret, fordeles over den  

 resterende periode, lånet løber.
 Eksempel:
Et lån på 100.000 kr. stiftes den 1. december år 1 med en løbetid på 16  

 måneder.
Stiftelsesprovisionen udgør 4 pct. af hovedstolen, eller 4.000 kr.  

 Den skattepligtige har kalenderårsregnskab.
I år 1 fradrages 2,5 pct. af  

 hovedstolen Hvis stiftelsesprovisionen udgør mere end 2,5 pct. af lånets hovedstol, og  

 lånet indfries i samme år, som det optages, vil hele provisionsbeløbet kunne  

 fradrages i stiftelsesåret.
8.1.4. Fuldstændig renteperiodisering Ligningsrådet har med hjemmel i ligningslovens § 5, stk. 5, 3.  

 pkt., vedtaget, at bogførings- og regnskabspligtige kan vælge at  

 periodisere renter således, at de beregnede renter fra sidste forfaldsdag til  

 statustidspunktet medregnes ved indkomst- og formueopgørelsen.
 Periodisering af renter er obligatorisk for skattepligtige, der benytter  

 virksomhedsordningen, jf. virksomhedsskattelovens § 6, stk. 2. Kravet om  

 periodisering omfatter alene renter af fordringer og gæld, der indgår i  

 virksomheden.
Efter ligningslovens § 5, stk. 5, er der mulighed for, at også  

 skattepligtige, der ikke er bogførings- eller regnskabspligtige, kan opnå  

 Ligningsrådets tilladelse til at fordele renteindtægter og renteudgifter over  

 den periode, renten vedrører.
Med hjemmel i bestemmelsen kan Ligningsrådet  

 tillade periodisering både for visse nærmere angivne grupper af  

 skattepligtige og for enkelte skattepligtige. § 5, stk. 5, har kun betydning  

 for de skattepligtige, der ikke er omfattet af § 5, stk. 4.
Efter bestemmelsen skal både renteindtægter og renteudgifter fordeles  

 efter dette periodiseringsprincip.
Er periodiseringsprincippet anvendt i et  

 indkomstår, kræves Ligningsrådets tilladelse til, at den skattepligtige i  

 senere år kan gå over til at anvende forfaldsprincippet.
Ud over disse  

 almindelige betingelser kan Ligningsrådet fastsætte nærmere vilkår for  

 tilladelsen.
 I ligningslovens § 5, stk. 4, er periodisering af renteindtægter og  

 -udgifter gjort obligatorisk for:
- selskaber omfattet af lov om visse selskabers aflæggelse af årsregnskab  

 m.v., - banker, - sparekasser, - selskaber omfattet af lov om visse kreditinstitutter, - forsikringsselskaber omfattet af lov om forsikringsvirksomhed, - investeringsforeninger, der er skattepligtige efter reglerne i  

 selskabsskattelovens § 1, stk. 1, nr. 5 a (akkumulerende  

 investeringsforeninger), - fonde omfattet af lov om erhvervsdrivende fonde, - institutter, der er skattepligtige efter selskabsskattelovens § 1, stk.  

 1, nr. 5 b, og - andelskasser og sammenslutninger af andelskasser (fra og med  

 indkomståret 1995).
 Opregningen betyder, at bestemmelsen gælder generelt for aktie- og  

 anpartsselskaber.
Periodisering er ligeledes obligatorisk for hovedaktionærer og  

 hovedanpartshavere i de nævnte selskaber, hvis de har mellemregning med  

 selskabet.
Dette giver skattemyndighederne mulighed for at sammenholde  

 selskabets og hovedaktionærens eller hovedanpartshaverens indkomstopgørelser.  

 Den obligatoriske periodisering omfatter kun renter vedrørende  

 mellemregningskontoen, ikke hovedaktionærens eller hovedanpartshaverens  

 private lån i f.eks. et pengeinstitut.
8.1.5. Omlægning af fradragsretten Ifølge ligningslovens § 5, stk. 7, omlægges rentefradragsretten til  

betalingstidspunktet, når debitor som følge af insolvens m.v. ikke kan  

 betale den pågældende rente.
Denne omlægning er betinget af, at renteudgifter  

 m.v. for tidligere indkomstår i samme gældsforhold ikke er betalt inden  

 udgangen af det indkomstår, indkomstopgørelsen vedrører, jf. bestemmelsens 1.  

 pkt.
Det afgørende for, om renten kan fradrages i forfaldsåret - eller i det  

 år, renten vedrører, jf. ligningslovens § 5, stk. 5 - er således, om der ved  

 udgangen af det år, indkomstopgørelsen vedrører, er skyldige renteudgifter  

 for et tidligere indkomstår.
Er den skattepligtige kun i restance med  

 renteudgifter for selve det år, indkomstopgørelsen vedrører, kan renterne  

 fradrages, selv om de ikke er betalt.
Omlægningen af fradragsretten er således i første række knyttet til et  

 objektivt betalingskriterium.
Om renterne er betalt og betalt rettidigt i  

 denne henseende, dvs. inden udgangen af det indkomstår, indkomstopgørelsen  

 vedrører, må afgøres på grundlag af almindelige obligationsretlige regler.  

 Alle de pågældende renter skal være betalt.
Er der kun sket delvis betaling  

 af renterne for tidligere indkomstår vedrørende samme gældsforhold, er  

 betingelsen for omlægning til betalingstidspunktet derfor opfyldt.
Forfaldstiden må bestemmes på grundlag af parternes aftale og  

 lovgivningens almindelige regler.
Er der eksempelvis ydet henstand før  

 forfaldstidspunktet, beror det i første række på parternes aftale, om der kun  

 er ydet henstand med selve betalingen, eller om forfaldstidspunktet tillige  

 må anses for udskudt.
Når fradragsretten er omlagt til betalingstidspunktet, betyder det, at  

 fradragsretten kun kan vågne op igen ved faktisk betaling.
Fradragsretten  

 vågner således ikke op, fordi den skattepligtige opnår akkord eller  

 gældssanering.
Også i denne situation kræves, at der sker faktisk betaling,  

 idet det bemærkes, at der højst er fradragsret for den forholdsmæssige del,  

 der falder på renterne, jf. punkt 8.1.8.
8.1.6. Særlige betingelser for omlægning til betalingstidspunktet Er indkomståret sammenfaldende med kalenderåret, skal alle renter m.v. i  

 samme gældsforhold, der f.eks. forfalder den 1. april år 1, være betalt inden  

 udgangen af år 2. Er renterne derimod ikke betalt inden udgangen af år 2,  

 indrømmes der ikke fradrag for nogen del af renteudgifterne m.v., der  

 forfalder i eller - når den skattepligtige anvender periodiseringsprincippet  

 - vedrører år 2. En omlægning af fradragsretten til betalingstidspunktet  

 medfører således, at renteudgifter først kan fradrages i det indkomstår,  

 hvori betaling sker.
I overensstemmelse med de almindeligt gældende regler om  

 fradragsret for renteudgifter er det dog en forudsætning, at der på  

 betalingstidspunktet fortsat består en retlig forpligtelse til at betale  

 renten.
 Eksempel:
Opgørelse af fradragsbeløb for renteudgifter I år 2 betales 6.000 kr., som afskrives på restancen for år 1. Da der er  

 en yderligere restance vedrørende år 1, omlægges fradragsretten i år 2, og  

 den skattepligtige kan derfor ikke fradrage noget beløb i år 2.
 I år 3 betales 18.000 kr., der dækker både restancen fra år 1 og år 2.  

 Rentebeløbet, der forfaldt i år 2, kan derfor nu fradrages med 12.000 kr. i  

 år 3. Selv om ingen del af den rente, der forfaldt i år 3, er betalt, kan  

 renten fuldt ud fradrages i dette år, idet der ikke er restancer for  

 tidligere år.
 Det er forudsat, at den skattepligtige anvender forfaldsprincippet.
Kan den skattepligtige godtgøre at have evne til at betale, omlægges  

 fradragsretten som nævnt ikke til betalingstidspunktet.
Den skattepligtige  

 skal normalt ikke ud over oplysningerne i selvangivelsen dokumentere at være  

 solvent.
Fradragsret bør derfor i almindelighed kun nægtes, når oplysningerne  

 i den skattepligtiges selvangivelse klart giver udtryk for, at den  

 skattepligtige er insolvent.
 Debitering af morarenter på en løbende kredit hos andre kreditorer, f.eks.  

 hos en vareleverandør, kan derimod ikke sidestilles med betaling.
En kassekredits maksimum må bero på den indbyrdes aftale mellem den  

 skattepligtige og pengeinstituttet.
De renteudgifter, der debiteres en  

 kassekredit ud over det aftalte maksimum, kan som udgangspunkt ikke anses for  

 betalt.
Hvis kassekredittens maksimum efterfølgende forhøjes, kan  

 renteudgifterne anses for betalt, hvis de ligger inden for det nye maksimum.  

 Der må som udgangspunkt lægges vægt på, hvad pengeinstituttets kontoudtog  

 viser.
Såfremt en efterfølgende udvidelse af kreditten alene tilsigter at  

 skabe dækning for pengeinstituttets rentedebitering, kan egentlig betaling  

 dog ikke antages at foreligge.
8.1.7. Fradragsrettens overgang til andre Ligningslovens § 5, stk. 8, er en særregel for dødsboer og for en  

 efterlevende ægtefælle.
Efter denne bestemmelse overgår fradragsretten for ubetalte renteudgifter,  

 der er omfattet af stk. 7, 1. pkt., og derfor først kan fratrækkes på  

 betalingstidspunktet, til boet eller den efterlevende ægtefælle i det  

 indkomstår, renterne betales.
Fradragsretten kan ikke overgå til andre  

 skattepligtige f.eks. til børn eller universalarvinger.
Betales  

 renteudgifterne af dødsboet i boets første indkomstår, fradrages de fuldt ud  

 i dette år.
Der sker således ingen fordeling mellem perioden fra  

 indkomstårets begyndelse til dødsfaldet (mellemperioden) og dødsboets første  

 indkomstår.
 Om periodisering af renter ved dødsfald, bobehandling m.v. henvises i  

 øvrigt til Skatteministeriets vejledning i reglerne om dødsbobeskatning,  

 august 1989.
8.1.8. Begrænsning af fradragsretten Efter ligningslovens § 5, stk. 9, er fradragsretten for påløbne  

 renter vedrørende gæld, der nedsættes som følge af en gældseftergivelse,  

 undergivet visse begrænsninger.
 Bestemmelsen blev indsat i ligningsloven ved lov nr. 412 af 14. juni 1995  

 og har virkning for aftaler om nedsættelse af gæld, der indgås den 16. juni  

 1995 eller senere.
 Reglerne er nærmere beskrevet i cirkulære nr. 26 af 5. februar 1996 om lov  

 om ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
8.2. Ligningslovens § 5 A - særlig nedskrivningsregel Renteindtægter skal som hovedregel medregnes ved opgørelsen af den  

 skattepligtige indkomst i det indkomstår, hvori renten forfalder til  

 betaling.
Hvis det senere viser sig, at renten ikke bliver betalt, kan  

 beløbet fradrages i det indkomstår, hvori det konstateres, at renten efter en  

 konkret vurdering må anses for uerholdelig.
 Ligningslovens § 5 A indeholder en undtagelse fra denne hovedregel, idet  

 rentetilgodehavender, der efter de almindelige regler herom skal medregnes  

 ved opgørelsen af den skattepligtige indkomst, i visse tilfælde kan  

 nedskrives til 0, selv om renteindtægten ikke kan anses for uerholdelig.  

 Nedskrivningen har dog ikke virkning for den skattepligtige formue.
Denne særlige nedskrivningsadgang gælder kun for personer, der er fuldt  

 skattepligtige her i landet.
Det er endvidere en betingelse, at den manglende  

 betaling kan karakteriseres som misligholdelse, og at betaling ikke har  

 fundet sted før tidspunktet for rettidig indgivelse af selvangivelse for det  

 pågældende indkomstår.
Har den skattepligtige opnået udsættelse med  

 indgivelse af selvangivelsen - enten automatisk eller efter ansøgning -  

 forlænges fristen for modtagelse af betalingen tilsvarende.
Personer, der fordeler deres renteindtægter efter periodiseringsprincippet  

 i ligningslovens § 5, stk. 5, kan ikke benytte sig af den nævnte  

 nedskrivningsadgang men skal indtægtsføre renterne, selv om disse ikke er  

 betalt.
Først på det tidspunkt, hvor renterne efter en konkret vurdering må  

 anses for helt eller delvis uerholdelige, kan renterne fradrages.
Når et rentebeløb, der er nedskrevet efter § 5 A, bliver betalt, medregnes  

 det ved opgørelsen af den skattepligtige indkomst for det indkomstår, hvori  

 beløbet betales.
Ophører kreditors fulde skattepligt imidlertid som følge af  

 fraflytning på et tidligere tidspunkt, medregnes tilgodehavendet ved  

 indkomstopgørelsen for det indkomstår, hvori skattepligten ophører.  

 Tilgodehavendet skal medregnes efter dets værdi.
Dette betyder, at  

 tilgodehavendet kan medregnes med et lavere beløb end dets pålydende,  

 eventuelt til 0, hvis det må antages, at skyldneren er helt eller delvis ude  

 af stand til at betale.
8.3. Ligningslovens § 5, stk. 6, og § 5 B - renteperiodisering ved  

 fra- og tilflytning De nævnte bestemmelser indeholder ensartede regler for den skattemæssige  

 behandling af renteudgifter m.v. og renteindtægter ved til- og fraflytning.  

 Herefter foretages periodisering af alle renteudgifter m.v. og  

 renteindtægter, der vedrører den renteperiode, hvori skattepligten indtræder  

 eller ophører efter kildeskattelovens § 1. Reglerne gælder, uanset om der er  

 tale om bagudforfaldne eller forudforfaldne renter.
For renter, der ikke  

 vedrører den renteperiode, hvori skattepligten indtræder eller ophører,  

 gælder normalt forfaldsprincippet.
 Andre fradragsberettigede løbende ydelser, herunder provisioner og  

 præmier, som afholdes ifølge aftale om lån og kaution, sidestilles med  

 renteudgifter i ligningslovens § 5, stk. 6, jf. lovens § 8, stk. 3, litra a  

 og b.
Ifølge ligningslovens § 5, stk. 6, og § 5 B skal renteudgifter m.v. og  

 renteindtægter fordeles over den periode, de vedrører.
Fordelingen omfatter  

 kun renter for den periode (renteperiode), hvori skattepligten indtræder  

 eller ophører.
Ved fraflytning periodiseres renterne, således at  

 renterne fra seneste forfaldsdato til det tidspunkt, hvor skattepligten  

 ophører, medregnes eller fradrages ved opgørelsen af den skattepligtige  

 indkomst.
Ved tilflytning medregnes eller fradrages renterne fra det  

 tidspunkt, hvor skattepligten indtræder, til førstkommende forfaldsdato ved  

 opgørelsen af den skattepligtige indkomst.
Hvis renteperioden er så lang, at renterne strækker sig ud over flere  

 indkomstår, skal renterne periodiseres i alle indkomstårene.
Forudforfaldne  

 renteudgifter m.v., der vedrører en længere periode end 6 måneder, skal  

 allerede periodiseres efter ligningslovens § 5, stk. 2. Der henvises til  

 omtalen af denne bestemmelse ovenfor under punkt 8.1.2.
 Hvis renteperioden i en fraflytningssituation strækker sig over flere  

 indkomstår, kan det blive nødvendigt at genoptage skatteansættelsen for  

 indkomståret eller for flere indkomstår forud for fraflytningsåret.
 Periodiserede renteindtægter og renteudgifter m.v. henholdsvis medregnes  

 og fradrages ved opgørelsen af den skattepligtige indkomst og formue.
Den periodiserede rente ved indkomstårets udløb medregnes eller fradrages  

 således ved opgørelsen af den skattepligtige formue.
Hvis skattepligten kun  

 består i en del af et år, er indkomståret det nævnte tidsrum, jf.  

 kildeskattelovens § 22, stk. 2, 2. pkt.
 Nedenfor er vist nogle eksempler på periodisering af renteindtægter og  

 renteudgifter i fraflytnings- og tilflytningssituationer.
 Eksempel 1.
Opgørelse af renteudgifter ved fraflytning Den skattepligtige fraflytter pr. 1. august i et indkomstår.
Halvårlige  

 renteudgifter på 24.000 kr.
Forfaldsdage 1. april og 1. oktober.  

 Bagudforfaldne renter.
 Eksempel 2.
Opgørelse af renteudgifter ved tilflytning Den skattepligtige tilflytter pr. 1. oktober år 1. Halvårlige  

 renteudgifter på 24.000 kr.
Forfaldsdage 1. marts og 1. september.  

 Bagudforfaldne renter.
 Eksempel 3.
Opgørelse af renteindtægter ved fraflytning Den skattepligtige fraflytter pr. 21. marts år 2. Halvårlige  

 renteindtægter på 24.000 kr.
Forfaldsdage 1. maj og 1. november.  

 Forudforfaldne renter.
 Eksempel 4.
Opgørelse af renteindtægter ved tilflytning Den skattepligtige tilflytter pr. 1.oktober år 1. Halvårlige  

 renteindtægter på 24.000 kr.
Forfaldsdage 1. marts og 1. september.  

 Bagudforfaldne renter.
Dobbeltbeskatning af renter i forbindelse med tilflytning kan lempes ved  

 credit efter ligningslovens § 33, såfremt der ikke er indgået en  

 dobbeltbeskatningsoverenskomst med fraflytningsstaten, der stiller  

 tilflytterne bedre.
Dette kan imidlertid kun opnås for den del af de  

 udenlandske skatter, der kan henføres til de renter, der også bliver  

 beskattet i Danmark.
Fradraget kan endvidere højst svare til den  

 forholdsmæssige danske skat.
En del stater har en bestemmelse i deres skattelovgivning svarende til  

 ligningslovens § 33. I det omfang dette er tilfældet, vil den skattepligtige  

 ved fraflytning kunne opnå lempelse med skattebetaling efter en sådan  

 bestemmelse.
Har staten, hvortil den skattepligtige er flyttet, ikke en sådan  

 bestemmelse i skattelovgivningen, vil den skattepligtige kunne forelægge  

 problemet for skattemyndighederne i tilflytningsstaten.
I sådanne tilfælde  

 vil tilflytningsstatens skattemyndigheder og de danske skattemyndigheder søge  

 at opnå en aftale, således at der kan finde en periodisering sted, hvorved  

 dobbeltbeskatning undgås.
Efter personskattelovens § 14 skal skattepligtige indkomster  

 omregnes til helårsindkomst, hvis indkomstansættelsen omfatter en periode,  

 der er kortere end et år.
Dette gælder også for renter, der er periodiseret  

 ved til- og fraflytning.
Obligationsrenter og andre renteindtægter, der skal medregnes inden for  

 skattepligtsperioden, omregnes således, at indtægterne svarer til et års  

 renteindtægter af pågældende obligationsbeholdning, tilgodehavende osv.  

 Tilsvarende gælder for de renteudgifter m.v., der skal medregnes inden for  

 skattepligtsperioden.
Det kan efter omstændighederne forekomme, at der i  

 skattepligtsperioden er selvangivet mere end et års renter.
Også i disse  

 tilfælde medregnes kun et års renter i helårsindkomsten.
 Der henvises til eksempel 18 i cirkulære nr. 129 af 4. juli 1994 om  

 personskatteloven, der viser omregning til helårsindkomst.
8.4. Ligningslovens § 5 C - handelsrenter Ligningslovens § 5 C omhandler den skattemæssige behandling af vederlag  

 for vedhængende eller godskrevne renter i forbindelse med overdragelse af  

 rentebærende fordringer (handelsrenter).
 Som handelsrenter anses beløb, der i forbindelse med overdragelse af  

 rentebærende fordringer betales til godtgørelse af en del af - eller hele -  

 den førstkommende termins rente på den pågældende fordring.
Ved overdragelse af rentebærende fordringer skal køber normalt betale  

 sælger et beløb svarende til den rente, der er optjent på den pågældende  

 fordring i perioden fra den seneste termin til afviklingstidspunktet.
Dette  

 beløb benævnes vedhængende renter.
Til gengæld for vederlaget modtager  

 køber hele renten ved den førstkommende termin.
Ved overdragelse kortere tid end en måned før førstkommende termin er det  

 dog praksis på obligations- og pantebrevsmarkedet, at sælger beholder retten  

 til førstkommende termins rente.
Sælger godskriver i så fald køber et beløb  

 svarende til den rente, der optjenes i perioden fra afviklingstidspunktet til  

 den førstkommende termin.
Dette beløb benævnes godskrevne renter .
Efter ligningslovens § 5 C skal både fradrags- og beskatningstidspunktet  

 for ydet henholdsvis modtaget vederlag for handelsrenter følge  

 afviklingstidspunktet for handlen, uanset om den tilhørende rente først  

 forfalder til betaling i et senere indkomstår.
Til gengæld medregnes den  

 tilhørende rente uden nedslag ved opgørelsen af den skattepligtige indkomst i  

 det indkomstår, hvori den forfalder.
Er der ydet vederlag for vedhængende renter, skal vederlaget således  

 fradrages i købers skattepligtige indkomst for det år, hvori handlen  

 afvikles.
Den førstkommende termins rente indgår til gengæld med sit fulde  

 beløb ved indkomstopgørelsen for det år, hvori terminen falder.
Sælger skal  

 medregne vederlag for vedhængende renter i sin skattepligtige indkomst for  

 afviklingsåret.
Er der ydet vederlag for godskrevne renter, fradrages beløbet  

 i sælgers skattepligtige indkomst for afviklingsåret.
Køber skal tilsvarende  

 medregne vederlaget i sin skattepligtige indkomst for afviklingsåret.
 Eksempel 1.
 Køber yder vederlag for vedhængende renter.
En skattepligtig køber nominelt 100.000 kr. 10 pct.'s obligationer med  

 halvårlige terminer den 1. april og 1. oktober.
Handlen afvikles den 1.  

 december år 1, og køber erhverver førstkommende termins rente.
 Eksempel 2.
 Sælger yder vederlag for godskrevne renter.
En skattepligtig sælger nominelt 100.000 kr. 10 pct.'s obligationer med  

 halvårlige terminer den 1. januar og 1. juli.
Handlen afvikles den 10.  

 december år 1, og sælger beholder førstkommende termins rente.
 Ligningslovens § 5 C finder anvendelse på overdragelse af alle former for  

 rentebærende fordringer, hvor parterne i overdragelsen (sælger og køber)  

 afregner vederlag for handelsrenter.
Det er en betingelse, at vederlaget knytter sig til overdragelsen af en  

 fordring.
Handelsrenter, der opstår i forbindelse med overdragelse af gæld,  

 for eksempel refusionsrenter ved overdragelse af fast ejendom, omfattes ikke  

 af bestemmelsen.
Herudover er det en betingelse, at den pågældende fordring er  

 rentebærende.
Det indebærer, at de almindelige betingelser for skattemæssigt  

 at anse en ydelse som rente skal være opfyldt, herunder at der sker en  

 periodevis tilskrivning beregnet på grundlag af den til enhver tid værende  

 restgæld.
Ydelser, der i realiteten fremtræder som kursforskydninger, kan  

 ikke behandles efter reglerne for handelsrenter.
 Hyppigheden af rentetilskrivning er uden betydning for anvendelsen af § 5  

 C.
 Overdragelse af renter, der sker uden samtidig overdragelse af den  

 underliggende fordring, anses ikke som overdragelse af en rentebærende  

 fordring og kan derfor ikke behandles efter reglerne for handelsrenter.
§ 5  C finder anvendelse for alle skattepligtige, som  

 ikke i øvrigt anvender fuld periodisering af renter.
Kravet om periodisering  

 i virksomhedsskattelovens § 6, stk. 2, omfatter alene renter af fordringer og  

 gæld, der indgår i virksomheden.
Ligningslovens § 5 C finder derimod  

 anvendelse for de obligationer og lign., som en erhvervsdrivende anskaffer  

 uden for virksomhedsordningen.
 Ved lov nr. 1121 af 21. december 1994 blev der indsat et nyt stk. 3, som  

 har virkning for udgifter, der vedrører tiden efter den 30. november 1994,  

 jf. i øvrigt nedenfor om periodisering.
Såfremt afkastet af en fordring - som følge af en indgået  

 dobbeltbeskatningsoverenskomst - ikke skal medregnes ved opgørelsen af den  

 skattepligtige indkomst, gives der ikke fradrag for vederlag for vedhængende  

 renter i forbindelse med erhvervelse af fordringen.
Som afkast af en  

 udenlandsk fordring anses både renter og gevinster på fordringen, som er  

 skattepligtige efter kursgevinstloven.
Afkastet skal ikke medregnes ved  

 opgørelse af den skattepligtige indkomst, såfremt Danmark efter en indgået  

 dobbeltbeskatningsoverenskomst er forpligtet til at anvende fuld eksemption  

 eller eksemption med progressionsforbehold (gammel metode). Såfremt  

 lempelsesreglen i overenskomsten er eksemption med progressionsforbehold (ny  

 metode), finder bestemmelsen derimod ikke anvendelse.
Det er uden betydning,  

 om den skattepligtige vælger at påberåbe sig overenskomsten eller ej.
Den  

 blotte mulighed efter overenskomsten er tilstrækkelig.
Der foretages periodisering af vederlag for vedhængende renter.
Såfremt de  

 vedhængende renter forfalder efter den 30. november 1994, fordeles vederlaget  

 herfor over perioden mellem erhvervelsen af fordringen og renternes  

 forfaldstidspunkt.
 Eksempel 3.
En person køber den 1. november 1994 nominelt 50.000 kr. 10 pct.'s  

 obligationer med halvårlige terminer den 1. april og 1. oktober.
Der er tale  

 om udenlandske obligationer, og Danmark er efter en indgået  

 dobbeltbeskatningsaftale afskåret fra at medtage afkastet ved opgørelsen af  

 den skattepligtige indkomst.
De vedhængende renter forfalder 1. april 1995 og  

 altså dermed efter 30. november 1994. Vederlaget for de vedhængende renter i  

 perioden 1. oktober 1994 til 1. november 1994 fordeles over perioden fra 1.  

 november 1994 (tidspunktet for erhvervelsen af fordringen) og 1. april 1995  

 (renternes forfaldstidspunkt). Der gives herefter fradrag for det vederlag,  

 der vedrører perioden indtil 30. november 1994.
8.5. Ligningslovens § 5 D - periodisering af renter m.v. i forbindelse  

 med lempelsesberegning Efter reglen i ligningslovens § 33 F skal udenlandsk indkomst, herunder  

 indkomst i form af renter, udbytter m.m., ved lempelsesberegningen reduceres  

 med fradragsberettigede udgifter, der kan henføres til erhvervelsen af  

 indkomsten.
 Ligningslovens § 5 D indebærer, at der ved opgørelse af  

 lempelsesberettiget udenlandsk renteindkomst, kapitalindkomst og indkomst i  

 form af udbytte altid skal ske fuld periodisering af udgifter, der har  

 forbindelse hermed.
 Bestemmelsen finder anvendelse, uanset om der lempes efter ligningslovens  

 § 33 eller efteren eventuel dobbeltbeskatningsoverenskomst med en fremmed  

 stat, Grønland eller Færøerne.
 Efter § 5 D, 1. pkt., som finder anvendelse for såvel fysiske personer som  

 selskaber m.v., foretages der fuld renteperiodisering af renteindtægter og  

 renteudgifter i forbindelse med opgørelse af lempelsesberettiget udenlandsk  

 renteindkomst, jf. ligningslovens § 33 F.
 Bestemmelsen sikrer, at nettoprincippet i ligningslovens § 33 F ikke kan  

 omgås ved at placere henholdsvis renteindtægter og renteudgifter i hvert sit  

 indkomstår.
 Om udgifterne vedrører en lempelsesberettiget kapital- eller  

 udbytteindkomst afhænger af en konkret vurdering.
 Tilsvarende foretages der ved udenlandsk kapitalindkomst og  

 udbytteindkomst efter § 5 D, 2. pkt., periodisering for udgifter, der  

 vedrører lempelsesberettiget indkomst, jf. ligningslovens § 33 F.
Forfalder indtægten og udgifterne vedrørende indtægten ikke i samme år,  

 skal udgifterne henføres til forfaldsåret for indkomsten.
Dette gælder også  

 uanset ligningslovens § 5, stk. 2, hvorefter renteudgifter, der vedrører en  

 længere periode end 6 måneder, og som forfalder mere end 6 måneder før  

 udløbet af perioden, ikke kan fradrages på det aftalte forfaldstidspunkt, men  

 skal fordeles over den periode, renten vedrører.
Om udgifterne vedrører en  

 lempelsesberettiget kapital- eller udbytteindkomst, afhænger af en konkret  

 vurdering.
 Det bemærkes, at § 5 D, 2. pkt., kun gælder for fysiske personer uden for  

 næring, hvilket følger af, at begrebet »kapitalindkomst« som  

 defineret i personskatteloven alene finder anvendelse på sådanne personer.  

 Royaltyindkomst vil endvidere ikke være omfattet af bestemmelsen, da sådanne  

 indkomster ikke er kapitalindkomst.
Bestemmelsen i § 5 D, 3. pkt., indeholder endelig en periodiseringsregel  

 for stiftelsesprovisioner, engangspræmier m.v.
I henhold til ligningslovens §  

 5, stk. 3, er der adgang til fradrag i forfaldsåret for den del af  

 stiftelsesprovisionen m.v., der ikke overstiger 2,5 pct., og kun den  

 overskydende del fordeles over hele låneperioden, jf. herved punkt 8.1.3.  

 ovenfor.
Bestemmelsen i § 5 D, 3. pkt., indebærer, at stiftelsesprovision  

 m.v., der vedrører udenlandske renteindtægter, altid fordeles over  

 låneperioden, uanset størrelsen på stiftelsesprovisionen m.v.
 Ligningslovens § 5 D, 1. og 2. pkt., er indsat ved lov nr. 426 af 25. juni  

 1993 og har virkning for udgifter, der vedrører tiden efter den 19. maj 1993.  

 F.s.v.a. udbytter har bestemmelsen dog først virkning for indkomst oppebåret  

 i indkomståret 1995 og senere, jf. lov nr. 377 af 18. maj 1994. 3. pkt. er  

 indsat ved lov nr. 1121 af 21. december 1994 og har virkning for udgifter,  

 som vedrører tiden efter 30. november 1994.
8.6. Ligningslovens § 5 E - fradrag for renteudgifter m.v. ved køb af  

 aktier i selskaber beliggende i skattelylande Ligningslovens § 5 E medfører, at selskaber og fonde m.v. ikke kan  

 fradrage renter, kurstab, provisioner, præmier eller andre udgifter  

 vedrørende lån, der er anvendt til køb af aktier i selskaber i skattelylande,  

 såfremt udbytte af aktierne eller fortjeneste ved salg heraf kan oppebæres  

 med lav beskatning efter en dobbeltbeskatningsoverenskomst med en fremmed  

 stat.
8.6.1. Betingelser for at nægte fradrag Selskaber, fonde m.v. nægtes under nedenstående betingelser fradrag ved  

 erhvervelse af aktier i selskaber, der er hjemmehørende i udlandet, på  

 Færøerne eller i Grønland, herunder efter bestemmelserne i en  

 dobbeltbeskatningsoverenskomst.
Ordene »herunder efter bestemmelserne i  

 en dobbeltbeskatningsoverenskomst« tager sigte på selskaber, der er  

 hjemmehørende i Danmark, men som ifølge en dobbeltbeskatningsoverenskomst  

 sædvanligvis kun kan beskattes i udlandet, fordi det ifølge overenskomstens  

 bestemmelser om dobbeltdomicil anses for hjemmehørende i det pågældende  

 udland i overenskomstens forstand.
Dette kan være tilfældet, såfremt udlandet  

 anser selskaber, hvis ledelse er placeret i det pågældende land, for at være  

 hjemmehørende der.
 Reglen i § 5 E finder anvendelse, uanset om selskabet eller fonden er  

 næringsdrivende med køb og salg af aktier eller ej.
 Nægtelse af fradrag for renteudgifter, kurstab m.m. kan kun finde sted,  

 såfremt følgende betingelser alle er opfyldt:
8.6.2. Erhvervelse for lånte midler Ligningslovens § 5 E, stk. 3, indeholder en nærmere opregning af, hvornår  

 erhvervelse for lånte midler må antages at foreligge.
Det kan for det første  

 være tilfældet, hvis den skattepligtige i forbindelse med erhvervelsen af  

 aktierne i det udenlandske selskab har optaget lån, som står i åbenbart  

 misforhold til det kapitalbehov, som den skattepligtiges øvrige virksomhed  

 betinger.
Om der foreligger et sådant åbenbart misforhold, må bero på en  

 konkret vurdering af lånets størrelse på baggrund af den skattepligtiges  

 økonomiske forhold i øvrigt.
For det andet vil erhvervelse for lånte midler også kunne foreligge,  

 såfremt sammenhængen mellem erhvervelse og lånoptagelse klart fremgår af  

 omstændighederne ved erhvervelsen.
Det vil f.eks. være tilfældet, hvis  

 erhvervelsen og lånoptagelsen sker gennem den samme formidler eller udbyder,  

 og aktierne måske lægges til sikkerhed for lånet.
Kravet om sammenhæng mellem  

 lånoptagelse og aktiekøb indebærer ikke nødvendigvis en betingelse om  

 tidsmæssig sammenfald.
En erhvervelse kan således godt være finansieret ved  

 et låneprovenu, som forinden har været anbragt på anden vis.
Det er i begge  

 tilfælde uden betydning, om den skattepligtige i øvrigt har tilstrækkelige  

 midler til at finansiere købet.
 Opnåelse af usædvanlig kredit sidestilles med lånoptagelse.
Bestemmelsen i § 5 E, stk. 3, er enslydende med  

 aktieavancebeskatningslovens § 2 c, stk. 2, samt kursgevinstlovens § 7 A,  

 stk. 2, og skal fortolkes på samme måde som disse.
Der henvises herved til  

 punkt 9.2. i cirkulære nr. 137 af 19. juli 1994 om beskatning ved afståelse  

 af aktier m.v.
8.6.3. Virksomhed overvejende af finansiel karakter Ved vurderingen af, om virksomheden i det udenlandske selskab overvejende  

 er af finansiel karakter, må der foretages en samlet bedømmelse af selskabets  

 aktiviteter.
Indtægterne ved finansiel virksomhed består først og fremmest af  

 renteindtægter.
Indtægter ved finansiel virksomhed kan imidlertid også bestå  

 af andre former for kapitalafkast.
Der kan f.eks. være tale om aktieudbytter,  

 kursgevinster på værdipapirer, royalties og indtægter fra finansiel leasing.
Investeringsforeninger m.v., der er hjemmehørende i lande med relativ lav  

 beskatning, og som investerer i statsobligationer og garanterede pantebreve  

 og lign., hvor de løbende indtægter (renter, kursgevinster og  

 indfrielsesbeløb) reinvesteres, er typiske eksempler på foretagender, der  

 driver finansiel virksomhed.
Der kan imidlertid også være tale om f.eks.  

 pengeinstitutter, forsikringsselskaber samt finansierings- og  

 investeringsselskaber.
Udenlandske holdingselskaber, som overvejende har til formål at eje aktier  

 i andre udenlandske selskaber, vil være omfattet af definitionen på  

 virksomhed af finansiel karakter.
Det, at datterselskaberne driver aktiv  

 erhvervsmæssig virksomhed, kan ikke i sig selv berøve holdingselskabet status  

 af finansiel virksomhed.
Det indgår som et almindeligt led i de fleste selskabers  

 erhvervsvirksomhed, at midlertidige likviditetsoverskud anbringes til bedst  

 mulig forrentning.
Selv om sådanne investeringer i enkelte år udgør en  

 væsentlig del af selskabets indtjening, betyder det ikke nødvendigvis, at  

 selskabets virksomhed kan karakteriseres som overvejende af finansiel  

 karakter.
 I de situationer, hvor virksomheden overgår fra at være en virksomhed af  

 finansiel karakter til at være eksempelvis en produktionsvirksomhed, vil man  

 kunne opnå fradrag for renteudgifter, der relaterer sig til perioden efter  

 overgangen til produktionsvirksomhed.
8.6.4. Lav beskatning af virksomhedens afkast Når det skal bedømmes, om det finansielle afkast er beskattet væsentligt  

 lavere end i Danmark, indgår ikke alene beskatningsprocentens størrelse, men  

 også det beskatningsgrundlag, hvoraf skatten beregnes.
Herunder vil blandt  

 andet indgå, om beskatningsgrundlaget kun består af indkomst fra kilder i det  

 pågældende land, eller om selskabets globale indkomst beskattes.
Der  

 foretages en vurdering af, hvorledes det samlede afkast af den finansielle  

 virksomhed bliver beskattet sammenholdt med beskatningen i Danmark.
Der ses ikke kun på beskatningen af selskabet som sådan, men også på  

 beskatningen af den indtjening, der ligger til grund for indkomsten i  

 selskabet.
Dvs., at der ikke blot ses på beskatningen i det udenlandske  

 selskab men også på beskatningen af eventuelle datterselskaber ejet af det  

 udenlandske selskab.
 Ved anvendelsen af § 5 E tages der udgangspunkt i praksis efter  

 selskabsskattelovens § 13, stk. 3. Efter denne bestemmelse kan udbytter  

 hjemtages skattefrit fra udenlandske datterselskaber, såfremt beskatningen af  

 datterselskabet ikke i væsentlig grad afviger fra beskatningen i Danmark.
8.6.5. Samlet beskatning lavere end efter selskabsskattelovens § 17,  

 stk. 1 § 5  E finder kun anvendelse, hvis bestemmelserne i en  

 dobbeltbeskatningsoverenskomst mellem Danmark og en fremmed stat resulterer i  

 en lavere beskatning end den almindelige danske indkomstbeskatning af  

 selskaber.
Det vil kunne være tilfældet, hvis Danmark efter  

 dobbeltbeskatningsoverenskomsten slet ikke har beskatningsret til udbytte  

 eller aktieavancer, eller hvis både Danmark og det andet land har  

 beskatningsret, men Danmark skal lempe efter eksemptionsprincippet eller  

 indrømme matching credit.
I disse situationer nedsættes den danske beskatning  

 helt eller delvis uden hensyn til den udenlandske skat.
 § 5  E finder anvendelse i alle tilfælde, hvor  

 dobbeltbeskatningsoverenskomster indeholder mulighed for, at udbytte eller  

 aktieavancer beskattes lavere end efter selskabsskattelovens § 17. Fradrag  

 afskæres således uden hensyntagen til, om den skattepligtige påberåber sig  

 overenskomsten eller ej.
Nægtelse af fradrag afhænger imidlertid ikke alene af, at  

 dobbeltbeskatningsaftalerne indeholder regler, som kan resultere i en lavere  

 beskatning end den almindelige danske indkomstbeskatning af selskaber.  

 Nægtelse er endvidere betinget af, at det pågældende land beskatter udbytte  

 fra selskabet og aktiegevinster ved salg af aktierne i selskabet med en  

 skatteprocent, der er lavere end den i selskabsskattelovens § 17, stk. 1,  

 fastlagte.
Det vil i øjeblikket sige 34 pct.
Såfremt den samlede udenlandske  

 og danske beskatning af udbyttet eller af avancen er mindre end den normale  

 danske indkomstbeskatning af selskaber og fonde, nægtes fradrag uden  

 hensyntagen til, hvilken beskatning der i øvrigt gennemføres.
8.6.6. Indirekte besiddelse For at modvirke omgåelse ved, at det danske selskab indskyder et eller  

 flere danske eller udenlandske datterselskaber mellem aktionæren og det  

 udenlandske lavskatteselskab, bestemmes det i § 5 E, stk. 2, at fradrag også  

 nægtes ved køb af aktier i selskaber, der direkte eller indirekte i  

 væsentligt omfang ejer aktier i selskaber, der omfattes af § 5 E, stk. 1.
 Ved vurderingen af, om et datterselskab m.v. i væsentligt omfang ejer  

 aktier i et lavtbeskattet udenlandsk finansieringsselskab, tages udgangspunkt  

 i forholdet mellem kursværdien af datterselskabets besiddelse af aktier i  

 udenlandske finansieringsselskaber og datterselskabets samlede egenkapital.  

 Som udgangspunkt vil aktiebesiddelse i det udenlandske finansieringsselskab  

 blive anset for at være væsentlig, hvis værdien heraf udgør omkring 25% af  

 datterselskabets samlede nettoformue (egenkapital). Ved opgørelsen af  

 egenkapitalen anvendes de regnskabsmæssige værdier og ikke de skattemæssige  

 værdier.
 Såfremt et datterselskab m.v. i væsentligt omfang ejer aktier i  

 lavtbeskattede finansieringsselskaber, afskæres fradragsretten vedrørende  

 renteudgifter, kurstab m.m. generelt for de midler, der er lånt til  

 erhvervelse af datterselskabet, uanset hvilke andre aktiviteter dette udøver.
8.6.7. Indsigelser fra den skattepligtige Hvis den skattepligtige ikke accepterer skattemyndighedernes afgørelse om  

 nægtelse af fradrag for renteudgifter m.v., skal Ligningsrådet træffe  

 afgørelse herom.
8.6.8. Ikrafttræden Ligningslovens § 5 E er indsat ved lov nr. 297 af 27. april 1994 og har  

 virkning for renteudgifter, der vedrører perioden efter den 20. januar 1994.  

 For andre udgifter vedrørende lån end renteudgifter har loven virkning for  

 udgifter, som vedrører tiden efter den 23. marts 1994.
8.7. Ligningslovens § 5 F - fradrag for renteudgifter m.v. vedrørende  

 lån anvendt til køb af visse udenlandske fordringer Efter ligningslovens § 5 F kan såvel fysiske personer som selskaber og  

 fonde m.v. ikke fradrage renter, kurstab, provisioner, præmier eller andre  

 udgifter vedrørende lån, der er anvendt til køb af udenlandske fordringer,  

 såfremt Danmark efter en indgået dobbeltbeskatningsoverenskomst med en  

 fremmed stat, Færøerne eller Grønland er afskåret fra at medregne det  

 modsvarende afkast af fordringen i den skattepligtige indkomst.
8.7.1. Betingelser for at nægte fradrag Personer, selskaber og fonde m.v. nægtes under nedenstående betingelser  

 fradrag for renter m.v. ved erhvervelse af fordringer, såfremt Danmark efter  

 en indgået dobbeltbeskatningsoverenskomst med en fremmed stat, Færøerne eller  

 Grønland er afskåret fra at medregne det modsvarende afkast af fordringen i  

 den skattepligtige indkomst.
 Reglen i § 5 F finder anvendelse, uanset om personen, selskabet eller  

 fonden er næringsdrivende med køb og salg af fordringer eller ej.
 Nægtelse af fradrag for renteudgifter, kurstab m.v. kan kun finde sted,  

 såfremt følgende betingelser alle er opfyldt:
8.7.2. Erhvervelse for lånte midler Der henvises til punkt 8.6.2. om fradrag for renteudgifter m.v. ved køb af  

 aktier i selskaber beliggende i skattelylande.
8.7.3. Udenlandsk fordring Bestemmelsen finder udelukkende anvendelse på udenlandske fordringer,  

 hvorved forstås fordringer på udenlandske skyldnere.
Afgørende i den  

 forbindelse vil være, om en fremmed stat, Færøerne eller Grønland anses som  

 kildestat for afkastet af fordringen efter reglerne i en  

 dobbeltbeskatningsoverenskomst.
En fremmed stat, Færøerne eller Grønland  

 anses efter en dansk dobbeltbeskatningsoverenskomst typisk som kildestat,  

 hvis skyldneren er hjemmehørende der, eller hvis skyldneren er hjemmehørende  

 i den fremmede stat, Færøerne eller Grønland i henhold til en dansk  

 overenskomst, selv om skyldneren i henhold til dansk lovgivning er  

 hjemmehørende i Danmark.
Endelig anses en fremmed stat, Færøerne eller  

 Grønland som kildestat, hvis skyldneren er hjemmehørende her i landet efter  

 dansk lovgivning, men efter en dansk overenskomst har et fast driftssted  

 eller et fast sted i den fremmede stat, Færøerne eller Grønland, hvortil  

 fordringen er knyttet.
8.7.4. Afkastet skal ikke medregnes i den skattepligtige indkomst Som afkast af en udenlandsk fordring anses såvel renter som gevinster på  

 fordringen, som er skattepligtige efter kursgevinstloven.
Afkastet skal ikke medregnes i den skattepligtige indkomst, såfremt  

 Danmark efter en indgået dobbeltbeskatningsoverenskomst er forpligtet til at  

 anvende fuld eksemption eller eksemption med progressionsforbehold (gammel  

 metode) på enten renteindtægten eller kursgevinsten.
Det er uden betydning,  

 om den skattepligtige vælger at påberåbe sig overenskomsten eller ej.
Den  

 blotte mulighed efter overenskomsten er tilstrækkelig.
Såfremt  

 lempelsesreglen i overenskomsten er eksemption med progressionsforbehold (ny  

 metode), finder bestemmelsen ikke anvendelse.
8.7.5. Indirekte besiddelse For at modvirke omgåelse ved indskydelse af et eller flere selskaber  

 mellem den danske skattepligtige, som har optaget et lån, og den udenlandske  

 skyldner bestemmes det i § 5 F, stk. 2, at fradrag også nægtes ved køb af  

 aktier i selskaber, der direkte eller indirekte ejer fordringer, hvis afkast  

 ikke kan beskattes som følge af en dobbeltbeskatningsoverenskomst.
Det er dog en betingelse, at selskabet m.v. i væsentligt omfang ejer  

 udenlandske fordringer, hvis afkast Danmark efter en  

 dobbeltbeskatningsoverenskomst er afskåret fra at beskatte.
Som udgangspunkt  

 vil besiddelse af fordringerne blive anset for væsentlig, hvis værdien heraf  

 udgør omkring 25 pct. af selskabets samlede nettoformue (egenkapital). Ved  

 opgørelsen af egenkapital anvendes de regnskabsmæssige værdier og ikke de  

 skattemæssige værdier.
 Såfremt et selskab i væsentligt omfang ejer udenlandske fordringer  

 omfattet af stk. 1, afskæres fradragsretten vedrørende renteudgifter, kurstab  

 m.m. generelt for de midler, der er lånt til erhvervelse af aktier i  

 selskabet, uanset hvilke andre aktiviteter selskabet i øvrigt udøver.
8.7.6. Indsigelser fra den skattepligtige Hvis den skattepligtige ikke accepterer skattemyndighedernes afgørelse om  

 nægtelse af fradrag for renteudgifter m.v., skal Ligningsrådet træffe  

 afgørelse herom.
8.7.7. Ikrafttræden Ligningslovens § 5 F er indsat ved lov nr. 1121 af 21. december 1994, og  

 har virkning for renteudgifter og andre udgifter, der vedrører tiden efter  

 den 30. november 1994. Renteudgifter og andre udgifter i forbindelse med lån,  

 der ikke er indfriet inden denne dato, fordeles over den periode, de  

 vedrører.
F.eks. vil forudforfaldne renter skulle fordeles over hele  

 låneperioden, og der vil ikke kunne opnås fradrag for den del, der vedrører  

 tiden efter den 30. november 1994.
8.8. Ligningslovens § 8, stk. 3 - provisioner Bestemmelsen i ligningslovens § 8, stk. 3, giver fradragsret for visse  

 udgifter i forbindelse med sådanne former for låntagning, som særligt  

 benyttes ved finansiering af erhvervsvirksomhed.
Det er dog ikke en  

 betingelse, at finansieringsudgiften er afholdt af hensyn til den  

 skattepligtiges erhvervsvirksomhed, eller at den skattepligtige er  

 erhvervsdrivende.
Bestemmelsen sidestiller disse ydelser med renteudgifter, som kan  

 fradrages efter statsskattelovens § 6, litra e.
Efter lovbestemmelsen  

 omfatter fradragsretten derfor alene løbende præmier m.v. for lån, som  

 den skattepligtige optager, samt løbende præmier for kaution for den  

 skattepligtiges gæld.
Fradragsretten omfatter endvidere løbende  

 garantiprovisioner m.v. for sikring af den skattepligtiges tilgodehavender.
Drejer det sig om mellemværender af meget kort løbetid, er fradragsretten  

 dog ikke afgrænset efter, om præmien m.v. er løbende eller ej.
Efter  

 ligningslovens § 8, stk. 3, litra c, kan stiftelsesprovisioner,  

 engangspræmier og lignende engangsydelser for mellemværender af den art, der  

 er omhandlet i ligningslovens § 8, stk. 3, litra a og b, fradrages ved  

 indkomstopgørelsen, såfremt løbetiden ifølge låneaftalen er under 2 år.
Stiftelsesprovision ved oprettelsen af en kassekredit kan kun fradrages,  

 når den konkrete afviklingsaftale lyder på en løbetid under 2 år.
Når  

 løbetiden er aftalt til under 2 år, er der fradragsret, selv om  

 kassekreditkontrakten, som det normalt er tilfældet, indeholder en klausul  

 om, at kreditor når som helst, uanset aftalte afdrags- og  

 nedskrivningsvilkår, kan forlange kreditten afviklet.
 Er der ikke aftalt en afviklingsperiode, er der som udgangspunkt en  

 formodning for, at løbetiden er over 2 år.
 Bestemmelsen berører ikke retten til at fradrage finansieringsudgifter  

 efter de almindelige regler om fradrag for driftsomkostninger.
8.9. Ligningslovens § 17 - renter af »gavegæld« Ved opgørelse af den skattepligtige indkomst kan renter af  

 »gavegæld« ikke fradrages.
Bestemmelsen gælder i det omfang, skyldneren som gave eller arveforskud  

 har påtaget sig gælden over for livsarvinger eller disses ægtefæller.  

 Stedbørn og plejebørn sidestilles med livsarvinger.
Det samme gælder renter  

 af gavegæld til fonde, legater el. lign., der helt eller delvist er oprettet  

 til fordel for bestemte familier.
Ligningslovens § 17 tager sigte på tilfælde, hvor den skattepligtige har  

 ydet en gave ved at udstede et rentebærende gældsbrev med sig selv som  

 debitor.
Hvis et sådant gældsbrev er udstedt til den ovenfor nævnte  

 personkreds, kan de renter, som giveren udreder, ikke fradrages ved  

 indkomstopgørelsen.
Er der ydet et vederlag, der svarer til gældsbrevets værdi, kan renterne  

 derimod fradrages.
Dækker vederlaget kun en del af gældsbrevets værdi, kan en  

 hertil svarende del af renterne fradrages.
 Bestemmelsen berører ikke modtagerens pligt til at betale indkomstskat af  

 renterne.
 8.10. Ligningslovens § 17 A - renter af skatter m.v.
 Ved opgørelsen af den skattepligtige indkomst kan udgifter til renter af  

 skatter samt told- og forbrugsafgifter som udgangspunkt ikke fradrages, jf.  

 ligningslovens § 17 A, stk. 1. Følgende henstandsrenter kan dog fratrækkes  

 ved indkomstopgørelsen: Renter, der påløber ved henstand efter § 6 i  

 frigørelsesafgiftsloven, § 36 i lov om afgift af dødsboer og gaver og § 12 i  

 ejendomsavancebeskatningsloven.
 I de tilfælde, hvor der først gives henstand efter, at afgiften er  

 forfalden, og hvor der derfor muligvis allerede er påløbet morarenter, når  

 der bevilges henstand, er der fradragsret for alle påløbne morarenter regnet  

 tilbage til forfaldstiden.
 Renter af lån, der er ydet i henhold til lov om lån til betaling af  

 ejendomsskatter for visse parcel- og rækkehuse, lov om lån til betaling af  

 ejendomsskatter og § 10 i lov om en værditabsordning for boligejere m.v., kan  

 ikke fradrages ved indkomstopgørelsen, jf. ligningslovens § 17 A, stk. 2.
 Det samme gælder ifølge stk. 3 renter af boligydelseslån, der er ydet i  

 henhold til lov om individuel boligstøtte eller den nu ophævede lov om  

 boligydelse til pensionister.
Ligningslovens § 17 A omfatter ikke afgifter, der er betaling for ydelser  

 som vand, gas, el og lign.
Renter vedr. betaling for sådanne ydelser er  

 fradragsberettigede.
8.11. Ligningslovens § 17 C - udgifter til formueadministration Personer kan ikke fradrage udgifter til formueadministration ved  

 opgørelsen af den skattepligtige indkomst.
Personer kan således ikke fradrage udgifter til depotgebyrer, boksleje,  

 kontooversigter samt rådgivning og administration i øvrigt vedrørende  

 værdipapirer og bankindeståender.
Dette gælder dog kun, når udgifterne er  

 anvendt til at erhverve, sikre og vedligeholde indkomst, der skattemæssigt  

 behandles som kapitalindkomst.
Er de nævnte udgifter afholdt af et selskab, en skattepligtig fond eller  

 forening eller afholdt som led i driften af en personligt ejet  

 erhvervsvirksomhed, som beskattes efter virksomhedsskattelovens regler, er  

 der ikke tale om kapitalindkomst.
I disse tilfælde er der således fradragsret  

 for udgifterne.
8.12. Ligningslovens § 17 D - gevinstopsparing Efter ligningslovens § 17 D kan pengeinstitutter ikke fradrage de  

 gevinster, som de betaler til indehavere af gevinstkonti efter lov om  

 gevinstopsparing.
Af gevinsterne, der ikke er indkomstskattepligtige for modtageren, skal  

 betales en afgift på 15 pct. efter reglerne i lotteriafgiftsloven.
Heller  

 ikke lotteriafgiften, som pengeinstituttet indeholder, kan fradrages.
8.13. Ligningslovens § 18 - policelån Efter ligningslovens § 18, stk. 1, kan lån, der er optaget mod sikkerhed i  

 livsforsikringspolicer, kun fradrages i den skattepligtige formue  

 f.s.v.a. den del af lånesummen, der overstiger forsikringens  

 tilbagekøbsværdi.
 Bestemmelsen gælder livsforsikringspolicer tegnet efter den 30. november  

 1939.
 Renter af lån, der optages mod sikkerhed i sådanne livsforsikringspolicer,  

 kan efter ligningslovens § 18, stk. 2, kun fradrages ved indkomstopgørelsen  

 f.s.v.a. den rente, der vedrører den del af gælden, som overstiger  

 forsikringens tilbagekøbsværdi.
 Efter ligningslovens § 18, stk. 3, finder bestemmelserne i stk. 1 og 2  

 ikke anvendelsepå forsikringer, hvor præmiebetalingsperioden strækker sig  

 over mindst 10 år, og hvis tilbagekøbsværdi ikke er vilkårligt forøget ved  

 ekstraordinære præmieindskud.
Hvis den aftalte præmiebetalingsperiode strækker sig over mindst 10  

 år, kan fradrag for renter ikke nægtes, selv om den faktiske  

 præmiebetalingsperiode bliver kortere, fordi forsikringen ophæves, inden de  

 10 år er gået.
Det afgørende er således, hvad der er aftalt ved tegningen af  

 forsikringspolicen.
9. UDBYTTEREGLERNE Hjemlen til at beskatte udbytte m.v. findes i ligningslovens § 16 A, mens  

 hjemlen til at beskatte afståelsessummer findes i ligningslovens § 16 B.
De  

 to bestemmelser omtales nedenfor i henholdsvis punkt 9.1. og 9.2.
9.1. Ligningslovens § 16 A Udbytte af aktier, anparter, andelsbeviser og lignende værdipapirer  

 medregnes som udgangspunkt ved opgørelsen af den skattepligtige indkomst, jf.  

 ligningslovens § 16 A, stk. 1. Enkelte typer af udbytte m.v. er dog  

 skattefri.
For personers vedkommende omfattes hovedparten af udbytterne ikke  

 af den skattepligtige indkomst, men af indkomstarten aktieindkomst som  

 afgrænset ved personskattelovens § 4 a, stk. 1.
Afgrænsningen af, hvad der betragtes som udbytte, er uafhængig af, om  

 udbyttet skal beskattes som skattepligtig indkomst eller som aktieindkomst.
I  

 det følgende afgrænses udbyttebegrebet under 9.1.1., afgrænsningen for  

 personer mellem skattepligtig indkomst og aktieindkomst omtales under 9.1.2.,  

 beskatningen af udbytte hos selskaber under 9.1.3., og under 9.1.4.-9.1.6.  

 omtales forskellige udlodninger, som i lighed med udbytterne er omfattet af  

 ligningslovens § 16 A.
9.1.1. Udbyttebegrebet Til skattepligtigt udbytte henregnes alt, hvad selskabet udlodder til  

 aktionærer, anparts- eller andelshavere, jf. ligningslovens § 16 A, stk. 1.  

 Der tages ikke hensyn til under hvilken betegnelse eller under hvilken form,  

 udlodningen finder sted.
Skattepligten omfatter derfor både det almindelige  

 deklarerede udbytte og mere atypiske vederlagsfri fordele af forskellig art  

 (maskeret udbytte). Dog er fondsaktier, friandele og udlodning af  

 likvidationsprovenu, som er foretaget i det kalenderår, hvori selskabet  

 endeligt opløses, fritaget for udbyttebeskatning.
»Maskeret udbytte« er overførsel af beløb til aktionæren, som  

 skatteretligt må anses som udbytte efter ligningslovens § 16 A, men som af  

 selskab og aktionær gives en anden betegnelse for at opnå en gunstigere  

 skattemæssig stilling.
Der kan f.eks. være tale om, at selskabet søger at  

 opnå fradragsret ved at udbetale udbyttet som løn, at selskabet afholder  

 udgifter i aktionærens interesse, eller at der overføres beløb til aktionæren  

 ved overdragelse af aktiver til aktionæren til underpris eller ved køb af  

 aktiver til overpris.
Hvor udbyttet er mindre end grundbeløbet på 26.400 kr. efter  

 personskattelovens § 8 a (for 1995 og 1996 henholdsvis 32.900 kr. og 33.800  

 kr.), kan den samlede beskatning i selskabet og hos aktionæren blive mindre,  

 end hvis beløbet udbetales som løn.
Der vil derfor være en tilskyndelse til  

 at udbetale beløbet som udbytte i stedet for som løn, såfremt der ikke i  

 forvejen deklareres udbytte.
Hvis der er tale om udbytte, der er deklareret  

 på selskabets generalforsamling i overensstemmelse med de selskabsretlige  

 regler, kan der imidlertid ikke blive tale om at statuere »maskeret  

 løn«, således at det deklarede udbytte helt eller delvis beskattes som  

 løn, dvs. som personlig indkomst.
I de tilfælde, hvor der overføres beløb til en ansat hovedaktionær, og der  

 ikke er deklareret udbytte efter de selskabsretlige regler, må beløbet som  

 udgangspunkt anses som et lønaccessorium.
Overstiger det samlede beløb efter  

 en konkret vurdering et beløb, som en ikke-aktionær kunne have opnået for en  

 tilsvarende indsats i samme selskab, må det overskydende beløb dog efter  

 omstændighederne kunne anses som udbytte.
Har den pågældende før indførelsen  

 af den lempeligere beskatning af udbytte i 1991 haft f.eks. fri bil eller fri  

 telefon, som tidligere er blevet beskattet som arbejdsvederlag, vil der være  

 en formodning for, at beløbet fortsat skal beskattes på denne måde.
Aktieudbytte beskattes på det tidspunkt, hvor udbyttet fastsættes  

 (deklareres) ved selskabets generalforsamling.
Det er uden betydning for  

 beskatningstidspunktet, hvornår udbyttet kan kræves udbetalt.
Acontoudbytte,  

 som forekommer i enkelte selskaber, beskattes i udbetalingsåret.
9.1.2. Udbytte hos personer: afgrænsning mellem skattepligtig indkomst  

 og aktieindkomst For personers vedkommende omfattes hovedparten af udbytterne af  

 indkomstarten aktieindkomst som afgrænset ved personskattelovens § 4 a, stk.  

 1. Om afgrænsningen henvises til afsnit B.5. i cirkulære nr. 129 af 4. juli  

 1994 om personskatteloven, og om beskatningen af aktieindkomst henvises til  

 afsnit C.8.5. i nævnte cirkulære.
 Aktieindkomsten indgår ikke i den skattepligtige indkomst, jf.  

 personskattelovens § 4 a, stk. 3.
 Om beskatningen af aktieindkomst hos dødsboer henvises til afsnit  

 L.21.1.2. i cirkulære nr. 129 af 4. juli 1994 om personskatteloven.
Er der tale om udbytte, der er omfattet af ligningslovens § 16 A, men som  

 ikke er aktieindkomst, medregnes beløbet ved opgørelsen af den skattepligtige  

 indkomst og ved opgørelsen af kapitalindkomsten eller den personlige indkomst  

 efter personskattelovens regler herom.
Det gælder dog ikke, hvis der er tale  

 om skattefrit udbytte som omtalt under punkt 9.1.3. nedenfor.
9.1.3. Udbytte hos selskaber Selskaber, fonde m.v. er ikke omfattet af aktieindkomstbegrebet.
Sådanne  

 juridiske enheder skal som udgangspunkt medregne udbytte til den  

 skattepligtige indkomst.
Nærmere regler om, hvorledes udbytte beskattes hos  

 selskaber, findes i selskabsskattelovens § 13.
Efter selskabsskattelovens § 13, stk. 1, nr. 2, er udbytte, som et  

 moderselskab, der er omfattet af selskabsskatttelovens § 1, stk. 1, nr. 1, 2,  

 2 a, 2 b, 3 a, 4, 5 eller 5 b, modtager fra et datterselskab, der er omfattet  

 af selskabsskattelovens § 1, stk. 1, nr. 1 eller 2, som hovedregel  

 skattefrit, hvis moderselskabet har ejet mindst 25 pct. af aktierne i  

 datterselskabet enten i hele det indkomstår, hvori udbyttet er modtaget,  

 eller i en sammenhængende periode på mindst to år frem til det tidspunkt,  

 hvor udbyttet modtages.
Tilsvarende gælder udbytte modtaget fra et udenlandsk  

 datterselskab, der er undergivet en beskatning, der ikke i væsentlig grad  

 afviger fra den danske selskabsbeskatning, jf. selskabsskattelovens § 13,  

 stk. 3. Selskaber, der modtager udbytte fra udenlandske datterselskaber, der  

 ikke er omfattet af selskabsskattelovens § 13, stk. 3, kan indrømmes  

 datterselskabslempelse efter selskabsskattelovens § 17, stk. 2. Såfremt den  

 tidsmæssige betingelse for skattefrihed ikke er opfyldt, beskattes udbyttet  

 efter selskabsskattelovens § 13, stk. 4, henholdsvis § 13, stk. 5, jf.  

 nedenfor.
Efter selskabsskattelovens § 13, stk. 4, medregnes udbytte, som et  

 ikke-moderselskab modtager fra et selskab, der er skattepligtigt efter  

 selskabsskattelovens § 1, stk. 1, nr. 1 eller 2, med 66 pct.
Endvidere  

 medregnes udbytte, som et selskab (moderselskab eller ikke-moderselskab)  

 modtager fra et selskab, der er skattepligtigt efter selskabsskattelovens §  

 1, stk. 1, nr. 4 eller 5 a, med 66 pct.
Ligeledes medregnes en nærmere  

 angivet del af udlodninger fra udloddende investeringsforeninger med 66 pct.
Efter selskabsskattelovens § 13, stk. 5, medregnes udbytte, som et  

 ikke-moderselskab modtager fra et udenlandsk selskab, med 66 pct.
Det gælder  

 dog kun, hvis det udenlandske selskab er undergivet en beskatning, der ikke i  

 væsentlig grad afviger fra den danske selskabsbeskatning.
Ligeledes medregnes  

 en nærmere angivet del af udlodninger fra udenlandske udloddende  

 investeringsforeninger med 66 pct.
Selskaber, der modtager udbytte fra  

 udenlandske selskaber og investeringsforeninger, der ikke er omfattet af §  

 13, stk. 5, kan indrømmes skattelempelse efter selskabsskattelovens § 17,  

 stk. 3.
 For fonde, der er omfattet af fondsbeskatningsloven, finder tilsvarende  

 regler anvendelse, jf. fondsbeskatningslovens § 10.
9.1.4. Udlodning af likvidationsprovenu og udlodninger ved nedsættelse  

 af aktiekapitalen Udlodning af likvidationsprovenu foretaget i det kalenderår, hvor  

 selskabet endeligt opløses, beskattes ikke som udbytte.
Den fortjeneste eller  

 det tab, der fremkommer ved udlodningen, beskattes derimod efter  

 aktieavancebeskatningsloven, jf. denne lovs § 1, stk. 3.
Et selskab anses for endeligt opløst ved afmeldelsen til Erhvervs- og  

 Selskabsstyrelsen.
Ved rettidig afmeldelse, det vil sige inden 14 dage efter,  

 at det endelige likvidationsregnskab er godkendt af generalforsamlingen, kan  

 selskabet anses for endeligt opløst ved den afsluttende generalforsamling.  

 Dette har praktisk betydning i tilfælde, hvor den afsluttende  

 generalforsamling finder sted umiddelbart før et årsskifte.
Hvis aktionæren benytter et regnskabsår, der afviger fra kalenderåret, kan  

 det forekomme, at de her nævnte likvidationsudlodninger skal fordeles over 2  

 regnskabsår, nemlig hvis selskabet foretager flere udlodninger i samme  

 kalenderår.
I så fald må fortjeneste eller tab fordeles på de 2 regnskabsår i  

 forhold til de udlodninger, der er modtaget i hvert regnskabsår.
Udlodning af likvidationsprovenu for aktie- og andelsselskaber forud for  

 det kalenderår, hvor selskabet endeligt opløses, skal derimod beskattes som  

 udbytte.
Når særlige omstændigheder taler derfor, kan skatteministeren helt  

 eller delvis dispensere fra udbyttebeskatningen efter ligningslovens § 16 A,  

 stk. 3. Anmodningen om dispensation sendes til den kommunale skattemyndighed,  

 jf. § 3, stk. 1, nr. 11, i bekendtgørelse nr. 916 af 4. december 1995 om  

 sagsudlægning.
Hvis den skattepligtige får dispensation, behandles  

 fortjeneste eller tab ved udlodningen efter aktieavancebeskatningslovens  

 regler.
En til udlodningen svarende del af aktionærens aktier anses derved  

 for afstået, og de udloddede beløb betragtes som afståelsessum.
 Skattepligtigt udbytte omfatter endvidere som udgangspunkt udlodninger til  

 aktionærer og andelshavere i forbindelse med nedsættelse af selskabskapitalen  

 i selskaber, der ikke er under likvidation.
Skatteministeren kan dog efter ligningslovens § 16 A, stk. 2, tillade, at  

 beløb, der udloddes i forbindelse med en nedsættelse af aktiekapitalen eller  

 andelskapitalen i et selskab, der ikke er under likvidation, fritages for at  

 blive beskattet som udbytte efter reglerne i § 16 A, stk. 1. Anmodningen  

 sendes til den kommunale skattemyndighed, jf. § 3, stk. 1, nr. 11, i  

 bekendtgørelse nr. 916 af 4. december 1995 om sagsudlægning.
Normalt vil en  

 tilladelse forudsætte, at kapitalnedskrivningen alene er begrundet i  

 selskabets erhvervsmæssige forhold.
Dette vil ofte være tilfældet, hvor et  

 selskab i tilknytning til kapitalnedskrivningen har afhændet en del af sine  

 aktiviteter og realiseret de hertil hørende driftsmidler, således at den  

 hidtidige aktiekapital skønnes at være for stor til de resterende  

 aktiviteter.
Hvis den skattepligtige får dispensation, behandles fortjeneste  

 eller tab ved udlodningen efter aktieavancebeskatningslovens regler, hvorved  

 de udloddede beløb betragtes som afståelsessum for den del af aktie- eller  

 andelskapitalen, der annulleres.
Udlodningsbeløbet forhøjes med en eventuel  

 negativ anskaffelsessum for aktierne, opgjort efter reglerne i  

 virksomhedsomdannelseslovens § 4, stk. 2-4, jf. stk. 5.
De afgørelser, som den kommunale skattemyndighed træffer efter  

 ligningslovens § 16 A, stk. 2 og 3, kan påklages til told- og skatteregionen,  

 jf. § 12, stk. 1, i ovennævnte bekendtgørelse.
Told- og skatteregionens  

 afgørelse kan ikke påklages til anden administrativ myndighed, jf.  

 bekendtgørelsens § 12, stk. 5.
9.1.5. Visse udlodninger fra andelsselskaber Efter ligningslovens § 16 A, stk. 4, der er indsat ved lov nr. 374 af 18.  

 maj 1994, er udlodninger, som er skattepligtige for den udloddende forening  

 eller det udloddende selskab efter selskabsskattelovens § 5 B, stk. 4, eller  

 fusionsskattelovens § 12, stk. 3, skattefri for modtageren.
 Bestemmelsen i selskabsskattelovens § 5 B, stk. 4, omhandler den  

 situation, hvor en andelsforening, som er omfattet af beskatning efter  

 selskabsskattelovens § 1, stk. 1, nr. 3, ikke længere opfylder betingelserne  

 for andelsbeskatning, men skal beskattes efter en af de andre regler i  

 selskabsskattelovens § 1, bortset fra § 1, stk. 1, nr. 6. Fusionsskattelovens  

 § 12, stk. 3, omhandler fusion af andelsforeninger omfattet af  

 selskabsskattelovens § 1, stk. 1, nr. 3, og brugsforeninger og foreninger  

 omfattet af selskabsskattelovens § 1, stk. 1, nr. 3 a og 4, hvor den  

 modtagende forening er omfattet af selskabsskattelovens § 1, stk. 1, nr. 3 a  

 eller 4.
Efter de pågældende bestemmelser i selskabsskatteloven og  

 fusionsskatteloven beskattes den formue, som er opsamlet under beskatningen  

 efter selskabsskattelovens § 1, stk. 1, nr. 3, eller en tilsvarende  

 beskatning, hos selskabet eller foreningen i takt med, at selskabet eller  

 foreningen foretager udlodninger eller betaler for erhvervelse af egne  

 andelsbeviser.
Udlodninger m.v., der foretages efter overgangen/fusionen,  

 anses i første række for at hidrøre fra den formue, som er opsamlet under  

 beskatningen efter selskabsskattelovens § 1, stk. 1, nr. 3, eller en  

 tilsvarende beskatning.
Beskatningen sker ved, at udlodningen pålægges en  

 særlig beskatning i selskabet eller foreningen.
Beskatningen sker med 50  

 pct., jf. selskabsskattelovens § 19, stk. 2.
Der gælder dog efter selskabsskattelovens § 5 B, stk. 8, og  

 fusionsskattelovens § 12, stk. 7, en undtagelse, når den udloddende forening  

 er omfattet af selskabsskattelovens § 1, stk. 1, nr. 4. I disse tilfælde  

 omfatter beskatningen af den udloddende forening efter selskabskattelovens §  

 5 B, stk. 4, og fusionsskattelovens § 12, stk. 3, alene udlodninger som  

 omhandlet i ligningslovens § 16 A, i det omfang udlodningerne overstiger den  

 skattepligtige indkomst efter skat i det forudgående indkomstår med tillæg af  

 andre udlodninger end de i ligningslovens § 16 A omhandlede.
For så vidt  

 angår den del af udlodningerne efter ligningslovens § 16 A, der ikke  

 overstiger den skattepligtige indkomst efter skat i det forudgående  

 indkomstår, finder de almindelige regler om udbyttebeskatning anvendelse.
 Ifølge selskabsskattelovens § 35 J, stk. 3, 2. pkt., finder  

 selskabsskattelovens § 5 B, stk. 4 og 8, tilsvarende anvendelse for de  

 andelsforeninger, der som følge af de ændrede skattepligtsbestemmelser for  

 andelsforeninger i lov nr. 374 af 18. maj 1994 fra og med indkomståret 1994  

 henholdsvis indkomståret 1995 er blevet overført fra andelsbeskatning til  

 selskabsbeskatning efter selskabsskattelovens § 1, stk. 1, nr. 4. Ifølge  

 fusionsskattelovens § 14 e finder fusionsskattelovens § 12, stk. 3,  

 tilsvarende anvendelse ved omdannelse af en andelsforening omfattet af  

 selskabsskattelovens § 1, stk. 1, nr. 3, til et aktieselskab.
 Bestemmelserne i fusionsskattelovens § 12, stk. 3 og 7,  

 selskabsskattelovens § 5 B, stk. 4 og 8, og § 35 J, stk. 3, 2. pkt., samt  

 ligningslovens §§ 16 A, stk. 4, og 16 B, stk. 4, (se om ligningslovens § 16  

 B, stk. 4, nedenfor i punkt 9.2.1.), har virkning fra og med indkomståret  

 1994. For selskaber og foreninger, hvis indkomstår 1994 er påbegyndt før den  

 27. oktober 1993, har bestemmelserne virkning fra og med indkomståret 1995. I  

 perioden mellem den 27. oktober 1993 og bestemmelsernes  

 virkningstidspunktfinder tilsvarende regler anvendelse i medfør af §§ 20 og  

 21 i lov nr. 374 af 18. maj 1994.
9.1.6. Udlodninger fra udloddende investeringsforeninger Efter ligningslovens § 16 A, stk. 5, der er indsat ved lov nr. 299 af 27.  

 april 1994, er udlodninger fra udloddende investeringsforeninger i et vist  

 omfang skattefri for modtageren.
Reglen finder anvendelse for modtagere, der er skattepligtige efter  

 kildeskattelovens § 1. Det vil sige fuldt skattepligtige personer og  

 dødsboer.
Reglen finder dog ikke anvendelse, hvis personen eller dødsboet er  

 næringsskattepligtig efter kursgevinstlovens § 3, som omfatter personer og  

 dødsboer, der driver næringsvirksomhed med køb og salg af fordringer eller  

 med finansiering.
Udlodninger fra udloddende investeringsforeninger er skattefri for  

 personer og dødsboer omfattet af bestemmelsen, i det omfang udlodningen  

 hidrører fra fortjeneste på fordringer i danske kroner, som opfylder  

 mindsterentekravet i kursgevinstlovens § 7, det vil sige blåstemplede  

 fordringer i danske kroner.
Den del af udlodningen, der anses for at hidrøre  

 fra fortjeneste på blåstemplede fordringer i danske kroner, opgøres som et  

 nettobeløb.
Der gælder i denne forbindelse en prioriteringsregel for de tilfælde, hvor  

 der indgår tab i det samlede nettobeløb, som skal udloddes.  

 Prioriteringsreglen indebærer, at udlodningen i sådanne tilfælde i første  

 række anses at hidrøre fra nettoindtægterne i form af renter, kursgevinster  

 og tab på fremmedmøntede og sortstemplede fordringer, gevinster og tab på  

 finansielle kontrakter samt aktieavancer og -tab omfattet af  

 aktieavancebeskatningslovens §§ 2, 2 a og 2 d, dvs. fra indkomstarter, der  

 beskattes som kapitalindkomst, og i anden række udbytter og nedsat med  

 eventuelle nettotab på aktier omfattet af aktieavancebeskatningslovens § 4,  

 dvs. fra indkomstarter, der beskattes som aktieindkomst.
Først i tredie række  

 anses udlodningen for at stamme fra kursgevinster på blåstemplede fordringer.
 Ligningslovens § 16 A, stk. 5, har virkning for udlodninger, der oppebæres  

 den 1. januar 1995 eller senere.
9.2. Ligningslovens § 16 B Bestemmelsen omhandler den skattemæssige behandling af afståelsessummer,  

 som fremkommer ved en aktionærs eller andelshavers salg af aktier,  

 andelsbeviser og lignende værdipapirer til det selskab, der har udstedt dem.
Bestemmelsen har tidligere tillige omhandlet tilsvarende afståelser til et  

 holdingselskab.
Reglerne herom er ophævet ved lov nr. 421 af 25. juni 1993.  

 Ophævelsen har virkning for afståelser foretaget den 19. maj 1993 eller  

 senere.
Salg til holdingselskaber er herefter omfattet af de almindelige  

 regler om beskatning ved afståelse af aktier m.v.
9.2.1. Salg til udstedende selskab, ligningslovens § 16 B, stk. 1 Afståelse af aktier m.v. til det selskab, der har udstedt dem, skal i  

 almindelighed behandles efter reglerne om udbytte, således at  

 afståelsessummen medregnes i den pågældendes skattepligtige almindelige  

 indkomst, jf. ligningslovens § 16 B, stk. 1.
 For personer er afståelsessummen dog aktieindkomst, når selskabet er  

 omfattet af selskabsskattelovens § 1, stk. 1, nr. 1, 2, 4 eller 5 a, eller  

 der er tale om visse udenlandske selskaber, jf. personskattelovens § 4 a,  

 stk. 1, nr. 7. Om afgrænsningen mellem aktieindkomst og skattepligtig  

 indkomst henvises til afsnit B.5. i cirkulære nr. 129 af 4. juli 1994 om  

 personskatteloven, og om beskatningen af aktieindkomst henvises til afsnit  

 C.8.5. i nævnte cirkulære.
 Aktieindkomsten indgår ikke i den skattepligtige indkomst, jf.  

 personskattelovens § 4 a, stk. 3.
 Om beskatningen af aktieindkomst hos dødsboer henvises til afsnit  

 L.21.1.2. i cirkulære nr. 129 af 4. juli 1994 om personskatteloven.
Selskaber er ikke omfattet af aktieindkomstbegrebet.
Indkomst omfattet af  

 ligningslovens § 16 B indgår i udbytte som omhandlet i selskabsskattelovens §  

 13, jf. herom afsnit 9.1.3. ovenfor.
Såfremt et moderselskab sælger aktier i  

 et datterselskab til datterselskabet, og moderselskabet har ejet mindst 25  

 pct. af aktiekapitalen i datterselskabet enten i hele det indkomstår, hvori  

 udbyttet er modtaget, eller i en sammenhængende periode på mindst to år frem  

 til det tidspunkt, hvor udbyttet modtages, jf. selskabsskattelovens § 13,  

 stk. 1, nr. 2, og stk. 3, skal afståelsessummen dog ikke medregnes ved  

 indkomstopgørelsen.
I visse andre tilfælde, hvor et selskabs salg af aktier  

 omfattes af ligningslovens § 16 B, medregnes afståelsessummen ved  

 indkomstopgørelsen med 66 pct., jf. selskabsskattelovens § 13, stk. 4 og 5.
 Anskaffelsessummen for de solgte aktier kan ikke fradrages i forbindelse  

 med afståelsen.
Bestemmelsen i ligningslovens § 16 B, stk. 1, finder ikke anvendelse på  

 afståelse af medarbejderaktier m.v., for hvilke det er fastsat, at de kun kan  

 tilbagesælges til selskabet, jf. § 31, stk. 2, i selskabsskatteloven, jf.  

 herom punkt 3.4.4. i nærværende cirkulære.
Sådan afståelse omfattes i stedet  

 af aktieavancebeskatningsloven.
Hvis medarbejderaktionæren er hovedaktionær i  

 selskabet efter § 19 a, stk. 2-4, i personskatteloven, omfattes  

 afståelsessummen dog af ligningslovens § 16 B, stk. 1.
 Bestemmelsen i ligningslovens § 16 B, stk. 1, anvendes heller ikke,  

 såfremt aktier m.v. afstås til et selskab i likvidation i det kalenderår,  

 hvori selskabet endeligt opløses.
Ved beskatning efter ligningslovens § 16 B, stk. 1, sidestilles  

 salgssummen som nævnt med udbytte.
Afståelsessummen forhøjes med en eventuel  

 negativ anskaffelsessum, opgjort efter reglerne i  

 virksomhedsomdannelseslovens § 4, stk. 2-4, jf. stk. 5.
Salg af tegningsret til aktier m.v. til det udstedende selskab behandles  

 som salg af aktier til det udstedende selskab.
Det samme gælder salg af  

 konvertible obligationer.
Hvis konvertible obligationer indløses af selskabet  

 forud for det fastsatte indfrielsestidspunkt, er indfrielsesbeløbet omfattet  

 af ligningslovens § 16 B, stk. 1. Bestemmelsen er derimod ikke anvendelig,  

 når konvertible obligationer indløses af selskabet, når de forfalder til  

 kontant indfrielse.
I dette tilfælde er der således ikke tale om tilbagesalg  

 til det udstedende selskab.
Efter ligningslovens § 16 B, stk. 4, der er indsat ved lov nr. 374 af 18.  

 maj 1994, er afståelsessummer, som er skattepligtige for foreningen eller  

 selskabet efter selskabsskattelovens § 5 B, stk. 4, eller fusionsskattelovens  

 § 12, stk. 3, skattefri for modtageren.
Om de nævnte bestemmelser henvises  

 der til punkt 9.1.5. i nærværende cirkulære.
9.2.2. Aktieavancebeskatning ved fraflytning Angående de tilfælde, hvor aktionæren efter fraflytning til udlandet  

 afstår sine aktier til det udstedende selskab, henvises til punkt 17.1.5. i  

 cirkulære nr. 137 af 19. juli 1994 om beskatning ved afståelse af aktier m.v.
9.2.3. Dispensation, ligningslovens § 16 B, stk. 2 Efter ligningslovens § 16 B, stk. 2, kan skatteministeren eller den,  

 ministeren bemyndiger dertil, tillade, at afståelsessummer fritages for  

 almindelig indkomstbeskatning efter stk. 1, således at de almindelige  

 aktieavancebeskatningsregler anvendes i stedet for.
 Dispensation gives, når afståelsen af aktierne til det udstedende selskab  

 må antages at være båret af andre hensyn end ønsket om at omgå  

 udbyttebeskatning ved tilbagesalg til det udstedende selskab, hvor aktionæren  

 får midler ud af selskabet samtidig med, at aktionærindflydelsen bevares.  

 Dispensation indebærer, at fortjeneste eller tab ved afståelsen behandles  

 efter reglerne i aktieavancebeskatningsloven.
Normalt vil en dispensation kun blive givet, hvis aktionæren afhænder alle  

 sine aktier.
De behøver dog ikke alle sammen at blive afhændet til selskabet,  

 idet delafståelse til andre, herunder andre aktionærer i selskabet, kan  

 accepteres som fuldstændig afhændelse af aktierne.
I ganske særlige tilfælde  

 indrømmes der dispensation, selv om ikke samtlige aktier afhændes, når en  

 beskatning af hele afståelsessummen ville medføre helt urimelige resultater.  

 Det skal bl.a. vurderes, om aktionæren reelt har opgivet sin indflydelse på  

 den udbyttegivende aktivitet.
I selskaber, hvor aktionæren eller anpartshaveren ikke kan afhænde sine  

 aktier m.v. til andre end selskabet, f.eks. andelsboligselskaber eller  

 selskaber, hvor aktiebesiddelse er betinget af erhverv i en bestemt branche,  

 vil dispensation næsten altid blive givet.
Det samme gælder for selvstændigt  

 skattepligtige dødsboer, som inden arveudlæg ønsker at afhænde boets aktier  

 til det udstedende selskab, idet boets besiddelsestid for aktierne normalt  

 vil være så kort, at boet ikke har haft væsentlig indflydelse på selskabets  

 udbyttepolitik.
Dispensation meddeles af de kommunale skattemyndigheder, jf. § 3, stk. 1,  

 nr. 11, i bekendtgørelse nr. 916 af 4. december 1995 om sagsudlægning.  

 Afgørelsen kan påklages til told- og skatteregionen, jf. § 12, stk. 1, i  

 nævnte bekendtgørelse.
Told- og skatteregionens afgørelse kan ikke indbringes  

 for anden administrativ myndighed, jf. bekendtgørelsens § 12, stk. 5.
9.3. Ligningslovens § 16 D Ligningslovens § 16 D er en ikrafttrædelsesbestemmelse til ligningslovens  

 §§ 16 A og 16 B, som affattet ved indsættelsen i ligningsloven ved lov nr.  

 160 af 31. maj 1961. Efter § 16 D anvendes §§ 16 A og 16 B på indtægter, der  

 erhverves, og tab, der konstateres, den 1. januar 1962 eller senere.
 10. LEJEVÆRDI M.V.
10.1. Ligningslovens § 14 Ved opgørelsen af den skattepligtige indkomst kan fradrages beløb, som i  

 indkomståret er anvendt til skatter og afgifter på fast ejendom og næring,  

 til forpagtningsafgifter og lignende byrder, jf. ligningslovens § 14, stk. 1.
 Der gøres dog en række undtagelser herfra i § 14, stk. 2 og 3. Disse er  

 nærmere beskrevet i det følgende.
 Ejendomsskat kan efter ligningslovens § 14, stk. 2, ikke fradrages for  

 ejerboliger, der indeholder en eller to selvstændige lejligheder.
 Ejendomsskatter kan således ikke fratrækkes for en- og tofamilieshuse,  

 sommerhuse, ejerlejligheder, stuehuse til landbrug m.v., når ejendommen  

 tjener til bolig for ejeren.
 For ovennævnte ejendomme, som ikke har tjent til bolig for ejeren i  

 indkomståret, og for andre ejendomme kan ejendomsskatter fradrages ved  

 indkomstopgørelsen efter ligningslovens § 14, stk. 1. Fradraget foretages i  

 den personlige indkomst, jf. personskattelovens § 3, stk. 2, nr. 2. Dette  

 gælder også ejerens bolig i en egentlig udlejningsejendom med tre eller flere  

 selvstændige lejligheder.
Der indrømmes dog ikke fradrag for ejendomme omfattet af § 15 C.
Om de  

 særlige regler for disse ejendomme henvises til punkt 10.7.
For ejendomme, der både tjener til bolig for ejeren og anvendes  

 erhvervsmæssigt, er der fradragsret for den del af ejendomsskatterne, som kan  

 henføres til ejendommens anvendelse til erhverv.
Det samme gælder de  

 ejendomsskatter, der kan henføres til den del af et tofamilieshus, der ikke  

 bebos af ejeren.
 For ejendomme, der benyttes til landbrug, gartneri, planteskole eller  

 frugtplantage, fordeler vurderingsmyndighederne både grundværdi og  

 ejendomsværdi på stuehus med tilhørende grund og have og på den øvrige  

 ejendom, jf. vurderingslovens § 33, stk. 4. For disse ejendomme kan  

 fordelingen af grundskyld ske med udgangspunkt i de respektive  

 vurderingsfordelinger.
For blandet benyttede ejendomme foreligger der undertiden en  

 vurderingsfordeling af ejendomsværdien.
Dette er tilfældet for ejendomme med  

 en eller to selvstændige lejligheder, såfremt ejendommen tjener til bolig for  

 ejeren, og 25 pct. eller derover af ejendommen anvendes erhvervsmæssigt.
For  

 blandede ejendomme samt skovbrugsejendomme foretager vurderingsmyndighederne  

 alene en fordeling af ejendomsværdien, dvs. den samlede grundværdi og  

 forskelsværdi under et.
Vurderingsmyndighederne foretager derimod ikke en  

 isoleret fordeling af grundværdien, der er grundlaget for grundskylden.
 De kommunale skattemyndigheder må derfor i disse tilfælde skønne over,  

 hvor meget af ejendomsskatterne, der kan henføres til ejerboligen og hvor  

 meget til erhvervsdelen.
 I almindelighed er der en vejledning for dette skøn i den foreliggende  

 fordeling af ejendomsværdien, men man må være opmærksom på, at der er en  

 række tilfælde, hvor grundværdien og dermed grundskylden vil vedrøre  

 erhvervsdelen i højere eller mindre grad, end tilfældet er for  

 ejendomsværdiens vedkommende.
For tofamilieshuse, hvor den ene lejlighed tjener til bolig for ejeren,  

 vil vurderingsmyndighederne ligeledes fordele ejendomsværdien på hver af de  

 to selvstændige lejligheder.
Der foretages ikke en fordeling af grundværdien.  

 For tofamilieshuse kan de kommunale skattemyndigheder derfor på samme måde  

 som for blandede ejendomme tage udgangspunkt i vurderingsfordelingen ved et  

 skøn over fordelingen af ejendomsskatterne.
I praksis vil der også være tilfælde, hvor en tofamiliesejendom er i  

 sameje mellem de to familier, der bebor hver sin lejlighed i ejendommen.
I  

 sådanne tilfælde må alle ejendomsskatter efter loven normalt betragtes som  

 vedrørende ejerboliger, og ingen del kan således fratrækkes.
Udlejning til beboelse anses i relation til spørgsmålet om fradrag for  

 ejendomsskatter - i modsætning til hvad der gælder for standardfradrag - for  

 erhvervsmæssig anvendelse.
Dette gælder således ved udlejning af en del af  

 ejendommen og ved udlejning af ejendommen en del af året.
 For ejerboliger, som stilles til udlejning i en del af året, f.eks.  

 sommerhuse, er der således fradragsret for den del af ejendomsskatterne, som  

 forholdsmæssigt svarer til den del af året, hvor udlejning har fundet sted.  

 Fradraget sker i kapitalindkomsten, jf. personskattelovens § 4, stk. 2. Sker  

 udlejning hele året, foretages fradraget i den personlige indkomst.
 Ved afgørelsen af om ejendomsskatterne kan fradrages, skal der dog ses  

 bort fra uvæsentlig erhvervsmæssig benyttelse af en ejendom, der tillige  

 tjener til bolig for ejeren, jf. ligningslovens § 14, stk. 3. I almindelighed  

 må en erhvervsmæssig anvendelse af en ejendom anses for uvæsentlig, hvis den  

 svarer til mindre end 10 pct. af den pågældende ejendom.
 Der er ikke fradragsret for ejendomsskatterne for ubebyggede grunde, der  

 er erhvervet med henblik på privat benyttelse, f.eks. til opførelse af bolig  

 for ejeren, og ikke senere er overgået til erhvervsmæssig benyttelse.
Det er afgørende for fradrag efter ligningslovens § 14, stk. 1, at der  

 foreligger en retslig forpligtelse til at afholde den pågældende udgift.
Det  

 kræves hverken, at udgiften er forfalden eller faktisk afholdt.
 10.2.-10.6. Ligningslovens §§ 15 A-C og §§ 15 E-K - lejeværdi af egen  

 bolig m.v.
Indledende bemærkninger Efter statsskattelovens § 4 b skal lejeværdi af egen bolig medregnes ved  

 indkomstopgørelsen.
Lejeværdien skal i princippet ansættes til det beløb, som  

 boligen kan indbringe ved udleje.
Lejeværdien ansættes skønsmæssigt.
 I ligningslovens §§ 15 A-C og §§ 15 E-K er fastsat regler for, hvorledes  

 lejeværdien skal beregnes, når der er tale om ejerboliger i ejendomme med en  

 eller to selvstændige lejligheder (en- og tofamilieshuse), der tjener til  

 bolig for ejeren, eller når der er valgt standardiseret lejeværdiberegning  

 for mindre udlejningsejendomme og boligfællesskaber.
10.2. Systematikken i ligningslovens §§ 15 A-C og §§ 15 E-K Ligningslovens § 15 A indeholder i stk. 1 hovedreglen om, at der ved  

 opgørelsen af den skattepligtige indkomst skal medregnes en lejeværdi af  

 bolig i egen ejendom.
I ligningslovens § 15 B, stk. 1-5, og § 15 C er anført, hvilke ejendomme  

 der er omfattet af reglerne om procentvis beregning af lejeværdien i  

 ligningslovens §§ 15 E-H.
Endvidere er anført, efter hvilke bestemmelser  

 beregningsgrundlaget for lejeværdien for disse ejendomme skal opgøres.
 De nærmere regler om, hvorledes lejeværdien skal beregnes, hvor der er  

 tale om ejerboliger i ejendomme med en eller to selvstændige  

 lejligheder, findes i §§ 15 B og 15 E-I.
 Reglerne om opgørelsen af beregningsgrundlaget er samlet i § 15 B:
 § 15  B, stk. 1, omhandler beregningsgrundlaget for  

ejendomme, der kun indeholder en selvstændig lejlighed.
 § 15  B, stk. 2, omhandler beregningsgrundlaget for  

tofamilieshuse.
 § 15  B, stk. 3, omhandler beregningsgrundlaget for  

stuehuse til landbrugsejendomme m.v.
 § 15  B, stk. 4, omhandler beregningsgrundlaget for  

skovbrugsejendomme.
 § 15  B, stk. 5, omhandler beregningsgrundlaget for  

 andre ejendomme, som i væsentligt omfang benyttes erhvervsmæssigt, og som  

 indeholder en eller to selvstændige lejligheder.
 Beregningsreglerne, dvs. reglerne om, hvorledes man ved anvendelse  

 af beregningsgrundlaget finder lejeværdien, er sammenfattet i de  

 efterfølgende bestemmelser, §§ 15 E-H.
 De særlige regler om ejendomme i sameje findes i § 15 I.
 Regler om fradrag for en ejendoms driftsudgifter er  

 omhandlet i § 15 J (standardfradrag) og § 15 K (fradrag for  

 faktiske udgifter).
I § 15 C findes regler om mulighed for valg af standardiseret  

 lejeværdiberegning for mindre udlejningsejendomme og  

 boligfællesskaber.
På grund af ordningens særlige karakter er reglerne  

 for disse ejendomme i dette cirkulære udskilt til særskilt behandling (i  

 punkt 10.7.).
10.3. Beregningsgrundlaget, ligningslovens § 15  B 10.3.1. Enfamilieshuse og ejerlejligheder, ligningslovens § 15 B, stk.  

 1 For ejendomme, der kun indeholder en selvstændig lejlighed, dvs.  

enfamilieshuse og ejerlejligheder, er beregningsgrundlaget for  

 lejeværdien den ejendomsværdi, reguleret efter vurderingslovens § 2 A, der er  

 ansat for ejendommen pr. 1. januar i indkomståret.
Der beregnes først  

 lejeværdi for en ejendom for det år, hvor ejendommen er vurderet som  

 færdigbygget pr. 1. januar i indkomståret.
 Anvender den skattepligtige et indkomstår, som er forskudt i forhold til  

 kalenderåret, beregnes lejeværdien på grundlag af den ejendomsværdi, der er  

 ansat pr. 1. januar i det kalenderår, som det forskudte indkomstår træder i  

 stedet for, jf. ligningslovens § 15 B, stk. 7. Hvis den skattepligtiges  

 indkomstår f.eks. er 1. februar 1995 til 31. januar 1996, skal  

 ejendomsværdien pr. 1. januar 1995 anvendes som beregningsgrundlag for  

 lejeværdien for indkomståret 1995.
10.3.2. Tofamilieshuse, ligningslovens § 15 B, stk. 2 Lejeværdien for ejerboliger i tofamilieshuse beregnes efter  

 tilsvarende regler, som gælder for enfamilieshuse og ejerlejligheder.
 For ejendomme med 2 selvstændige lejligheder, hvoraf den ene lejlighed  

 tjener til bolig for ejeren, skal vurderingsmyndigheden efter  

 vurderingslovens § 33, stk. 6, foretage en fordeling af ejendomsværdien på  

 hver af de to selvstændige lejligheder.
 Bestemmelsen omfatter også tofamilieshuse, selv om en uvæsentlig del af  

 den samlede ejendom benyttes erhvervsmæssigt.
 Er den erhvervsmæssige benyttelse derimod væsentlig, omfattes ejendommen  

 af reglerne for de såkaldt blandede ejendomme, som er nævnt under punkt  

 10.3.5.
 Ved opgørelsen af beregningsgrundlaget for tofamilieshuse tages der  

 udgangspunkt i det beregningsgrundlag, som gælder for enfamilieshuse og  

 ejerlejligheder, dvs. den ejendomsværdi, reguleret efter vurderingslovens § 2  

 A, der er ansat for ejendommen pr. 1. januar i indkomståret.  

 Beregningsgrundlaget omfatter dog kun den del af ejendomsværdien, som  

 vurderingsmyndigheden har henført til den selvstændige lejlighed, som bebos  

 af ejeren.
10.3.3. Stuehuse, ligningslovens § 15 B, stk. 3 Ved vurderingen af stuehuse til landbrugsejendomme, gartnerier,  

 frugtplantager eller planteskoler foretages en fordeling af ejendomsværdien  

 på ejendommens stuehus med tilhørende grund og have og på den øvrige ejendom  

 efter vurderingslovens § 33, stk. 4. Der angives således en særskilt andel af  

 ejendomsværdien for hele stuehuset m.v. i den tilstand, det har på  

 tidspunktet for vurderingsfordelingen.
Der tages ikke hensyn til, om  

 stuehuset eventuelt anvendes erhvervsmæssigt i et vist omfang.
 Ved lejeværdiberegningen anvendes den ejendomsværdi, der er ansat for  

 ejendommen pr. 1. januar i indkomståret.
 Den del af ejendomsværdien, der er henført til stuehuset m.v., udgør  

 beregningsgrundlaget for lejeværdien.
10.3.4. Skovbrugsejendomme, ligningslovens § 15  B, stk. 4 Ved vurderingen af skovbrugsejendomme foretages en fordeling af  

 ejendomsværdien på skovbrugsejendommens ejerboligandel og resten af  

 ejendommen efter vurderingslovens § 33, stk. 7.
 Ved lejeværdiberegningen anvendes den ejendomsværdi, reguleret efter  

 vurderingslovens § 2 A, der er ansat for ejendommen pr. 1. januar i  

 indkomståret.
 Den del af ejendomsværdien, der er henført til ejerens bolig, udgør  

 beregningsgrundlaget for lejeværdien.
10.3.5. Blandede ejendomme, ligningslovens § 15  B, stk. 5 Lejeværdien for ejerboliger i de såkaldt blandede ejendomme, dvs.  

 ejendomme, der tjener som bolig for ejeren og tillige anvendes  

 erhvervsmæssigt i væsentligt omfang, beregnes efter tilsvarende regler, som  

 gælder for enfamilieshuse og ejerlejligheder.
De ejendomme, der hører under reglerne om procentvis lejeværdiberegning,  

 er dog kun sådanne ejendomme, som indeholder 1 eller 2 selvstændige  

 lejligheder, og for hvilke vurderingmyndigheden efter vurderingslovens § 33,  

 stk. 5, skal foretage en fordeling af ejendomsværdien på ejerens bolig og på  

 den øvrige ejendom.
Ved fordelingen af ejendomsværdien henføres den del af  

 ejendomsværdien til ejerens bolig, der svarer til den bolig, ejeren faktisk  

 har til rådighed på tidspunktet for vurderingsfordelingen.
Indeholder  

 ejendommen 3 eller flere selvstændige lejligheder, finder procentreglerne  

 ikke anvendelse, og lejeværdien fastsættes efter et skøn.
De nævnte blandede ejendomme kan være af meget forskellig art og  

 indretning.
Reglerne omfatter således enfamilieshuse og ejerlejligheder, der  

 i væsentlig grad benyttes erhvervsmæssigt, f.eks. til butik, kontor og lign.  

 Det samme gælder værksteds- eller fabriksbygninger, hvori der er indrettet  

 bolig for ejeren, samt ejendomme, der benyttes til f.eks. restauration,  

 campingplads, pelsdyrfarm eller dambrug, hvor ejerens bolig har karakter af  

 stuehus.
De egentlige stuehuse til landbrug m.v. omfattes dog af reglerne  

 under punkt 10.3.3.
Ved opgørelsen af beregningsgrundlaget for de blandede ejendomme tages der  

 udgangspunkt i det beregningsgrundlag, som gælder for enfamilieshuse og  

 ejerlejligheder; dvs. den ejendomsværdi, der er ansat for ejendommen pr. 1.  

 januar i indkomståret.
Beregningsgrundlaget skal også her kun omfatte den del  

 af ejendomsværdien, der er henført til ejerens bolig.
Det er som nævnt en betingelse, at der er tale om en væsentlig  

 erhvervsmæssig benyttelse.
I praksis vil der normalt være tale om ejendomme,  

 hvoraf mindst ca. 25 pct. af ejendommens værdi anvendes erhvervsmæssigt.
Er  

 den erhvervsmæssige benyttelse af mindre omfang, anvendes de almindelige  

 regler om beregningsgrundlaget for enfamilieshuse og ejerlejligheder, se  

 punkt 10.3.1.
Procentreglerne finder som nævnt også anvendelse på ejendomme med 2  

 selvstændige lejligheder, når ejendommen i væsentligt omfang benyttes  

 erhvervsmæssigt.
Hvis den erhvervsmæssige benyttelse ikke er væsentlig,  

 omfattes sådanne ejendomme af reglerne om tofamilieshuse, se punkt 10.3.2.
Skattepligtige, der udøver erhvervsvirksomhed i egen ejendom i et omfang,  

 der ikke berettiger til vurderingsfordeling som nævnt i ligningslovens § 15  

 B, stk. 5, kan fradrage en til den erhvervsmæssige anvendelse svarende del af  

 lejeværdien i kapitalindkomsten.
Tilsvarende regler gælder skattepligtige,  

 der udlejer lokaler til erhverv, når den erhvervsmæssige benyttelse ikke  

 berettiger til vurderingsfordeling som nævnt i ligningslovens § 15 B, stk. 5.  

 Der kan ikke foretages fradrag ved opgørelsen af den personlige indkomst, da  

 fradraget skal modsvare den beregnede lejeværdi af den erhvervsmæssigt  

 benyttede del af ejendommen.
 Det er ikke en betingelse for anvendelsen af procentreglerne for blandede  

 ejendomme, at det er ejeren selv, der driver erhvervsvirksomheden.
10.4. Beregning af lejeværdien, ligningslovens § 15 E og § 15 I 10.4.1. Den almindelige lejeværdiberegning Lejeværdiberegningen skal foretages for ejendommen.
For hver enkelt  

 ejendom beregnes der maskinelt 3 lejeværdier, afhængig af om ejeren er - under 67 år, - fyldt 67 år, - førtidspensionist og fyldt 60 år eller efterlønsmodtager.
De 3 sæt lejeværdier, der beregnes for hver ejendom, opgøres hver for sig,  

 som om ejendommen havde været i ejerens besiddelse siden 1. januar 1990.  

 Dette sker af hensyn til de nedenfor omtalte begrænsninger i  

 lejeværdistigningen.
For den aktuelle ejer anvendes herefter den af de  

 beregnede lejeværdier, der er relevant.
Lejeværdien kommer herved til at følge ejendommen og ikke ejeren.
De 3 sæt  

 lejeværdier beregnes som nævnt uafhængigt af, hvornår ejendommen er erhvervet  

 efter 1. januar 1990. Reglerne medfører, at i tilfælde, hvor ejeren skifter  

 status den 1. januar 1990 eller senere (bliver 67 år eller førtidspensionist  

 m.v.), beregnes lejeværdien uafhængigt af, hvornår dette statusskift  

 indtrådte.
Lejeværdien for en- og tofamilieshuse, ejerlejligheder, stuehuse til  

 landbrugsejendomme m.v., skovbrugsejendomme og blandet benyttede ejendomme  

 beregnes fra og med indkomståret 1994 som 2 pct. af den del af  

 beregningsgrundlaget, som ikke overstiger et grundbeløb på 1.200.000 kr.  

 Grundbeløbet reguleres efter reglerne i personskattelovens § 20 og udgørfor  

 indkomstårene 1995 og 1996 henholdsvis 1.494.000 kr. og 1.534.800 kr.
For den  

 overskydende del af beregningsgrundlaget er lejeværdisatsen 6 pct.
 For skattepligtige personer, som selv eller hvis samlevende ægtefælle er  

 fyldt 67 år inden udgangen af indkomståret, er lejeværdisatserne fra og med  

 indkomståret 1995 1,0 pct. for den del af beregningsgrundlaget, som ikke  

 overstiger et grundbeløb på 1.200.000 kr. (1.494.000 kr. i 1995 og 1.534.800  

 kr. i 1996) og 6 pct. af resten.
 For skattepligtige med forskudt indkomstår anvendes denne lempeligere  

 lejeværdiberegning, hvis aldersbetingelsen er opfyldt inden udløbet af det  

 kalenderår, som det forskudte indkomstår træder i stedet for.
Den lempeligere lejeværdiberegning omfatter også en efterlevende  

 ægtefælle, som ikke opfylder aldersbetingelsen, hvis denne efter den anden  

 ægtefælles død bliver boende i en ejendom, som har tilhørt en af  

 ægtefællerne, og som før dødsfaldet var omfattet af disse beregningsregler på  

 grund af den afdøde ægtefælles alder.
Denne betingelse anses for opfyldt,  

 hvis den afdøde ægtefælle ville være fyldt 67 år inden udgangen af det  

 indkomstår, hvori dødsfaldet har fundet sted.
Hvis den efterlevende ægtefælle  

 indgår nyt ægteskab inden indkomstårets begyndelse, gælder de almindelige  

 beregningsregler, medmindre den nye ægtefælle er fyldt 67 år inden udgangen  

 af indkomståret.
 Eksempel 1.
 Eksemplet viser, hvorledes lejeværdien beregnes for de forskellige  

 ejerkategorier.
 Beregning af lejeværdi for indkomståret 1995 for en ejerbolig vurderet til  

 800.000 kr. pr. 1. januar 1995. Ejendommen er ikke omfattet af  

 begrænsningsreglerne.
 Lejeværdi: 2 pct. af 800.000 kr.= 16.000 kr.
 Lejeværdi: 1 pct. af 800.000 kr. = 8.000 kr.
 Lejeværdi: 2 pct. af 800.000 kr. = 16.000 kr.
 Eksempel 2.
Beregning af lejeværdi for en ejendom, der ligger over  

 progressionsgrænsen.
Ejendomsvurdering pr. 1. januar 1995: 1.800.000 kr.
Progressionsgrænse vedrørende lejeværdi for indkomståret 1995: 1.494.000  

 kr.
Ejendommen er ikke omfattet af begrænsningsreglerne.
Der er i ligningslovens § 15 E, stk. 3 og 4, og § 15 F fastsat grænser  

 for, hvor meget lejeværdien kan stige fra det ene år til det andet.  

 Lejeværdien kan som hovedregel ikke stige mere end 3.500 kr.
Dog kan  

 lejeværdien altid stige 20 pct., selv om den derved stiger mere end 3.500 kr.
 For følgende skattepligtige gælder en særlig begrænsning:
For de under punkt 1-5 nævnte skattepligtige kan lejeværdien som  

 hovedregel ikke stige mere end 1.000 kr. fra det ene indkomstår til det  

 andet.
Dog kan lejeværdien altid stige 20 pct. minus 2.500 kr., selv om den  

 derved stiger mere end 1.000 kr.
 De ovenfor nævnte regler om begrænsning af stigningen i lejeværdi  

 forudsætter, at der foretages en sammenligning mellem den beregnede lejeværdi  

 for indkomståret og lejeværdien for det forudgående indkomstår.
Som nævnt i starten beregnes der maskinelt 3 lejeværdier for hver ejendom.  

 Den aktuelle ejer skal herefter anvende den af de beregnede lejeværdier, der  

 er relevant.
Lejeværdierne opgøres på helårsbasis.
Har ejendommen ikke været  

 i den pågældende ejers besiddelse i hele indkomståret, skal den beregnede  

 helårsværdi reduceres forholdsmæssigt.
 De 3 lejeværdier for hver ejendom beregnes, som om ejendommen har været i  

 ejerens besiddelse siden 1. januar 1990. Er ejendommen erhvervet den 1.  

 januar 1990 eller senere, finder begrænsningsreglerne ikke anvendelse ved  

 beregningen af lejeværdien for 1990. Er ejendommen erhvervet før 1. januar  

 1990, anvendes overgangsreglerne, se punkt 10.5. For hver ejergruppe  

 begrænses lejeværdien i forhold til lejeværdien for det forudgående  

 indkomstår efter de begrænsningsregler, der gælder for de respektive  

 ejergrupper.
 Hvis ejeren f.eks. fylder 67 år i løbet af indkomståret, beregnes  

 lejeværdien for dette og senere år, som om ejeren har været fyldt 67 år siden  

 1. januar 1990. Lejeværdien for det år, hvor statusskiftet indtræder,  

 sammenlignes således med lejeværdien for en 67-årig for det forudgående  

 indkomstår og begrænses eventuelt.
Da lejeværdien opgøres på helårsbasis, bliver nedsættelsen af  

 indkomstårets lejeværdi også opgjort på helårsbasis.
Hvis den lejeværdi, der  

 skal nedsættes, kun vedrører en del af indkomståret (f.eks. fordi ejendommen  

 ikke har været til rådighed som bolig for ejeren i hele indkomståret),  

 nedsættes indkomstårets lejeværdi kun med så stor en del af nedsættelsen  

 beregnet på helårsbasis, som rådighedsperioden udgør af det fulde indkomstår.  

 Ved beregningen af rådighedsperioden anses indkomståret efter ligningslovens  

 § 15 G for at have 360 dage med 30 dage i hver kalendermåned.
I de følgende eksempler forudsættes det, at ejendommen har været i ejerens  

 besiddelse hele indkomståret.
Med hensyn til ejendomme, der ikke har været i  

 ejerens besiddelse hele indkomståret, henvises til punkt 10.4.2. Endvidere  

 forudsættes det, at der ikke tidligere er sket begrænsning i  

 lejeværdistigning.
 Det bemærkes, at den i eksemplerne anvendte stigning i ejendomsværdien  

 alene benyttes til at vise princippet i beregningerne.
 Eksempel 3.
 Begrænsningsreglen for ejer under 67 år.
 Lejeværdien kan maksimalt stige 3.500 kr. pr. år, dog altid 20 pct.
 Ejendommen erhvervet 1. januar 1994.
 Ejendomsværdi pr.:
 Eksempel 4.
 Begrænsningsreglen for ejer under 67 år.
 Lejeværdien kan maksimalt stige 3.500 kr. pr. år, dog altid 20 pct.
 Ejendommen erhvervet 1. januar 1994.
 Ejendomsværdi pr. :
 1. januar 1994 1.000.000 kr.
 1. januar 1995 1.400.000 kr.
 1994:
 Eksempel 5.
 Begrænsningsreglen for ejer, der er fyldt 67 år.
 Lejeværdien kan stige 1.000 kr. fra år til år, dog altid 20 pct.  

 fratrukket 2.500 kr.
 Ejendommen erhvervet 1. januar 1994.
 Ejendomsværdi pr.:
 1. januar 1994 700.000 kr.
 1. januar 1995 1.000.000 kr.
 1994:
 Eksempel 6.
 Begrænsningsreglen for ejer, der er førtidspensionist og fyldt 60 år eller  

 efterlønsmodtager.
 Lejeværdien kan stige 1.000 kr. fra år til år, dog altid 20 pct.  

 fratrukket 2.500 kr.
 Ejendommen erhvervet 1. januar 1994.
 Ejendomsværdi pr. :
 1. januar 1994 700.000 kr.
 1. januar 1995 1.000.000 kr.
 1994:
 Eksempel 7.
 Lejeværdiberegning for ejer, der fylder 67 år i 1995.
 Ejendommen er erhvervet den 1. januar 1994.
 Ejendomsværdi pr.:
 1. januar 1994 700.000 kr.
 1. januar 1995 1.000.000 kr.
 Pr. 1. januar 1994 beregnes maskinelt 3 lejeværdier for 1994:
1. Ejeren under 67 år 10.4.2. Købs- og salgssituationen m.v.
Som nævnt ovenfor beregnes der årligt 3 lejeværdier for hver ejendom.
Den  

 aktuelle ejer skal anvende den af de beregnede lejeværdier, der er relevant.
 I anskaffelsesåret skal køber således anvende den lejeværdi, der er  

 beregnet for ejendommen, og som er relevant for køber.
Den almindelige lejeværdiberegning, der er fastsat i ligningslovens § 15  

 E, forudsætter, at ejerboligen er til rådighed for ejeren i hele det  

 pågældende indkomstår.
Disse forudsætninger med hensyn til rådighedens  

 tidsmæssige udstrækning svigter i en række tilfælde, f.eks. når ejendommen er  

 købt eller solgt i indkomstårets løb.
 Hvis ejendommen er erhvervet eller afstået i årets løb, eller den i en del  

 af indkomståret slet ikke har tjent ejeren som bolig, f.eks. på grund af  

 erhvervsmæssig udlejning, skal den lejeværdi, der er beregnet efter § 15 E,  

 nedsættes, så den kommer til at svare til rådighedsperioden (den del af  

 indkomståret, hvor ejeren har haft rådighed over ejerboligen).
Efter ligningslovens § 15 G anses indkomståret for at udgøre 360 dage med  

 30 dage i hver måned.
Den nedsatte lejeværdi kommer herved tilnærmelsesvis  

 til at udgøre en lige så stor del af den oprindeligt beregnede lejeværdi, som  

 det faktiske antal dage i rådighedsperioden udgør af det fulde indkomstår.
Der stilles ikke krav om væsentlighed i forbindelse med sådanne  

 nedsættelser.
Også hvor rådighedsperioden kun i ringe grad afviger fra det  

 fulde indkomstår, skal der således gennemføres en forholdsmæssig nedsættelse  

 af den lejeværdi, der er beregnet efter ligningslovens § 15 E.
Hvis ejendommen helt eller delvis har været stillet til rådighed for  

 andre, skal der ligeledes alene foretages en forholdsmæssig beregning af  

 lejeværdien.
Ejeren må i disse tilfælde selv beregne sin eventuelle lejeværdi  

 på grundlag af den maskinelt beregnede helårslejeværdi.
For den periode, hvor  

 ejendommen har stået til rådighed for andre, må ejeren medregne lejeindtægten  

 ved opgørelsen af den skattepligtige indkomst.
 Eksempel 1.
 Lejeværdi for en ejendom, der erhverves i løbet af året.
 Ejer under 67 år.
 Ejendommen erhvervet 1. juli 1995.
 Ejendomsværdi pr.:
 1. januar 1994 700.000 kr.
 1. januar 1995 1.000.000 kr.
 1994:
 Eksempel 2.
 Lejeværdi for en ejendom, der erhverves i løbet af året.
 Ejendommen erhvervet 1. juli 1995.
 Ejer fyldt 67 år i 1994.
 Ejendomsværdi pr.:
 1. januar 1994 700.000 kr.
 1. januar 1995 1.000.000 kr.
 Pr. 1. januar 1994 beregnes maskinelt 3 lejeværdier for 1994:
 1. Ejeren under 67 år:
10.4.3. Ombygninger En ombygning får først betydning for lejeværdiberegningen fra det  

 tidspunkt, hvor ombygningen indgår i en ejendomsværdi pr. 1. januar i  

 indkomståret for den pågældende ejendom.
Lejeværdien skal normalt begrænses efter de almindelige  

 begrænsningsregler.
Det betyder, at der ved sammenligningen mellem 2  

 indkomstårs lejeværdier ikke tages hensyn til, at en forhøjelse af  

 lejeværdien i det sidste af de 2 år kan være udtryk for, at der er afholdt  

 udgifter til en ombygning, der indgår i ejendomsværdien for det pågældende  

 indkomstår.
 Eksempel 1.
 Eksemplet viser, hvorledes en ombygning påvirker lejeværdien.
Ejendommen ombygges for 400.000 kr.
Ombygningen, der tages i brug 1. juli  

 1994, forudsættes at slå fuldt igennem på ejendomsværdien.
 Ejendommen vurderes pr. 1. januar 1995.
 Ejer under 67 år.
 Ejendomsværdi pr.:
 1. januar 1994 1.000.000 kr.
 1. januar 1995 1.400.000 kr.
 1994:
Forskellen mellem en ejendoms ejendomsværdi og grundværdi betegnes  

 »forskelsværdien«.
Er en ombygning så stor, at forskelsværdien øges  

 med mere end 100 pct., finder begrænsningsreglerne ikke anvendelse.
I stedet  

 betragtes en sådan ombygning som en nybygning, se også punkt 10.4.4.
I nogle tilfælde angiver ejerboligværdien ikke en selvstændig  

 grundværdiansættelse, således at forskelsværdien kan opgøres.
Som  

 sammenligningsgrundlag anvendes i så fald de ejendomsværdier, der er henført  

 til ejerboligen.
 Hvis den skattepligtiges indkomstår er forskudt, sammenlignes  

 forskelsværdierne pr. 1. januar i de kalenderår, som de forskudte indkomstår  

 træder i stedet for.
 10.4.4. Nybygninger m.v.
 For nybygninger beregnes der ikke lejeværdi i ibrugtagningsåret, hvis  

 ejendommen ikke er vurderet som færdigbygget pr. 1. januar i året.
I det år, hvor ejendommen tages i brug, findes der normalt ingen  

 ejendomsværdi for denne, og der skal derfor ikke beregnes lejeværdi af  

 nybygningen.
Til gengæld vil lejeværdien for det efterfølgende år, hvor  

 ejendommen er vurderet som færdigbygget pr. 1. januar, blive beregnet uden  

 anvendelse af begrænsningsreglerne for lejeværdiens årlige stigning.
For de  

 følgende år beregnes lejeværdien ved anvendelse af de almindelige  

 begrænsningsregler.
 Reglerne gælder også i de situationer, hvor der bygges på en vurderet  

 grund, samt i de tilfælde, hvor der er beregnet lejeværdi af grunden  

 (nytteværdi). Opføres der således en ejendom på en ubebygget grund, som der  

 for tidligere år er beregnet lejeværdi af (nytteværdi), skal der i  

 ibrugtagningsåret ikke beregnes nogen lejeværdi af grunden, når ejendommen  

 ikke er vurderet som færdigbygget pr. 1. januar i indkomståret.
Er ejendommen vurderet som under opførelse pr. 1. januar i indkomståret,  

 og tages ejendommen i brug i løbet af året, beregnes der først lejeværdi for  

 det år, hvor ejendommen indgår som færdigbygget i den ejendomsværdi, der  

 danner grundlag for lejeværdiberegningen.
Lejeværdien for dette år beregnes  

 uden anvendelse af begrænsningsreglerne.
For de efterfølgende år beregnes  

 lejeværdien ved anvendelse af de almindelige begrænsningsregler.
For ombygninger, der er omfattet af reglerne for nybygninger, vil  

 lejeværdien for det år, hvor ombygningen indgår i vurderingen pr. 1. januar,  

 blive beregnet uden anvendelse af begrænsningsreglerne.
For de følgende år  

 beregnes lejeværdien ved anvendelse af de almindelige begrænsningsregler.
En nybygning vurderes som færdigbygget, når den er anvendelig som bolig.  

 Ejendommen kan anses for at være beboelig, selv om en enkelt installation  

 eller tilslutning mangler.
Overnatning i ejendommen har ikke selvstændig  

 betydning, men en overnatning i et næsten færdigt hus peger i retning af, at  

 ejendommen er taget i brug og dermed er færdigbygget.
 Eksempel 1.
 Eksemplet viser, hvorledes lejeværdien for en nybygning beregnes.
 Anskaffelsessum for grunden er 400.000 kr., mens byggeomkostningerne udgør  

 1.200.000 kr.
 Ejendommen tages i brug 1. august 1993.
 Ejendommen vurderes pr. 1. januar 1994.
 Ejer under 67 år.
 Ejendomsværdi pr.:
 1993:
 Lejeværdien udgør 0 kr., da der ikke foreligger en vurdering af ejendommen  

 som færdigbygget.
 1994:
10.4.5. Ejerlejligheder Udlejede ejerlejligheder vurderes lavere end frie ejerlejligheder.
Når en  

 udlejet ejerlejlighed frigøres for lejemål og ikke genudlejes, skal der  

 foretages en omvurdering af lejligheden efter vurderingslovens § 2, stk. 2,  

 nr. 11. Omvurderingen finder sted pr. 1. januar i året efter det år, hvor  

 lejligheden er frigjort for lejemål.
 For det år, hvor boligen frigøres for lejemål, skal lejeværdien beregnes  

 på grundlag af den ejendomsværdi, der er ansat pr. 1. januar i indkomståret.
For det efterfølgende år er boligens værdi ansat på grundlag af en  

 vurdering af boligen som fri ejerbolig.
Lejeværdien for dette år beregnes  

 uden anvendelse af begrænsningsreglerne.
 For de herefter følgende år anvendes begrænsningsreglerne ved  

 lejeværdiberegningen.
 Er ejerlejligheden frigjort for lejemål før 1. januar 1990, beregnes  

 lejeværdien for 1990 og de efterfølgende år dog ved anvendelse af  

 begrænsningsreglerne, jf. overgangsreglerne i punkt 10.5.
10.4.6. Fritidsboliger For fritidsboliger - bortset fra sommerhuse som efter tilladelse anvendes  

 som helårsbolig - er lejeværdisatsen på henholdsvis 2,5 pct. og 6 pct. under  

 og over progressionsgrænsen.
Er ejeren af fritidsboligen eller ejerens  

 ægtefælle fyldt 67 år inden udgangen af indkomståret, er lejeværdisatsen 1,1  

 pct.(indkomståret 1994) og fra og med indkomståret 1995 1,0 pct for den del  

 af fritidsboligens ejendomsværdi, som ikke overstiger et grundbeløb på  

 1.200.000 kr. og 6 pct. af resten.
Sondringen mellem helårsboliger og fritidsboliger sker som udgangspunkt  

 efter vurderingssystemets benyttelseskoder.
Er boligen registreret som  

 sommerhus eller beboelse, anses boligen som fritidsbolig henholdsvis  

 helårsbolig i lejeværdimæssig henseende.
Fritidsboliger kan efter tilladelse anvendes som helårsbeboelse.  

 Tilladelsen kan være knyttet til ejendommen, eller den kan være personlig for  

 ejeren.
Endvidere kan tilladelse være ansøgt af ejeren, eller den kan være en  

 stående tilladelse.
I planlægningslovens § 41 er der således adgang til at  

 anvende boliger i sommerhusområder til helårsbeboelse uden ansøgt tilladelse.  

 Dette gælder for sommerhusejere, som er fyldt 67 år, eller som er fyldt 60 år  

 og oppebærer pension eller efterløn, og for sommerhusejere, der er  

 førtidspensionister efter lov om social pension.
Det er en betingelse for den  

 stående tilladelse, at sommerhuset har været ejet af den pågældende i mindst  

 8 år.
For ejere af en fritidsbolig, som efter tilladelse bebor fritidsboligen  

 hele året, gælder lejeværdisatserne for helårsboliger, uanset hvilken  

 benyttelseskode ejendommen er registreret under.
Dette er relevant for ejere  

 under 67 år.
10.4.7. Ændret benyttelse af ejendommen I forbindelse med vurderingen af en ejendom afgør vurderingsmyndigheden,  

 om ejendommen helt eller delvis kan anses for at være benyttet til landbrug,  

 gartneri, planteskole, frugtplantage, eller hvilken benyttelse ejendommen i  

 øvrigt kan henføres til efter vurderingslovens § 33, stk. 1.
Ejeren af en ejendom kan have ændret sin benyttelse af ejendommen i  

 forhold til, hvad der var forudsat ved den seneste vurdering.
Den ændrede  

 benyttelse kan medføre, at ejendommen eventuelt ændrer værdi.
Som følge heraf  

 foretages en omvurdering af ejendommen pr. 1. januar året efter, at den  

 ændrede benyttelse er indtrådt efter vurderingslovens § 2, stk. 2, nr. 12.
For det år, hvori den ændrede benyttelse er indtrådt, beregnes lejeværdien  

 på grundlag af den vurdering eller vurderingsfordeling, der er foretaget for  

 ejendommen pr. 1. januar i indkomståret.
Ved lejeværdiberegningen for dette  

 år tages der således ikke hensyn til den ændrede benyttelse.
 Lejeværdien for året efter, at den ændrede benyttelse er indtrådt,  

 beregnes på grundlag af den nye vurdering med anvendelse af  

 begrænsningsreglerne.
10.4.8. Fordeling af ejendomsværdien I forbindelse med vurderingen af ejendomme omfattet af vurderingslovens §  

 33, stk. 4-7, fordeler vurderingsmyndigheden ejendomsværdien på den del af  

 ejendommen, der tjener til brug for ejeren, og på den øvrige ejendom.
De  

 pågældende ejendomme er landbrugsejendomme m.v., ejendomme, der i væsentligt  

 omfang benyttes erhvervsmæssigt, tofamilieshuse og skovbrugsejendomme.
 Ejeren af en ejendom, der ikke tidligere har været omfattet af  

 fordelingsreglerne i vurderingslovens § 33, stk. 4-7, kan ændre benyttelsen  

 af ejendommen i forhold til den seneste vurdering, så den bliver omfattet af  

 § 33, stk. 4-7.
For det år, hvori ændringen sker, beregnes lejeværdien på grundlag af den  

 vurdering eller vurderingsfordeling, som er foretaget for ejendommen pr. 1.  

 januar i indkomståret.
Der tages således ikke hensyn til ændringen af  

 ejendommens benyttelse i indkomståret.
I året efter, at ejendommen er blevet omfattet af § 33, stk. 4-7,  

 foretages en omvurdering efter lovens § 2, stk. 2, nr. 13, hvor der vil ske  

 en fordeling af ejendomsværdien på den del af ejendommen, der tjener som  

 bolig for ejeren, og på den øvrige ejendom.
Som for ejendomme med ændret  

 benyttelse vil lejeværdien for året efter, at ændringen er sket, blive  

 beregnet på grundlag af den nye vurdering med anvendelse af  

 begrænsningsreglerne.
10.4.9. Ændret boligareal Ejerboligens areal kan være ændret, så ejendommen tjener som bolig for  

 ejeren i et andet omfang end forudsat ved den vurdering eller  

 vurderingsfordeling, der danner grundlag for lejeværdiberegningen.
Der kan  

 f.eks. være tale om, at en ejerbolig i en blandet ejendom er større end  

 forudsat ved vurderingen, fordi en hidtil erhvervsmæssigt anvendt del af  

 ejendommen er inddraget under ejerboligen.
Der kan også være tale om, at den  

 faktiske ejerbolig er mindre end den forudsatte, f.eks. fordi en del af et  

 stuehus eller af et enfamilieshus, der ikke er omfattet af en  

 vurderingsfordeling, anvendes erhvervsmæssigt.
 Er arealet ændret med mindst 25 pct. af ejerboligens hidtidige areal,  

 omvurderes ejendommen efter vurderingslovens § 2, stk. 2, nr. 14, i året  

 efter, at ændringen er indtrådt.
For det år, hvori ændringen sker, beregnes lejeværdien på grundlag af den  

 vurdering eller vurderingsfordeling, som er foretaget for ejendommen pr. 1.  

 januar i indkomståret.
Der tages således ikke hensyn til, at boligarealet er  

 ændret.
 For året efter, at boligarealet er ændret, beregnes lejeværdien på  

 grundlag af den nye vurdering med anvendelse af begrænsningsreglerne.
 Eksempel 1.
Eksemplet viser, hvorledes lejeværdien beregnes for en ejendom med øget  

 boligareal.
Pr. 1. januar 1993 udgør ejendomsværdien af ejerens bolig 30 pct.  

 af den samlede ejendomsværdi på 1.200.000 kr., mens erhvervsdelen udgør 70  

 pct.
 Ejendommen skifter anvendelse pr. 1. juli 1993, således at  

 ejerboligandelen øges fra 30 til 60 pct.
 Ejendommen omvurderes pr. 1. januar 1994.
 Ejer under 67 år.
 Ejendomsværdi for boligandel pr.:
 1. januar 1993 360.000 kr.
 1. januar 1994 720.000 kr.
 1. januar 1995 720.000 kr.
 1993:
10.4.10. Ejendomme i sameje, ligningslovens § 15 I Ligningslovens procentregler for beregning af lejeværdi af bolig i egen  

 ejendom gælder også for skattepligtige, der ejer et en- eller tofamilieshus i  

 sameje med andre.
Det er således ikke en betingelse, at ejendommen tjener til  

 bolig for samtlige ejere.
Det er uden betydning, hvordan samejet er opstået.
Boliger i ejendomme,  

 der indgår i et interessentskab, kan således også omfattes af  

 procentreglerne.
Reglerne i ligningslovens § 15 I gælder kun for den medejer, som  

 ejendommen tjener til bolig for.
De efterfølgende eksempler viser således kun  

 den skattemæssige situation for denne.
Lejeværdien opgøres, som om beboeren  

 er eneejer af ejerboligen.
Påhviler det beboeren at betale leje til medejere for sin benyttelse af  

 deres del af ejerboligen, skal lejebeløbet fragå i den beregnede lejeværdi  

 for hele ejerboligen.
Lejeværdien kan dog ikke herved blive mindre end den  

 del af hele den beregnede lejeværdi, som svarer til beboerens andel af  

 ejerboligen.
Som leje anses også leje, der erlægges i form af naturalydelser.
 Såfremt et tofamilieshus ejes i sameje mellem to ejere, der bebor hver sin  

 lejlighed, kan hver af ejerne som regel opgøre lejeværdien på grundlag af den  

 del af ejendomsværdien for hele ejendommen, der er henført til den pågældende  

 ejers lejlighed.
 Eksempel 1.
Den skattepligtige bebor et enfamilieshus, som er vurderet til 900.000 kr.  

 pr. 1. januar i indkomståret.
Den skattepligtige ejer halvdelen af  

 ejendommen, mens den anden halvdel ejes af en medejer, som ikke bebor  

 ejendommen.
Den skattepligtige betaler 12.000 kr. årligt i leje til  

 medejeren.
 Eksempel 2.
En landbrugsejendom er i sameje mellem en far og hans søn, således at hver  

 ejer halvdelen.
Faderen bebor stuehuset, medens sønnen ikke bor på  

 ejendommen.
Der betales ingen leje, men faderen afholder alle  

 vedligeholdelsesudgifter på stuehuset, og disse anslås til i alt 5.000 kr.  

 årligt.
Pr. 1. januar i indkomståret er der af ejendomsværdien henført  

 400.000 kr. til stuehuset med tilhørende grund og have.
 Faderens lejeværdi af stuehuset opgøres således:
 Eksempel 3.
A og B ejer i fællesskab et tofamilieshus, der pr. 1. januar i  

 indkomståret er ansat til ejendomsværdi 1.400.000 kr., hvoraf 840.000 kr. ved  

 en vurderingsfordeling er henført til stuelejligheden og 560.000 kr. til 1.  

 salslejligheden.
A, der bebor stuelejligheden, ejer 60 pct. og B, der bebor  

 1. sals-lejligheden, ejer 40 pct. af ejendommen.
Ingen af parterne betaler  

 leje til den anden.
 A's lejeværdi kan opgøres således:
10.5. Overgangsregler, ligningslovens § 15 H Ejere, der erhverver en fast ejendom den 1. januar 1990 eller senere, skal  

 beregne lejeværdien for indkomståret 1990 efter ligningslovens § 15 E, stk. 1  

 og 2, uden anvendelse af begrænsningsreglerne i § 15 E, stk. 3 og 4.
Er ejendommen erhvervet før 1. januar 1990, eller er ejerlejligheden  

 frigjort for lejemål før denne dato, beregnes lejeværdien for indkomståret  

 1990 ligeledes efter ligningslovens § 15 E, stk. 1 og 2. Helårslejeværdien  

 for 1989 danner udgangspunkt for stigningen i lejeværdien for 1990 og  

 efterfølgende år.
Begrænsningsreglerne i § 15 E, stk. 3 og 4, finder således  

 anvendelse for disse ejere, også for så vidt angår lejeværdien for 1990. Når  

 lejeværdien for et indkomstår er højere efter denne metode, end lejeværdien  

 beregnet for ejendomme erhvervet den 1. januar 1990 eller senere, anvendes  

 den laveste lejeværdi for det pågældende indkomstår.
Denne lejeværdi benyttes  

 herefter som udgangspunkt for beregningen af lejeværdien for de efterfølgende  

 år.
Det er en forudsætning for at kunne anvende 1989-lejeværdien og dermed  

 begrænsningsreglerne ved beregningen af lejeværdien for 1990, at ejendommen  

 helt eller delvist har tjent til bolig for ejeren ved udgangen af  

 indkomståret 1989.
10.6. Standardfradrag m.v., ligningslovens §§ 15 J og 15 K Der beregnes et standardfradrag for en- og tofamilieshuse, stuehuse til  

 landbrugsejendomme m.v., ejerboliger til skovbrugsejendomme samt for de  

 såkaldte blandede ejendomme.
Dette fradrag træder i stedet for fradrag for  

 vedligeholdelse, fradrag for udgifter til renovation, skorstensfejning,  

 forsikringer, vej- og kloakafgifter, vandafgifter og bidrag til  

 grundejerforeningen, samt eventuelle udgifter til administration af  

 ejendommen.
Standardfradraget udgør mindst 400 kr. og til og med indkomsåret 1995  

 højst 2.000 kr. pr. selvstændig lejlighed.
Fra og med indkomståret 1996 udgør  

 standardfradraget højst 3.000 kr., jf. lov nr. 1107 af 20. december 1995 om  

 ændring af ligningsloven.
Fradraget nedsættes forholdsmæssigt, hvis  

 ejendommen ikke har været i den skattepligtiges besiddelse i hele  

 indkomståret.
 Udover standardfradraget kan der foretages fradrag for prioritetsrenter  

 samt reservefonds- og administrationsbidrag til realkreditinstitutter.
 Der beregnes først standardfradrag for en ejendom for det år, hvor  

 ejendommen er vurderet pr. 1. januar i indkomståret.
 For enfamilieshuse, stuehuse til landbrugsejendomme m.v., ejerboliger  

 til skovbrugsejendomme og blandede ejendomme, der bebos af ejeren, udgør  

 standardfradraget 1 pct. af det beløb, hvoraf lejeværdien beregnes.
 For tofamilieshuse beregnes fradraget som 1 pct. af ejendomsværdien  

 pr. 1. januar i indkomståret.
 Ejere af stuehuse til landbrugsejendomme m.v. og  

 skovbrugsejendomme må opdele de samlede udgifter, der er omfattet af  

 standardfradraget, i udgifter, der kan henføres til stuehuset eller  

 ejerboligen, og udgifter, der kan henføres til ejendommens øvrige bygninger.  

 Udgifterne vedrørende stuehuset er omfattet af standardfradraget, medens  

 udgifterne vedrørende de øvrige bygninger kan fratrækkes med de faktisk  

 afholdte udgiftsbeløb.
 Hvis det ikke med sikkerhed kan afgøres, hvorledes en udgift skal fordeles  

 på henholdsvis stuehuset eller ejerboligen og de øvrige bygninger, må der  

 foretages en skønsmæssig fordeling på grundlag af de konkrete forhold.
For ejendomme i sameje kan de medejere, som bebor ejendommen,  

 foretage standardfradrag for hele ejendommen.
Er der to eller flere beboere i  

 en sådan ejendom, deles standardfradraget mellem disse.
Ejere af ejendomme med en eller to selvstændige lejligheder, der både  

 tjener til bolig for ejeren og benyttes erhvervsmæssigt, kan fradrage de  

 faktiske driftsudgifter vedrørende den erhvervsmæssige del af ejendommen.
Det  

 er dog en forudsætning, at ejendommen i væsentlig grad benyttes  

 erhvervsmæssigt, således at der efter vurderingsloven skal foretages en  

 fordeling af ejendomsværdien på den del, der benyttes erhvervsmæssigt, og på  

 den øvrige del af ejendommen.
Det vil i praksis normalt være ejendomme,  

 hvoraf mindst 25 pct. anvendes erhvervsmæssigt.
Er den erhvervsmæssige  

 udnyttelse af mindre omfang, anvendes alene standardfradrag.
Fradragsretten for faktiske udgifter omfatter kun de udgifter, der kan  

 henføres til den del af ejendommen, som benyttes erhvervsmæssigt.
For den  

 øvrige del af ejendommen indrømmes standardfradrag.
Udlejning af en del af  

 boligen til beboelse anses i denne forbindelse ikke for erhvervsmæssig  

 benyttelse.
 Der må således på tilsvarende måde som for landbrugsejendomme m.v. og  

 skovbrugsejendomme foretages en opdeling af ejendommens driftsudgifter i  

 udgifter, der vedrører den erhvervsmæssige del af ejendommen, og udgifter,  

 der vedrører den del, som tjener til bolig for ejeren.
Standardfradraget gælder ikke for fredede ejendomme.
Her kan den  

 skattepligtige i stedet fradrage de faktiske driftsudgifter m.v.
For ejerlejligheder beregnes der ikke standardfradrag.
Ejere af  

 ejerlejligheder - herunder fredede ejerlejligheder - kan heller ikke fradrage  

 faktiske driftsudgifter, medmindre lejligheden i overvejende grad har været  

 anvendt erhvervsmæssigt.
Ejere af ejerlejligheder kan dog i alle tilfælde  

 fradrage prioritetsrenter samt reservefonds- og administrationsbidrag til  

 realkreditinstitutter.
10.7. Ligningslovens § 15 C - mindre udlejningsejendomme og  

 boligfællesskaber Ligningslovens § 15 C giver adgang til at vælge standardiseret  

 lejeværdiberegning for mindre udlejningsejendomme og boligfællesskaber.
 Bestemmelsen er indsat ved lov nr. 445 af 1. juni 1994.
10.7.1. Mindre udlejningsejendomme 10.7.1.1. Hvis ligningslovens § 15 C ikke vælges Hvis ligningslovens § 15 C ikke vælges anvendt, skal en ejer af en  

 udlejningsejendom med mere end 2 lejligheder, som bebor en lejlighed i  

 ejendommen, beskattes af lejeværdi af egen bolig i overensstemmelse med  

 hovedreglen i statsskattelovens § 4, litra b.
Lejeværdien ansættes efter et  

 skøn.
Udgangspunktet for skønnet er efter denne bestemmelse, hvad lejligheden  

 kan indbringe ved udlejning til en uafhængig tredjemand.
I områder, hvor  

 boligreguleringsloven finder anvendelse, vil skønnet over lejeværdien tage  

 udgangspunkt i reglerne for fastsættelse af lejens størrelse efter denne lov.
 Ved opgørelsen af overskud/underskud fratrækkes de fradragsberettigede  

 drifts- og vedligeholdelsesudgifter m.v., som vedrører ejendommen.
 Overskud/underskud er personlig indkomst.
10.7.1.2. Standardiseret lejeværdiberegning Ejere af visse udlejningsejendomme kan vælge standardiseret  

 lejeværdiberegning efter ligningslovens § 15 C.
Kredsen af ejendomme, hvor der kan anvendes standardiseret  

 lejeværdiberegning De ejendomme, hvor ejeren eller ejerne kan vælge standardiseret  

 lejeværdiberegning, er ejendomme, som indeholder 3-6 beboelseslejligheder,  

 hvoraf højst en lejlighed er beboet af en eller flere ejere.
Der er en overgangsordning for ejendomme, hvor mere end en lejlighed den  

 27. april 1994 var beboet af en eller flere ejere.
Overgangsordningen er  

 beskrevet mere udførligt nedenfor.
Fremgangsmåden ved valg af standardiseret lejeværdiberegning For at anvende reglerne om standardiseret lejeværdiberegning skal en ejer,  

 der bebor eller ønsker at bebo en lejlighed i en mindre udlejningsejendom,  

 inden den 1. juli 1995 eller senest 2 måneder efter erhvervelse af ejendommen  

 anmode om en vurdering efter vurderingslovens § 33 A.
 Hvis ejeren bebor eller ønsker at bebo en lejlighed, der allerede er  

 vurderet efter vurderingslovens § 33 A, kan den allerede foretagne vurdering  

 dog benyttes.
 En ejer, der bebor en lejlighed, der er vurderet efter vurderingslovens §  

 33 A, kan vælge, at den herved fremkomne værdi pr. 1. januar i indkomståret  

 skal udgøre grundlaget for ejerens lejeværdiberegning.
 Hvis en ejer af en mindre udlejningsejendom vælger at gå over til  

 standardiseret lejeværdiberegning, skal den pågældende ved indgivelsen af  

 selvangivelsen for 1995 eller i forbindelse med indgivelse af selvangivelsen  

 for det indkomstår, hvor ejendommen erhverves, hvis dette er sket efter  

 indkomståret 1995, tilkendegive dette.
 Er mere end en lejlighed i ejendommen den 27. april 1994 beboet af ejere,  

 jf. nedenfor, forudsætter standardiseret lejeværdiberegning, at samtlige  

 ejere overgår hertil.
Særskilt vurdering Vurdering af den lejlighed i en mindre udlejningsejendom, der tjener til  

 bolig for en eller flere ejere, skal foretages efter reglerne i  

 vurderingslovens § 33 A.
Anmodning om vurdering, der skal underskrives af ejeren eller ejerne,  

 indgives på en særlig blanket, der udleveres af det kommunale  

 vurderingssekretariat i den kommune, hvor ejendommen er beliggende.
På  

 blanketten skal ejeren eller ejerne angive deres cpr.-nummer, samt hvilken af  

 ejendommens lejligheder ejeren eller ejerne bebor.
 For den lejlighed, der bebos af en eller flere ejere, foretages  

 vurderingen, som om den pågældende bolig var tinglyst som en selvstændig  

 ejerlejlighed, beboet af ejeren.
 For de udlejede lejligheder ansættes en ejendomsværdi for disse  

 lejligheder under et som en selvstændig udlejningsejendom.
 Summen af disse ansættelser kan tilsammen afvige fra ejendommens samlede  

 ejendomsværdi ved den almindelige vurdering.
 Den almindelige ansættelse af den samlede ejendomsværdi skal fortsat  

 benyttes i alle andre relationer end ved beregning af overskud af ejerboligen  

 og benyttelse af virksomhedsordningen.
Der skal for hver særskilt vurdering betales et gebyr.
Beløbet udgør for  

 1995 600 kr.
Gebyret skal betales samtidig med, at anmodningen indleveres til  

 vurderingsmyndighederne.
 Der skal foretages to vurderinger, en for den lejlighed ejeren bebor og en  

 for restejendommen med et samlet gebyr på 1.200 kr., såfremt vurderingerne  

 foretages i 1995.
 Den særskilt vurderede lejlighed og restejendommen vil i de efterfølgende  

 år blive medtaget ved de almindelige vurderinger og årsreguleringer således,  

 at der pr. 1. januar i de følgende indkomstår også foreligger en aktuel  

 ejendomsværdi af den enkelte lejlighed og restejendommen.
 De efterfølgende vurderinger bliver foretaget uden udgift for ejeren.
 Såvel den første særskilte vurdering som de efterfølgende almindelige  

 vurderinger kan påklages efter de sædvanlige regler til skyldråd og  

 Landsskatteretten.
 Finder overgangsreglen, som er beskrevet nedenfor, anvendelse, skal der  

 foretages særskilte vurderinger af hver af de lejligheder, der er beboet af  

 en eller flere ejere, samt af den ikke-ejerbeboede del af ejendommen.
Den nærmere betydning af standardiseret lejeværdiberegning Standardiseret lejeværdiberegning betyder, at lejeværdien beregnes med de  

 procentsatser, der gælder for en- og tofamilieshuse og ejerlejligheder.
Såfremt den pågældende ejer har valgt standardiseret lejeværdiberegning,  

 beregnes lejeværdien efter procentlejeværdireglerne i § 15 E for den del af  

 ejendommen, der bebos af ejeren.
De særlige pensionistregler m.v. og reglerne  

 om begrænsning af stigninger af lejeværdien finder anvendelse for ejendomme  

 omfattet af § 15 C.
 Lejeværdien beregnet efter reglerne i § 15 C er kapitalindkomst for den  

 skattepligtige, jf. personskattelovens § 4, stk. 1, nr. 6.
Standardiseret lejeværdiberegning omfatter såvel det pågældende som  

 fremtidige indkomstår.
En ejendoms overgang til standardiseret  

 lejeværdiberegning er således bindende for den pågældende ejer i fremtidige  

 indkomstår.
Fradragsbegrænsning Ejere, der anvender reglerne om standardiseret lejeværdiberegning,  

 begrænses i deres fradragsret for udgifter, der knytter sig til den  

 pågældende udlejningsejendom.
De kan kun fradrage de udgifter, som knytter  

 sig til den del af ejendommen, der ikke anvendes til beboelse for en eller  

 flere ejere.
Den ikke fradragsberettigede del af de til ejendommen knyttede udgifter  

 beregnes som summen af de ved vurderingen fremkomne værdier af de af ejerne  

 beboede lejligheder i ejendommen, divideret med summen af samme værdi og den  

 ved vurderingen fremkomne værdi af den ikke af ejerne beboede del af  

 ejendommen.
Reglerne om forholdsmæssigt fradrag for omkostninger gælder også  

 for lejligheder, der er undergivet fredning i henhold til  

 bygningsfredningsloven.
 Der indrømmes ikke standardfradrag.
 Prioritetsrenter samt reservefonds- og administrationsbidrag til  

 realkreditinstitutter kan fortsat fradrages.
 Bestemmelserne i § 15 C regulerer ikke den interne (skattemæssige)  

 fordeling af udgifter mellem ejerne.
Ejendommens placering i forhold til virksomhedsordningen Efter de hidtil gældende regler kan en udlejningsejendom med 3 lejligheder  

 eller mere efter reglerne i virksomhedsordningen indgå i virksomheden, selv  

 om den skattepligtige bor i en af lejlighederne.
Den ejendomsværdi, der fastsættes for den del af en ejendom, der  

ikke tjener til bolig for ejeren, kan fortsat indgå i virksomheden i  

 relation til virksomhedsskatteloven.
Dette gælder både i relation til  

 virksomhedsordningen og kapitalafkastordningen.
 Den del af en udlejningsejendom, der tjener til bolig for ejeren, og hvor  

 lejeværdien beregnes efter procentreglerne, kan fra og med 1995 ikke længere  

 være med i virksomhedsordningen.
 Der er i forbindelse hermed indsat en overgangsbestemmelse som § 7, stk.  

 3, i lov nr. 445 af 1. juni 1994. Når en del af en ejendom, der tjener til  

 bolig for ejere, fra og med indkomståret 1995 ikke længere er omfattet af  

 virksomhedsordningen, kan et beløb svarende til en forholdsmæssig del af  

 kapitalafkastgrundlaget ved udgangen af indkomståret 1994 overføres fra  

 indskudskontoen til mellemregningskontoen uden om hæverækkefølgen.
Den forholdsmæssige del af kapitalafkastgrundlaget opgøres på grundlag af  

 den værdi, hvormed ejendommen indgår i kapitalafkastgrundlaget ved udgangen  

 af indkomståret 1994, og den ikke-erhvervsmæssige andel af den samlede  

 ejendomsværdi pr. 1. januar 1995. Ved »den ikke-erhvervsmæssige andel af  

 den samlede ejendomsværdi pr. 1. januar 1995« forstås den samlede  

 ejendomsværdi pr. 1. januar 1995 med fradrag af den særskilte ejendomsværdi  

 for de udlejede lejligheder (restejendommen). Reglerne i vurderingslovens §  

 33 A om særskilt vurdering er beskrevet nærmere ovenfor.
Ved beregningen af  

 den forholdsmæssige andel ses bort fra finansielle aktiver.
 Er der flere lejligheder, der bebos af ejere, fordeles den  

 ikke-erhvervsmæssige del mellem disse i forhold til ejerandelen i den samlede  

 ejendom.
Overgangsregel Efter hovedreglen i § 15 C, stk. 1, kan standardiseret lejeværdiberegning  

 kun finde sted for udlejningsejendomme, som indeholder 6 eller færre  

 beboelseslejligheder, hvoraf højst en lejlighed er beboet af en eller flere  

 ejere.
I § 15 C, stk. 2, er imidlertid indsat en særlig overgangsregel.
Efter  

 denne overgangsregel kan en ejendom overgå til standardiseret  

 lejeværdiberegning, hvor mere end en lejlighed var beboet af en eller flere  

 ejere den 27. april 1994. Der kan i så fald ske standardiseret  

 lejeværdiberegning for det antal lejligheder, der den 27. april 1994 var  

 beboet af en eller flere ejere, hvis de øvrige betingelser for standardiseret  

 lejeværdiberegning opfyldes.
 Antallet af lejligheder med mulighed for standardiseret lejeværdiberegning  

 kan ikke forøges efter den 27. april 1994. Overgangsreglen udelukker således  

 ejeren fra, hvor ejendommen den 27. april 1994 kun var ejet og beboet af en  

 enkelt ejer, at optage en medejer og derved opnå, at flere lejligheder bliver  

 omfattet af reglerne om standardiseret lejeværdiberegning.
 Det er ikke et krav, at de lejligheder, der bebos, skal være de samme som  

 de, der var beboet den 27. april 1994. Ejerne kan omfordele det antal  

 lejligheder i ejendommen, der oprindeligt tjente til bolig for ejerne under  

 den forudsætning, at antallet af ejerbeboede lejligheder ikke forøges.
 Hvis en ejer i en ejendom med flere ejerbeboede lejligheder fraflytter sin  

 lejlighed i mere end 2 år, indgår lejligheden ikke længere i det antal  

 lejligheder, som der efter overgangsreglen kan foretages en standardiseret  

 lejeværdiberegning for.
10.7.2. Boligfællesskaber Ligningslovens § 15 C om standardiseret lejeværdiberegning regulerer alene  

 de skattemæssige konsekvenser af de ejer/boligforhold, som boliglovgivningen  

 giver mulighed for.
 Spørgsmålet om hvorvidt og i hvilket omfang, der kan ske overdragelse af  

 en andel i et boligfællesskab, reguleres alene i boliglovgivningen.
 Det indbyrdes forhold i fællesskabet reguleres fortsat af de vedtægter,  

 der gælder for fællesskabet.
10.7.2.1. Hvis ligningslovens § 15 C ikke vælges Som omtalt i afsnit 10.1. er ligningslovens § 15 C om standardiseret  

 lejeværdiberegning en valgfri ordning.
Hvis ligningslovens § 15 C ikke ønskes anvendt, ansættes lejeværdi for  

 lejligheder, der bebos af deltagere i et boligfællesskab, efter et skøn over  

 lejlighedens markedsleje.
Reglerne beskrevet under punkt 10.7.1.1. om mindre  

 udlejningsejendomme finder også anvendelse for lejligheder i  

 boligfællesskabsejendomme.
10.7.2.2. Standardiseret lejeværdiberegning Deltagerne i et boligfællesskab kan vælge standardiseret  

 lejeværdiberegning.
Kredsen af ejendomme, hvor der kan vælges standardiseret  

 lejeværdiberegning For ejendomme, som ejes af og tjener til bolig for deltagerne i et  

 boligfællesskab, gælder, at ejendommen skal indeholde mere end to  

 selvstændige beboelseslejligheder for at være omfattet af ligningslovens § 15  

 C.
Derudover er det en betingelse, at der til deltagelsen i fællesskabet er  

 knyttet en brugsret til en beboelseslejlighed i ejendommen.
Ved en  

 boligfællesskabsdeltager forstås i nærværende cirkulære en medejer af en  

 ejendom, som i kraft af sit medejerskab har en brugsret til en lejlighed i  

 ejendommen.
 Det karakteristiske for et boligfællesskab er, at deltagerne direkte eller  

 indirekte har indflydelse på fællesskabets beslutninger og andel i dets  

 formue og resultat.
Som eksempler på forskellige opbygninger af boligfællesskaber kan nævnes  

 boligsameje, boliginteressentskaber og boligkommanditselskaber.
Fælles for  

 disse er, at de ikke skattemæssigt betragtes som selvstændige  

 skattesubjekter, idet de behandles som sameje.
Det er således det enkelte  

 medlem, anpartshaver m.v., der er skattesubjekt.
 Reglerne i § 15 C vedrører således ikke andelsboligforeninger,  

 boligaktieselskaber og boliganpartsselskaber, uanset om der til deltagelsen i  

 disse måtte være knyttet en brugsret til en beboelseslejlighed.
De såkaldte »små andelsboligforeninger«, dvs.  

 andelsboligforeninger, der ikke skattemæssigt anses som selvstændige  

 skattesubjekter, er omfattet af reglerne i § 15 C.
Små andelsboligforeninger  

 er boligforeninger, hvor deltagerne - trods det tinglyste ejerforhold - som  

 ved sameje hæfter personligt og solidarisk for ejendommens pantegæld.
Fremgangsmåden ved valg af standardiseret lejeværdiberegning Det er en forudsætning for at anvende reglerne om standardiseret  

 lejeværdiberegning, at deltagerne i fællesskabet for den pågældende ejendom  

 indgiver en fælles anmodning om en vurdering efter vurderingslovens § 33 A.  

 Anmodning herom skal indgives inden den 1. juli 1995.
 Deltagerne i et boligfællesskab, der har fået foretaget en sådan  

 vurdering, kan vælge, at den herved fremkomne værdi pr. 1. januar i  

 indkomståret af den lejlighed, som den enkelte deltager bebor, skal udgøre  

 grundlaget for deltagerens lejeværdiberegning.
 Hvis deltagerne i et boligfællesskab ønsker at gå over til standardiseret  

 lejeværdiberegning, skal samtlige deltagere i fællesskabet, herunder  

 deltagere, der har udlejet deres lejligheder i ejendommen, i forbindelse med  

 indgivelsen af selvangivelserne for 1995 vælge dette.
 Det er derimod ikke en betingelse for en ejendoms overgang til  

 standardiseret lejeværdiberegning, at samtlige lejligheder i ejendommen er  

 beboet af en boligfællesskabsdeltager.
Særskilt vurdering Vurdering af de lejligheder i en boligfællesskabsejendom, der tjener til  

 bolig for en eller flere deltagere, skal foretages efter reglerne i  

 vurderingslovens § 33 A.
For så vidt angår særskilt vurdering, gælder  

 tilsvarende regler, som er beskrevet i afsnittet om vurdering af mindre  

 udlejningsejendomme.
 For boligfællesskabsejendomme skal der dog foretages en særskilt vurdering  

 af hver enkelt af de lejligheder, der tjener til bolig for en  

 boligfællesskabsdeltager.
Den nærmere betydning af standardiseret lejeværdiberegning Standardiseret lejeværdiberegning betyder, at lejeværdien for hver enkelt  

 lejlighed, der er beboet af en deltager i fællesskabet, beregnes med de  

 procentsatser, der gælder for en- og tofamilieshuse og ejerlejligheder.
Standardiseret lejeværdi beregnes på samme måde for boligfællesskaber som  

 for mindre udlejningsejendomme.
Herom henvises derfor til afsnittet om mindre  

 udlejningsejendomme.
Omfanget af standardiseret lejeværdiberegning Standardiseret lejeværdiberegning omfatter de lejligheder, der tjener til  

 bolig for en boligfællesskabsdeltager, for såvel indkomståret 1995 som  

 fremtidige indkomstår.
 En boligfællesskabsejendoms overgang til standardiseret lejeværdiberegning  

 er bindende for såvel de deltagere i fællesskabet, som vælger overgangen til  

 standardiseret lejeværdiberegning, som eventuelle fremtidige deltagere i  

 fællesskabet.
 Hvis en lejlighed i boligfællesskabsejendommen ophører med at tjene til  

 bolig for en fællesskabsdeltager, vil lejligheden ikke længere være omfattet  

 af standardiseret lejeværdiberegning.
 Eventuelle udlejningsindtægter vil være skattepligtige. Ønsker  

 boligfællesskabsdeltagerne fradrag for de med lejligheden forbundne udgifter,  

 vil det være nødvendigt at anmode om en ny vurdering af restejendommen  

 inklusive den pågældende lejlighed.
Hvis en lejlighed inddrages til at tjene til bolig for en  

 fællesskabsdeltager, vil lejligheden blive omfattet af standardiseret  

 lejeværdiberegning.
Med henblik på at afskære fradragsretten for de med  

 lejligheden forbundne udgifter vil deltagerne være forpligtet til at anmode  

 om særskilt vurdering af denne lejlighed samt af restejendommen.
Fradragsbegrænsning Deltagere i boligfællesskaber, der anvender reglerne om standardiseret  

 lejeværdiberegning, begrænses i deres fradragsret for udgifter, der knytter  

 sig til den pågældende udlejningsejendom.
Deltagerne kan kun fradrage de  

 udgifter, som knytter sig til den del af ejendommen, der ikke anvendes til  

 beboelse for en eller flere deltagere.
 Den ikke fradragsberettigede del af de til ejendommen knyttede udgifter  

 beregnes som summen af de ved vurderingen fremkomne særskilte værdier af de  

 af deltagerne beboede lejligheder i ejendommen, divideret med summen af samme  

 værdier og den ved vurderingen fremkomne værdi af den ikke af deltagerne  

 beboede del af ejendommen.
 Reglerne om forholdsmæssigt fradrag for omkostninger gælder også for  

 lejligheder, der er undergivet fredning i henhold til bygningsfredningsloven.
 Der indrømmes ikke standardfradrag.
 Prioritetsrenter samt reservefonds- og administrationsbidrag til  

 realkreditinstitutter kan fortsat fradrages.
Bestemmelsen fastsætter alene, hvor stor en del af ejendommens udgifter  

 der ikke kan fradrages.
Bestemmelsen fastsætter derimod ikke den interne  

 skattemæssige fordeling af ejendommens udgifter mellem deltagerne.
Ejendommens placering i forhold til virksomhedsordningen For boligfællesskabsejendomme gælder samme regler som for mindre  

 udlejningsejendomme, jf. ovenfor.
 Reglerne om standardiseret lejeværdiberegning har virkning fra og med  

 indkomståret 1995.
10.8. Fradrag for udgifter til vedligeholdelse og forbedring af  

 boliger på Bornholm, ligningslovens § 15 N Ved lov nr. 487 af 24. juni 1992 blev der indsat en § 15 N i  

 ligningsloven, hvorefter ejere og lejere af helårs- og fritidsboliger på  

 Bornholm kan få fradrag for udgifter til vedligeholdelse og forbedring af  

 boligen i perioden 1. juli 1992 til og med 31. december 1993.
 Reglen var nærmere beskrevet i cirkulære nr. 96 af 22. juni 1993 om  

 ligningsloven, punkt 10.7.
 10.9. Ligningslovens § 15 O - sommerhusudlejning m.v.
Ved lov nr. 423 af 25. juni 1993 blev der indført nye regler om fradrag i  

 forbindelse med udlejning af sommerhuse m.v.
De ændrede regler har virkning  

 fra og med indkomståret 1993.
Ejere af en fritidsbolig, som udlejes en del af året og/eller anvendes af  

 ejeren, dvs. at fritidsboligen er omfattet af ligningslovens regler om  

 procentvis lejeværdiberegning, kan vælge mellem to måder at foretage fradrag  

 på ved opgørelsen af den skattepligtige lejeindtægt.
Tilsvarende gælder ejere  

 af fritidsboliger beliggende i udlandet, som udlejes en del af året og ellers  

 anvendes af ejeren.
Er den udlejede fritidsbolig ejet af flere i forening,  

 kan hver ejer uafhængigt af hinanden vælge mellem de to måder.
Reglerne finder anvendelse pr. fritidsbolig.
Hvis en person ejer flere  

 fritidsboliger, der udlejes en del af året og/eller anvendes af ejeren, kan  

 der således for hver fritidsbolig vælges mellem de to måder at foretage  

 fradrag på.
Ejeren kan fra og med indkomståret 1993 vælge at foretage et fradrag i  

 bruttolejeindtægten pr. fritidsbolig på 7.000 kr. og herefter fradrage 40  

 pct. af den således reducerede lejeindtægt.
Er der sket ejerskifte, og har  

 begge ejere udlejet fritidsboligen en del af året, vil begge ejere være  

 berettiget til et bundfradrag på 7.000 kr. hver.
Bundfradraget kan ikke  

 overstige bruttolejeindtægten.
Ved bruttolejeindtægten forstås modtaget lejebetaling, herunder eventuelt  

 særskilt betaling for f.eks el., gas, varme, telefon og lign.
En eventuel  

 formidlingsprovision eller lignende betalinger til et udlejningsbureau indgår  

 derimod ikke i bruttolejeindtægten.
 I stedet for at fradrage 40 pct. af lejeindtægten kan ejeren vælge at  

 fradrage faktiske udgifter afholdt til vedligeholdelse af indbo og inventar,  

 foretage skattemæssige afskrivninger efter afskrivningslovens afsnit II samt  

 fradrage ejendomsskatter efter ligningslovens § 14, stk. 3. Ved fradrag af  

 faktiske udgifter kan bundfradraget på 7.000 kr. ikke anvendes.
For ejere, som anvender 40 pct.s fradraget, skal dette fradrag dække  

 samtlige de med udlejningen forbundne udgifter.
Fradraget dækker også  

 ejendomsskatter.
Derimod kan standardfradraget efter ligningslovens § 15 J  

 fradrages ved siden af 40 pct.s fradraget.
Nedenfor er vist et eksempel på  

 anvendelse af 7.000 kr.s fradraget og 40 pct.s fradraget.
Egen lejeværdi  

 op-gjort efter ligningslovens procentregler medregnes for hele indkomståret.
 40 pct.s fradraget kan ikke anvendes ved udlejning af en fritidsbolig, som  

 ejeren efter tilladelse anvender som helårsbolig.
 Eksempel:
Anvendes regnskabsmæssigt opgjort fradrag, kan dette fradrag ikke  

 overstige bruttolejeindtægten.
I denne situation reduceres lejeværdien  

 opgjort efter ligningslovens procentregler forholdsmæssigt for den del af  

 året, hvor udlejning har fundet sted, efter reglerne i ligningslovens § 15 G.
For indkomståret 1993 og 1994 kan ejere af en fritidsbolig, som fradrager  

 de faktiske udgifter ved udlejningen, overgå fra regnskabsmæssigt opgjort  

 fradrag til 40 pct.s fradrag.
Herved kan disse ejere også opnå 7.000 kr.s  

 fradraget.
Efter indkomståret 1994 kan der ikke skiftes fra regnskabsmæssigt  

 opgjort fradrag til 40 pct.s fradrag.
Ved overgang fra regnskabsmæssigt opgjort fradrag til 40 pct.s fradrag i  

 indkomståret 1993 eller 1994 skal der ikke ske afståelsesbeskatning efter  

 afskrivningslovens regler.
I stedet kan ejeren ikke foretage afskrivninger på  

 tidligere købte driftsmidler m.v., hvis den pågældende går tilbage til  

 regnskabsmæssigt opgjort fradrag.
Hvis ejeren således for indkomståret efter  

 overgangen til 40 pct.s fradrag eller for et af de fire følgende indkomstår  

 går tilbage til regnskabsmæssigt opgjort fradrag, kan der ikke foretages  

 skattemæssige afskrivninger efter afskrivningslovens afsnit II på  

 driftsmidler m.v., der er erhvervet før påbegyndelsen af det indkomstår, for  

 hvilket ejeren er overgået til 40 pct.s fradrag.
10.10. Ligningslovens § 15 P - værelsesudlejning til beboelse og  

 udlejning af en helårsbolig en del af året 10.10.1. Ligningslovens § 15 P Ligningslovens § 15 P omhandler værelsesudlejning til beboelse og  

 udlejning af en helårsbolig en del af året.
Bestemmelsen er indsat ved lov  

 nr. 444 af 1. juni 1994.
 Udlejere eller fremlejere af værelser til beboelse og udlejere eller  

 fremlejere af en helårsbolig en del af året kan efter bestemmelsen i  

 ligningslovens § 15 P i forbindelse med indkomstopgørelsen vælge at foretage  

 et variabelt bundfradrag i lejeindtægten.
 Udlejer/fremlejer kan - uanset om der er tale om værelsesudlejning af  

 møblerede eller umøblerede værelser eller udlejning/fremlejning af en  

 helårsbolig en del af året - vælge et variabelt bundfradrag i lejeindtægten  

 på 2/3 af udlejers årlige lejeværdi (ejerboliger) eller 2/3 af fremlejers  

 årlige lejeudgift (lejeboliger).
 Fradraget beregnes med udgangspunkt i udlejers/fremlejers årlige lejeværdi  

 eller leje, uanset længden af udlejningsperioden/fremlejningsperioden.  

 Tilsvarende beregnes fradraget med udgangspunkt i lejeværdien eller lejen for  

 hele lejligheden, uanset hvor stor en del af lejligheden, der  

 udlejes/fremlejes.
 For ejere og fremlejere, der kun har ejet eller lejet lejligheden en del  

 af indkomståret, beregnes der dog kun bundfradrag af denne del af den årlige  

 lejeværdi eller lejeudgift.
 Pensionister m.v., der er ejere af den bolig, der udlejes helt eller  

 delvist, kan vælge et bundfradrag på 4/3 af den årlige lejeværdi for hele  

 ejendommen i det pågældende indkomstår.
 Det er herefter kun den del af bruttolejeindtægten, som overstiger  

 bundfradraget, som medregnes ved indkomstopgørelsen.
 Ved bruttolejeindtægten forstås modtaget lejebetaling, herunder eventuelt  

 særskilt betaling for f.eks. el, gas, varme, telefon og lign.
 Bundfradraget dækker samtlige udgifter og afskrivninger, der ellers ville  

 være fradragsberettiget i forbindelse med udlejningen/fremlejningen.
 For skattepligtige, der benytter variabelt bundfradrag, medregnes  

 lejeværdi af egen bolig opgjort efter ligningslovens procentregler for hele  

 ejendommen og for hele året.
10.10.2. Statsskattelovens regler Ligningslovens § 15 P er som nævnt en valgfri ordning.
Udlejere/fremlejere  

 kan vælgeat anvende regnskabsmæssig opgørelse af lejeindtægter og udgifter  

 efter statsskattelovens regler.
 I så fald skal hele lejeindtægten indtægtsføres, og der kan foretages  

 fradrag for de med udlejningen/fremlejningen forbundne udgifter.
10.10.3. Skift mellem opgørelsesmetoder Fra regnskabsmæssig opgørelse til variabelt bundfradrag Udlejere/fremlejere, der hidtil har foretaget en regnskabsmæssig opgørelse  

 af deres lejeindtægter efter statsskattelovens regler, men som ønsker at  

 anvende ligningslovens § 15 P om variabelt bundfradrag, skal vælge dette i  

 forbindelse med indkomstopgørelsen for enten indkomståret 1994 eller  

 indkomståret 1995.
 Hvis udlejeren/fremlejeren ikke på et af disse tidspunkter vælger at  

 overgå til variabelt bundfradrag, kan udlejeren/fremlejeren ikke på et senere  

 tidspunkt overgå til variabelt bundfradrag.
 Nye udlejere/fremlejere, der ønsker at benytte variabelt bundfradrag, skal  

 vælge dette i forbindelse med indgivelse af selvangivelse for det indkomstår,  

 hvor udlejningen/fremlejningen er påbegyndt.
Fra variabelt bundfradrag til regnskabsmæssig opgørelse Udlejere/fremlejere kan derimod altid vælge at overgå fra variabelt  

 bundfradrag til regnskabsmæssig opgørelse af fradraget efter  

 statsskattelovens regler.
 Vælger en udlejer/fremlejer, der har anvendt variabelt bundfradrag, at  

 overgå til fradrag efter statsskattelovens regler om regnskabsmæssig  

 opgørelse for indkomståret efter det indkomstår, hvor udlejeren/fremlejeren  

 er overgået til variabelt bundfradrag, eller for et af de 4 følgende  

 indkomstår, sker der en begrænsning af udlejerens afskrivningsadgang.
 I sådanne tilfælde kan der ikke foretages skattemæssige afskrivninger  

 efter afskrivningslovens afsnit I og II på driftsmidler m.v., der er  

 erhvervet før påbegyndelsen af det indkomstår, i hvilket  

 udlejeren/fremlejeren er overgået til variabelt bundfradrag.
11. AVANCER OG TAB PÅ OMBYGNING M.V.
AF LEJEDE LOKALER Ligningslovens § 14 J Efter ligningslovens § 14 J medregnes den ved afståelse af lejede lokaler  

 indvundne fortjeneste eller det herved konstaterede tab på ombygnings- og  

 forbedringsudgifter, særindretninger m.v. ved opgørelsen af den  

 skattepligtige indkomst.
 Fortjenesten eller tabet opgøres som forskellen mellem på den ene side  

 afståelsessummen og på den anden side de afskrivningsberettigede udgifter til  

 anskaffelse, forbedring m.v. med fradrag af samtlige foretagne afskrivninger.
Udgifter til egentlige ombygninger og særindretninger af lejede lokaler  

 kan efter de gældende regler ikke fradrages som løbende driftsudgifter, men  

 kan afskrives.
Hjemlen hertil er statsskattelovens § 6 a.
Er lejemålet indgået for et bestemt tidsrum, skal afskrivningen af  

 ombygningsudgifter m.v. foregå med lige store årlige beløb over lejeperioden,  

 dog højst med 20 pct. pr. år.
Investeringsfonds- og etableringskontomidler  

 kan ikke anvendes til anskaffelse af og forlods afskrivning på udgifter til  

 ombygning af lejede lokaler.
Hvis der er en nærliggende sandsynlighed for, at lejemålet vil blive  

 forlænget, kan afskrivning ikke uden videre foretages over den hidtil aftalte  

 lejeperiode.
Er lejemålet indgået på ubestemt tid, således at lejeren kan  

 opsiges med relativt kort varsel, kan der efter praksis normalt foretages  

 afskrivning med 20 pct. årligt.
I de år, hvor afskrivning påbegyndes eller  

 ophører, kan der kun fradrages en forholdsmæssig del af et fuldt års fradrag  

 (pro anno afskrivning).
Hvis der på grund af nær økonomisk forbindelse mellem ejer og lejer ikke  

 er en reel risiko for opsigelse af lejemålet, kan afskrivning ikke ske efter  

 disse regler.
I disse tilfælde kan lejeren afskrive på ombygningsudgifterne,  

 hvis bygningen (lokalerne) efter sin anvendelse er omfattet af  

 afskrivningslovens § 18. Afskrivning sker i disse tilfælde også med hjemmel i  

 statsskattelovens § 6 a, men med satserne ifølge afskrivningsloven.
 Den ved afståelse af lejede lokaler indvundne fortjeneste eller det herved  

 konstaterede tab på ombygnings- og forbedringsudgifter, særindretninger m.v.  

 medregnes som foran nævnt ved opgørelsen af den skattepligtige indkomst.  

 Beskatningen vil ske som personlig indkomst.
 Anskaffelssesummen og afståelsessummen omregnes til kontantværdi efter  

 reglerne i bekendtgørelse nr. 486 af 31. maj 1994.
 Erstatnings- og forsikringssummer samt overdragelse ved arv eller gave  

 sidestilles med salg.
12. PERSONALEGODER 12.1. Statsskattelovens §§ 4-6 og ligningslovens § 16 Beskatning af indkomst foretages som udgangspunkt med hjemmel i  

 statsskattelovens §§ 4-6, hvori de grundlæggende principper for opgørelsen af  

 den skattepligtige indkomst er fastsat.
 Efter § 4 betragtes som skattepligtig indkomst den skattepligtiges samlede  

 årsindtægt, uanset om indtægten hidrører her fra landet eller fra udlandet og  

 som udgangspunkt uanset fremtrædelsesformen, hvis der ikke i lovgivningen i  

 øvrigt er gjort positive undtagelser herfra.
 Efter § 5 er visse indkomster skattefri, og efter § 6 kan visse udgifter  

 fradrages ved opgørelsen af den skattepligtige indkomst.
Skattepligten efter statsskatteloven omfatter således også tillæg til  

 arbejdsindkomst i form af naturalier, såkaldte »personalegoder«.  

 Værdiansættelsen heraf afhænger som udgangspunkt af, om godet har karakter af  

 sparet privatforbrug eller karakter af overdragelse til eje eller til lån.
I  

 førstnævnte tilfælde foretages værdiansættelsen til den forbrugsbesparelse,  

 den ansatte opnår, mens værdiansættelsen i sidstnævnte tilfælde foretages til  

 værdien i fri handel.
 I ligningslovens § 16 præciseres indkomstopgørelsen efter  

 statsskattelovens §§ 4-6 for så vidt angår såkaldte  

 »personalegoder«, der nærmere er beskrevet i § 16, stk. 1 og 3.  

 Bestemmelsen blev indsat ved lov nr. 483 af 30. juni 1993. Reglen rummer  

 ingen begrænsning af skattepligten efter statsskattelovens §§ 4-6.
§ 16  ændrer som udgangspunkt ikke ved den hidtidige  

 afgrænsning mellem skattepligtige og ikke-skattepligtige personalegoder.  

 Således beskattes heller ikke fremover personalegoder, der på arbejdspladsen  

 har karakter af almindelig personalepleje, når goderne for den enkelte ikke  

 har en væsentlig økonomisk værdi.
Bestemmelsen ændrer derimod på principperne  

 for værdiansættelsen af skattepligtige personalegoder.
 Efter § 16 skal personalegoder som udgangspunkt værdiansættes til  

 markedsværdien, men der er i bestemmelsen gjort en række undtagelser herfra,  

 jf. rådighed over biler, tjeneste- og lejeboliger, sommerboliger og lystbåde  

 til privat brug, samt køb af virksomhedens produkter.
12.2. Skattekontrollovens § 7 A, stk. 3 Efter skattekontrollovens § 7 A, stk. 3, er skatteministeren bemyndiget  

 til efter indstilling fra Ligningsrådet at bestemme, hvilke typer af  

 personalegoder arbejdsgivere m.v. skal foretage indberetning om til de  

 statslige told- og skattemyndigheder.
 Skatteministeren er endvidere bemyndiget til efter indstilling fra  

 Ligningsrådet at bestemme, at indberetningen af personalegoder skal indeholde  

 en værdiansættelse af det enkelte gode, og efter hvilke kriterier godet skal  

 værdiansættes i indberetningen.
 12.3. Virksomhedsskattelovens § 1, stk. 3, 7. pkt.
 Efter virksomhedsskattelovens § 1, stk. 3, 7. pkt., er anvendelsesområdet  

 for ligningslovens § 16 udvidet til også at omfatte personligt  

 erhvervsdrivende, selv om der for den personligt erhvervsdrivende ikke  

 foreligger et ansættelsesforhold el. lign. i forhold til dennes egen  

 virksomhed.
 § 16  finder dog i disse tilfælde kun anvendelse på de  

 blandet benyttede aktiver, der kan henføres under virksomhedsordningen, og  

 som den erhvervsdrivende det pågældende indkomstår har valgt at henføre  

 herunder.
 Bestemmelsen er for så vidt en videreførelse af hidtidig ligningsmæssig  

 praksis vedrørende biler.
12.4. Ligningslovens § 16 I ligningslovens § 16 er principperne for den skattemæssige  

 værdiansættelse af personalegoder fastsat.
12.4.1. Arbejdsaftaler Ligningslovens § 16 finder kun anvendelse på økonomiske fordele, der ydes  

 som led i et ansættelsesforhold eller som led i en aftale om ydelse af  

 personligt arbejde i øvrigt.
Bestemmelsen finder ikke kun anvendelse på almindelige lønmodtagerforhold,  

 f.eks. funktionærer eller tjenestemænd, men også på mere individuelle  

 personlige arbejdsaftaler som f.eks. arbejdsaftaler med konsulenter,  

 revisorer, bestyrelsesmedlemmer m.v.
Bestemmelsen omfatter også personer, der  

 er valgt til medlem af eller medhjælp for bestyrelser, udvalg, kommissioner,  

 råd, nævn eller andre kollektive organer, herunder Folketinget og  

 kommunalbestyrelser.
 Bestemmelsen finder således også anvendelse på en hovedaktionær, selv om  

 aktionæren ikke har anden arbejdsaftale med selskabet end bestyrelsesposten,  

 men kun for så vidt godet er ydet som led i bestyrelsesarbejdet.
 Det bemærkes, at der godt kan foreligge en aftale om personligt arbejde,  

 selv om den ansatte ikke vederlægges i penge, men alene i naturalier, f.eks.  

 i reklamesammenhæng.
Bestemmelsen finder ikke kun anvendelse på goder, der ydes direkte til en  

 ansat som led i en arbejdsaftale, men også på goder, der ydes til den  

 ansattes familie eller pårørende, når godet utvivlsomt er ydet som en følge  

 af arbejdsaftalen.
Godet skal i disse tilfælde indtægtsføres hos den ansatte,  

 som om godet var ydet til denne.
 Bestemmelsen finder ikke anvendelse på goder til personer, der er  

 fratrådte efter ansættelse i firmaet, f.eks. pensionister, selv om godet er  

 ydet som følge af det tidligere ansættelsesforhold.
Bestemmelsen finder kun anvendelse på goder, der er ydet af en  

 arbejdsgiver m.v., men det er ikke en forudsætning, at arbejdsgiveren er ejer  

 af godet eller har købt godet til den ansatte.
Har arbejdsgiveren haft en  

 bestemmende indflydelse på, hvem godet er ydet til, finder bestemmelsen  

 anvendelse.
Bestemmelsen kan således finde anvendelse på f.eks. sommerboliger, der  

 stilles til rådighed af en feriefond, hvori arbejdsgiveren har en direkte  

 væsentlig indflydelse, herunder f.eks. gennem tilskud, der i væsentlig grad  

 dækker udgifterne til sommerboligerne.
Bestemmelsen finder derimod ikke  

 anvendelse på goder, der ydes af f.eks. en faglig sammenslutning eller en  

 funktionærforening på den pågældende arbejdsplads, hvis ikke arbejdsgiveren  

 afholder en sådan del af foreningens udgifter, at goderne reelt må anses for  

 at være ydet af arbejdsgiveren.
12.4.2. Vederlag Ligningslovens § 16 finder anvendelse på økonomiske fordele (goder), der  

 ydes som led i arbejdsaftaler, når fordelen har en anden form end penge.  

 Sådanne økonomiske fordele sidestilles efter bestemmelsen med  

 arbejdsvederlag, og værdien af fordelen medregnes ved opgørelsen af den  

 ansattes skattepligtige indkomst.
Bestemmelsen omfatter ikke de arbejdsredskaber/-hjælpemidler, der på  

 arbejdspladsen stilles til rådighed for arbejdets udførelse.
Er  

 arbejdsredskabet m.v. også til rådighed for privat brug, eller bruges det  

 privat, foreligger der principielt et skattepligtigt gode.
 Bestemmelsen omfatter ikke goder uden væsentlig værdi, der ydes på  

 arbejdspladsen som led i almindelig personalepleje, f.eks. kaffe-, kantine-,  

 kunst- eller lignende ordninger.
 I bestemmelsen nævnes vederlag i form af formuegoder af pengeværdi, sparet  

 privatforbrug og værdien af helt eller delvis vederlagsfri benyttelse af  

 andres formuegoder.
 Formuegoder af pengeværdi er ikke kun omsættelige aktiver som f.eks. fast  

 ejendom, løsøre, værdipapirer og lign., men enhver form for formueforøgende  

 eller formuebevarende ydelse.
 Helt eller delvis vederlagsfri benyttelse af andres formuegoder er lån af  

 andres aktiver, f.eks. bolig, løsøre, pengelån (kredit) og lign.
 Sparet privatforbrug er forbrug i privatsfæren, f.eks. forbrug af kost,  

 el, lys, telefon, transport og lign., i modsætning til forbrug i  

 erhvervssfæren.
 De beskrevne goder viser, at § 16 som udgangspunkt omfatter alle former  

 for økonomiske fordele, uanset fremtrædelsesformen, herunder både goder i  

 form af tingsydelser og goder i form af tjenesteydelser.
Som et særligt tilfælde nævnes i § 16, stk. 1, at tilskud til telefon uden  

 for arbejdsstedet skal medregnes ved opgørelsen af den skattepligtige  

 indkomst.
Der er her tale om kontantløn.
Betaler den ansatte den fulde skattemæssige værdi for godet, jf. § 16,  

 stk. 3-6, foreligger der intet vederlag, og der er intet at beskatte.
Betaler  

 den ansatte et mindre beløb - eller intet - for godet, beskattes som et  

 lønaccessorium differencen til den skattemæssige værdi.
12.4.3. Værdiansættelsen, jf. § 16, stk. 3 Foreligger der et personalegode, skatteansættes den ansatte med  

 udgangspunkt i den værdi, som det må antages at koste den pågældende at  

 erhverve godet i almindelig fri handel (markedsværdien).
 Har godet karakter af overdragelse af et formuegode til eje, er den  

 skattemæssige værdi af godet det beløb, som godet kan købes for på  

 overdragelsestidspunktet på det frie marked.
 Har godet karakter af lån af et formuegode i en periode, er den  

 skattemæssige værdi af godet den leje, som godet kan lejes til for  

 låneperioden på det frie marked.
 Har godet karakter af sparet privatforbrug, er den skattemæssige værdi af  

 forbruget det beløb, som den ansatte har sparet ved ikke selv at afholde  

 udgiften til det sparede privatforbrug.
 Værdiansættelsen af aktiver, der overdrages til eje eller til lån,  

 foretages således med udgangspunkt i adgangen til at råde over aktivet, mens  

 værdiansættelsen af forbrug foretages med udgangspunkt i det faktiske  

 forbrug.
Værdiansættelsen foretages som udgangspunkt uafhængigt af, om firmaet  

 stiller arbejdsmæssige betingelser til ydelsen af godet, f.eks.  

 repræsentative forpligtelser m.v.
Sådanne ulemper reducerer ikke den  

 skattemæssige værdi af godet, idet det forudsættes, at den ansatte er  

 vederlagt herfor med pengeløn.
For tjeneste- og lejeboliger gælder særlige  

 regler, jf. punkt 12.7. nedenfor.
Værdiansættelsen skal således ikke som tidligere foretages med  

 udgangspunkt i godets værdi for den ansatte, men i godets almindelige  

 omsætningsværdi.
Denne ændrede værdiansættelse vil i de fleste tilfælde  

 medføre en højere værdi end efter de tidligere regler, men i særlige tilfælde  

 vil værdiansættelsen eventuelt kunne føre til en lavere værdi end efter de  

 tidligere regler, f.eks. i tilfælde, hvor godet har en særlig tiltrækning for  

 netop den pågældende modtager.
 Baggrunden for dette værdiansættelsesprincip er ønsket om i højere grad at  

 tilnærme beskatningen af personalegoder til omkostningerne ved selv at købe  

 det pågældende gode for beskattede midler.
 Markedsværdien fraviges som udgangspunkt i § 16, stk. 4-6, hvori der er  

 fastsat særlige »skematiske« værdiansættelsesregler for goder i  

 form af fri bil, sommerbolig og lystbåd, og i § 16, stk. 7-8, hvor der er  

 fastsat særlige regler for tjeneste- og lejeboliger.
Endvidere beskattes rabat på indkøb af varer og tjenesteydelser, som  

 firmaet udbyder som led i virksomheden, kun i det omfang, prisen ikke dækker  

 firmaets omkostninger ved at producere varen eller tjenesteydelsen, inklusive  

 eventuelle afgifter.
Betaler den ansatte ikke mindst denne pris for godet,  

 skal den ansatte beskattes af firmaets omkostninger ved at producere varen  

 eller tjenesteydelsen, inklusive eventuelle afgifter, fratrukket den faktiske  

 betaling for godet.
Det er i forbindelse med gennemførelsen af § 16 tilkendegivet over for  

 Folketinget, at den skærpede beskatning af personalegoder tænkes indført over  

 en kort årrække i takt med, at de centrale skattemyndigheder bliver i stand  

 til at afgrænse og værdiansætte goderne, med henblik på ensartet praksis i  

 hele landet.
Særligt for de personalegoder, der har karakter af sparet  

 privatforbrug, kan dette forhold bevirke, at de lokale skattemyndigheder må  

 være tilbageholdende med på egen hånd at gennemføre beskatning på områder,  

 hvor beskatning ikke hidtil er gennemført.
Ligningsrådet kan som hidtil give vejledende anvisninger for  

 ligningsmyndighedernes værdiansættelse af typiske personalegoder, men  

 anvisningerne skal foretages med udgangspunkt i markedsværdien af godet.
Som  

 hidtil tager Ligningsrådets anvisninger sigte på normaltilfælde, hvorfor  

 anvisningerne kan fraviges, når særlige forhold gør sig gældende i det  

 enkelte tilfælde.
 Ydes goder i situationer, der ikke er omfattet af ligningslovens § 16,  

 finder de almindelige bestemmelser i statsskattelovens §§ 4-6 anvendelse.
12.4.4. Telefontilskud - fradrag for erhvervsmæssige  

 samtaleudgifter Efter ligningslovens § 16, stk. 1, skal tilskud til telefon uden for  

 arbejdsstedet fuldt ud medregnes ved opgørelsen af den ansattes  

 skattepligtige indkomst.
 Med kravet om, at telefonen skal være uden for arbejdsstedet, er der  

 primært tænkt på tilskud til telefon i hjemmet, men bestemmelsen omfatter  

 også tilskud til f.eks. telefon i sommerhus, telefon i bilen eller  

 mobiltelefon.
 Bestemmelsen forudsætter normalt, at tilskuddet ydes til en telefon, der  

 er oprettet i en anden end firmaets navn, typisk i den ansattes navn.
 Betaler firmaet kun for telefonsamtaler »fra hjemmet«, der efter  

 særskilt bestilling for hver enkelt samtale kan dokumenteres som  

 erhvervsmæssig ved bilag fra telefonselskabet, foreligger der ikke et  

 skattepligtigt telefontilskud, men en situation hvor firmaet betaler sine  

 udgifter efter regning.
 Bestemmelsen modsvares i § 16, stk. 2, af, at den ansatte har ret til  

 fradrag for erhvervsmæssige samtaleudgifter.
I den forbindelse sondres der mellem abonnementsudgifter og  

 samtaleudgifter.
Abonnementsudgifter anses efter bestemmelsen altid for  

 private, hvorimod samtaleudgifter kan være erhvervsmæssige.
Ingen del af abonnementsudgiften kan fradrages som erhvervsmæssig, fordi  

 abonnementsudgiften anses for en privat udgift.
Baggrunden for denne  

 antagelse er det normale i, at man har en telefon i hjemmet.
Den ansatte  

 antages således selv at ville holde telefon, selv om firmaet ikke ydede  

 tilskud hertil.
Det er den ansatte, der skal sandsynliggøre størrelsen af de  

 erhvervsmæssige samtaleudgifter.
Efter § 16, stk. 2, anses telefontilskud  

 fortrinsvis at dække abonnementsudgiften.
Telefontilskuddets størrelse kan  

 således ikke tages som et direkte udtryk for størrelsen af den ansattes  

 erhvervsmæssige samtaleudgifter, uanset om firmaet har »øremærket«  

 tilskuddet til at dække samtaleudgifter.
Fradragsretten beror i øvrigt på de almindelige fradragsregler, jf.  

 ligningslovens § 9, stk. 1 (lønmodtagere), og statsskattelovens § 6, litra a  

 (ikke-lønmodtagere). Hviler fradragsretten således på § 9, stk. 1, er  

 fradraget afhængig af, om årets samlede erhvervsmæssige udgifter overstiger  

 et grundbeløb på 3.000 kr.
Grundbeløbet reguleres efter personskattelovens §  

 20 og udgør for indkomstårene 1995 og 1996 henholdsvis 3.800 kr. og 3.900 kr.
12.4.5. Fri telefon Fri telefon uden for arbejdsstedet er et personalegode.
Ved fri telefon  

 forstås, at telefonen enten er oprettet i firmaets navn, eller at firmaet  

 afholder telefonudgiften eller en procentdel af telefonudgiften, dvs. bærer  

 en direkte risiko for telefonregningens størrelse.
 Der foreligger således også fri telefon i de tilfælde, hvor firmaet  

 betaler telefonregningen, men den ansatte betaler et forud aftalt fast beløb  

 til firmaet for den private brug, f.eks. 99 kr. om måneden.
 Fri telefon omfatter derimod f.eks. ikke detilfælde, hvor firmaet betaler  

 den ansattes telefonregning op til et vist maksimum, f.eks. op til 5.000 kr.  

 I disse tilfælde foreligger der telefontilskud.
 Fri telefon omfatter også den situation, hvor firmaet har stillet en  

 firmabil med telefon til rådighed for privat brug.
Efter Ligningsrådets vejledende anvisning sættes værdien af fri telefon  

 for 1995 og 1996 til 3.000 kr., dog maksimalt til den faktiske  

 telefonregning.
Den ansattes skattepligtige indkomst forhøjes således med  

 beløbet, hvis ikke særlige omstændigheder i det enkelte tilfælde må føre til  

 et andet resultat.
 Det vejledende beløb dækker abonnementsudgiften og den private del af  

 samtaleudgiften.
Beløbet anvendes uanset, om den ansatte i øvrigt har privat telefon, men  

 den ansatte kan under den ligningsmæssige behandling få reduceret det  

 vejledende beløb på 3.000 kr. med størrelsen af årets faktiske telefonudgift  

 vedrørende den private telefon.
Firmaet skal imidlertid ikke foretage en  

 sådan reduktion ved opgørelsen af grundlaget for indeholdelsen af A-skat.
 Beløbet dækker uanset telefonens art og uanset antallet af telefoner, der  

 er stillet til fri rådighed.
Beløbet dækker derimod ikke selve telefonapparatet, idet det ikke anses  

 for indeholdt i basisabonnementet.
Beløbet omfatter heller ikke nyopretning  

 af et telefonabonnement.
 Har den ansatte kun fri telefon en del af året, foretages en  

 forholdsmæssig fordeling af årsbeløbet.
Betaler den ansatte et beløb til firmaet for brug af telefonen, reduceres  

 det skattepligtige beløb efter Ligningsrådets anvisning hermed.
Er årets  

 telefonregning f.eks. på 7.000 kr., og betaler den ansatte 3.000 kr. til  

 firmaet for brug af telefonen, er der normalt intet at beskatte.
Betaler den  

 ansatte i eksemplet derimod kun 2.000 kr. til firmaet, så skal den ansatte  

 normalt beskattes af 1.000 kr.
Den skattemæssige værdi kan ikke overstige størrelsen af den faktiske  

 telefonregning.
Er telefonregningen det pågældende år f.eks. på 2.500 kr.,  

 kan den ansatte ikke beskattes af fri telefon med et større beløb.
 Betaler firmaet kun en procentdel af telefonregningen, f.eks. 1/3,  

 foretages indkomstforhøjelsen med samme procentdel af det af Ligningsrådet  

 anviste beløb, i eksemplet med 1/3 af 3.000 kr. = 1.000 kr.
12.4.6. Firmabil til rådighed for privat kørsel Stiller arbejdsgiveren et køretøj til rådighed for den ansatte til privat  

 brug, uden at den ansatte betaler fuldt vederlag herfor, foreligger der et  

 skattepligtigt personalegode.
 I det følgende anvendes betegnelsen »fri firmabil« om rådighed  

 over et køretøj, der udløser beskatning efter § 16, stk. 4, i modsætning til  

 rådighed over et køretøj, der udløser beskatning efter hovedreglen i § 16,  

 stk. 3.
 Den »skematiske« værdiansættelse af fri firmabil efter § 16,  

 stk. 4, finder kun anvendelse på biler i sædvanlig forstand, men ikke på  

 f.eks. fri motorcykel og lign., der værdiansættes efter hovedreglen i § 16,  

 stk. 3, dvs. som lån af et aktiv.
§ 16,  stk. 4, finder endvidere kun anvendelse på  

 biler, der efter deres art og fremtræden kan være anvendelige som alternativ  

 til en privat bil, men ikke på f.eks. lastvogne, kranvogne, indrettede  

 værkstedsvogne og andre specialkøretøjer.
Privat kørsel i sådanne  

 specialkøretøjer værdiansættes efter hovedreglen i § 16, stk. 3, jf. dog de  

 modifikationer, der følger af ligningslovens § 9 C, stk. 6.
 Privat kørsel i en firmabil, der føres af en af firmaet betalt chauffør,  

 er ikke omfattet af § 16, stk. 4, men anses for firmabetalt transport, f.eks.  

 transport i en »mandskabsvogn« eller en direktionsbil, der  

 værdiansættes efter hovedreglen i § 16, stk. 3, dvs. af forbruget med de  

 modifikationer, der følger af ligningslovens § 9 C, stk. 6.
 Kun rådighed over firmabil til privat kørsel udløser beskatning efter §  

 16, stk. 4. Den erhvervsmæssige kørsel for firmaet i firmaets bil beskattes  

 ikke.
 Det bemærkes, at der ikke kan udbetales skattefri kørselsgodtgørelse efter  

 Ligningsrådets anvisning, jf. ligningslovens § 9, stk. 5, til lønmodtagere,  

 der har fået stillet en firmabil til rådighed, idet de pågældende ikke har  

 erhvervsmæssige transportudgifter.
 Der kan heller ikke udbetales skattefri kørselsgodtgørelse af et andet  

 firma (B) end det, der har stillet firmabilen til rådighed for privat kørsel  

 (A), f.eks. hvor firmabilen i weekenderne (fritiden) bruges til  

 erhvervsmæssig kørsel for dette andet firma (B), bortset fra de tilfælde,  

 hvor lønmodtageren betaler det firma, der har stillet bilen til rådighed (A),  

 fuldt vederlag for den private kørsel for det andet firma (B).
 Det har bl.a. baggrund i, at den skat, som den ansatte betaler af fri  

 firmabil, ikke er en udgift som nævnt i ligningslovens § 9, stk. 5.
 Firmabil til rådighed for privat kørsel medfører reelt, at der ikke er  

 adgang til fradrag for befordring mellem hjem og arbejde efter ligningslovens  

 § 9 C, jf. § 9 C, stk. 6.
 Der er som udgangspunkt heller ikke fradrag efter ligningslovens § 9 D for  

 transport mellem hjem og arbejde i fri firmabil.
 12.4.6.1. Hovedprincipper for værdiansættelsen, jf. § 16, stk. 4, 1.  

 og 2. pkt.
 Den skattemæssige værdi af fri firmabil sættes efter ligningslovens § 16,  

 stk. 4, til en procentdel af bilens værdi.
Det er rådigheden over firmabil til privat brug, der herved beskattes.
Den  

 skattemæssige værdi er derfor uafhængig af omfanget af den private kørsel.
 Baggrunden for denne »skematiske« værdiansættelse er ønsket om  

 at forenkle administrationen af beskatning af fri firmabil for myndighederne  

 og de skattepligtige, således at det bl.a. ikke er nødvendigt at arbejde med  

 kørselsregnskaber eller skønne over omfanget af den private kørsel.
 Beregningsgrundlaget for den skattemæssige værdiansættelse (bilens værdi)  

 skal mindst udgøre 150.000 kr. og højst 400.000 kr., uanset bilens faktiske  

 værdi i øvrigt.
 Procentdelen er 20 for indkomståret 1994, 21 for indkomståret 1995, 22 for  

 indkomståret 1996 og 23 fra og med indkomståret 1997.
 § 16,  stk. 4, finder anvendelse på hver enkelt bil,  

 firmaet stiller til rådighed for den ansatte til privat brug (der gives ikke  

 mængderabat).
 § 16,  stk. 4, finder ikke kun anvendelse på biler,  

 som firmaet ejer, men også på biler, som firmaet har lejet (leaset). Stiller  

 firmaet en lejet bil til fri rådighed for en ansat, beskattes den ansatte  

 efter § 16, stk. 4, idet den skattepligtige værdi fastsættes, som om bilen  

 var erhvervet til eje af firmaet på lejetidspunktet.
 12.4.6.2. Beregningsgrundlaget for nye kontra gamle biler, jf. § 16,  

 stk. 4, 3. og 4. pkt.
Ved opgørelsen af den værdi, som den skattemæssige værdi beregnes af  

 (beregningsgrundlaget), skelnes imellem, om firmaet har anskaffet bilen højst  

 tre år efter bilens første registrering i Centralregistret for Motorkøretøjer  

 eller ej.
Der gælder særlige regler for brugte hyrevogne.
Har firmaet anskaffet bilen højst tre år efter bilens første  

 indregistrering (»ny bil«), fastsættes beregningsgrundlaget med  

 udgangspunkt i nyvognsprisen.
Nyvognsprisen er bilens listepris fra ny,  

 inklusive registreringsafgift, moms, leveringsomkostninger og alt normalt  

 tilbehør.
 Ved normalt tilbehør forstås tilbehør, der forekommer i privatejede biler,  

 herunder telefon, men ikke særligt virksomhedstilbehør som f.eks. trækspil,  

 telefax, diktafon el.lign.
 Ved indkomstopgørelsen vedrørende »nye firmabiler« anvendes  

 nyvognsprisen som beregningsgrundlag i det indkomstår (den ansattes), hvori  

 første indregistrering er foretaget, samt de to følgende indkomstår, og  

 derefter 75 pct. af nyvognsprisen hver af de følgende indkomstår, dog mindst  

 150.000 kr. og højst 400.000 kr.
 Den skattemæssige værdi af fri firmabil opgøres ligningsmæssigt for det  

 indkomstår (regnskabsperiode), som den ansatte anvender, uanset om  

 regnskabsperioden fraviger kalenderåret.
 Er nyvognsprisen f.eks. 160.000 kr., er beregningsgrundlaget 160.000 kr.  

 de tre første indkomstår og derefter 150.000 kr. årligt (ikke 75 pct. af  

 160.000 kr. = 120.000 kr.).
 Er nyvognsprisen f.eks. 600.000 kr., er beregningsgrundlaget 400.000 kr.  

 de første tre indkomstår og derefter 400.000 kr. årligt (ikke 75 pct. af  

 400.000 kr. = 300.000 kr.).
 Har firmaet anskaffet bilen mere end tre fulde år efter bilens første  

 indregistrering (»gammel bil«), er beregningsgrundlaget firmaets  

 købspris, dvs. den pris firmaet faktisk betaler for bilen, inklusive  

 eventuelle leveringsomkostninger og normalt tilbehør.
Til købsprisen henregnes også eventuelle istandsættelsesudgifter, der  

 afholdes i forbindelse med bilens erhvervelse.
Der kan ikke opstilles en  

 generel frist for den tidsmæssige sammenhæng mellem erhvervelsen og  

 istandsættelsen, idet det må bero på en konkret vurdering af, om  

 istandsættelsen har en naturlig sammenhæng med erhvervelsen.
 Treårsreglen er fraveget for hyrevogne, der af firmaet er erhvervet uden  

 berigtigelse af yderligere registreringsafgift (dvs. at bilen har kørt mindst  

 250.000 km og er mere end to år gammel). I disse tilfælde foretages  

 værdiansættelsen efter reglen for »gamle biler«.
 Ejer firmaet og den ansatte i sameje den bil, der er stillet til rådighed  

 for den ansatte til privat brug, indkomstbeskattes den ansatte af firmaets  

 andel af bilen.
 Ejes f.eks. en »ny bil« til 200.000 kr. i lige sameje mellem  

 firmaet og den ansatte, er beregningsgrundlaget for fri firmabil den del af  

 bilens værdi, som firmaet stiller til rådighed for den ansatte, dvs. 50 pct.  

 af 200.000 kr. = 100.000 kr. de første tre indkomstår og derefter til 75 pct.  

 af 100.000 kr. = 75.000 kr. årligt.
 Betaler firmaet imidlertid en større del af bilens drifts- og  

 finansieringsomkostninger end svarende til firmaets ejerandel, beskattes den  

 ansatte efter § 16, stk. 4, som om bilen var ejet 100 pct. af firmaet.
 12.4.6.3. Kun til rådighed en del af året, jf. § 16, stk. 4, 5.  

 pkt.
 Er firmabilen kun til rådighed for privat brug en del af året, foretages  

 en forholdsmæssig fordeling af den skattemæssige årsværdi.
 Forholdet beregnes på den måde, at den ansatte skatteansættes af  

 firmabilens skattemæssige årsværdi, fratrukket værdien af det antal hele  

 måneder, firmabilen ikke er til rådighed for privat brug.
 Har den ansatte f.eks. firmabilen til fri rådighed i perioden 1/1-3/5,  

 beskattes den pågældende af 5/12 af årsværdien.
 Har den ansatte f.eks. firmabilen til fri rådighed i perioderne 1/1-3/5 og  

 20/6-31/12, beskattes den pågældende af 11/12 af årsværdien, idet den bilfri  

 periode er på mere end 30 dage, men mindre end 60 dage.
 Har den ansatte f.eks. firmabilen til fri rådighed i perioden 15/12-3/1,  

 beskattes den pågældende af 1/12 af årsværdien, idet bilen er til rådighed  

 mindre end 30 dage.
 Skifter den ansatte i årets løb en eller flere gange fri firmabil inden  

 for samme kalendermåned, accepteres det, at den ansatte kun beskattes af 1/12  

 af årsværdien af den dyreste af bilerne for den pågældende kalendermåned.
 Udskifter den ansatte f.eks. firmabil A (værdi 200.000 kr.), som den  

 ansatte har haft til fri rådighed fra året før, den 3/5 med firmabil B (værdi  

 250.000 kr.) og firmabil B med firmabil C (værdi 150.000 kr.) den 17/5 og  

 firmabil C med firmabil D (værdi 300.000 kr.) den 28/5 og firmabil D med  

 firmabil E (værdi 200.000) den 10/6, som den ansatte har til fri rådighed  

 resten af året, beskattes den pågældende af følgende værdier:
 Firmabil A: 4/12 af årsværdien af A.
 Firmabil B, C og D: 2/12 af årsværdien af D.
 Firmabil E: 6/12 af årsværdien af E.
 12.4.6.4. Privat kørsel, jf. § 16, stk. 4, 6. og 7. pkt.
 Det er kun rådighed over firmabil til privat brug, der beskattes.
Den ansatte beskattes ikke af erhvervsmæssig kørsel i firmabilen for det  

 firma, der har stillet bilen til rådighed.
Erhvervsmæssig kørsel i firmabilen  

 for et andet firma udløser beskatning af fri firmabil, fordi kørslen anses  

 for privat i relation til det firma, der har stillet firmabilen til rådighed.
 Kørsel mellem hjem og arbejde anses skattemæssigt for privat kørsel, hvis  

 ikke kørslen kan henføres under ligningslovens § 9 B som erhvervsmæssig.  

 Kørsel i firmabil mellem hjem og arbejde uden for området af § 9 B udløser  

 derfor normalt beskatning efter § 16, stk. 4.
 For ansatte med kundeopsøgende arbejde er det i § 16, stk. 4, 7. pkt.,  

 bestemt, at kørsel i firmabil højst en gang om ugen mellem hjemmet og den  

 virksomhed, hvor den pågældende er ansat, ikke udløser beskatning af fri  

 firmabil.
Ved personer med kundeopsøgende arbejde forstås personer, der kører ud til  

 kunder, nye såvel som gamle, for at sælge virksomhedens produkter, uanset om  

 produkterne har karakter af varer eller tjenesteydelser.
Det kundeopsøgende  

 arbejde skal have en vis fast karakter over året for at blive anerkendt i  

 relation til § 16, stk. 4. Kriteriet er det samme, som anvendes i  

 ligningslovens § 9 B, stk. 3.
Lovlig kørsel mellem hjem og arbejde i en firmabil på gule plader, som  

 firmaet ikke har betalt nogen moms af ved anskaffelsen (firmaet har fuldt ud  

 medregnet afgiften vedrørende anskaffelsen af bilen som indgående afgift),  

 udløser ikke beskatning efter § 16, stk. 4, af fri firmabil.
Tilsvarende  

 gælder kørsel i en lejet bil.
 Firmaet kan fratrække købemomsen (lejemomsen), når bilen udelukkende  

 anvendes i forbindelse med virksomhedens afsætning af varer og momspligtige  

 ydelser.
Kørsel mellem hjem og arbejdsplads anses normalt ikke for en kørsel, der  

 vedrører firmaets momspligtige aktivitet.
Dog accepteres kørsel mellem bopæl  

 og skiftende arbejdspladser, herunder lejlighedsvis kørsel til det faste  

 forretningssted.
Ved kørsel til skiftende arbejdssteder forstås kørsel som  

 nævnt i ligningslovens § 9 B.
 Offentligt ansattes lovlige kørsel i tjenestebil udløser ikke beskatning  

 efter § 16, stk. 4, når bilen er af en type, der ville have kunnet  

 indregistreres på gule plader, hvis den var ejet af en privat virksomhed.
 Chauffører, hvis primære funktion er transport i firmaets interesse af  

 personer, varer, materialer eller værktøj, kan starte og slutte det daglige  

 arbejde ved at køre fra og til hjemmet i firmaets bil, uden at det udløser  

 beskatning efter § 16, stk. 4, af fri firmabil.
 Det skal i disse situationer - på baggrund af de faktiske forhold i den  

 enkelte situation - kunne godtgøres, at den pågældendes primære opgave er at  

 være fører af bilen.
 Tilfældigt chaufførarbejde eller chaufførarbejde, der er en bifunktion til  

 den pågældendes arbejde som helhed, kommer ikke i betragtning.
 Personer med vagt fra hjemmet til »uvisse adresser« uden for  

 normal arbejdstid kan i forbindelse med vagten køre mellem hjemmet og  

 virksomheden, uden at det udløser beskatning efter § 16, stk. 4, af fri  

 firmabil.
 Det er dog en betingelse, at kørslen fra hjemmet til de adresser, som den  

 pågældende bliver kaldt til, må forventes at kunne henføres under  

 ligningslovens § 9 B.
 En ansat med firmabil har mulighed for at undgå beskatning af fri firmabil  

 ved ikke at anvende firmabilen privat.
En absolut forudsætning for at undgå beskatning er, at der foreligger en  

 skriftlig aftale mellem den ansatte og firmaet om, at bilen ikke er til  

 rådighed for privat brug.
I den forbindelse bemærkes, at det påhviler firmaet  

 som indeholdelsespligtig at påse, at der indeholdes A-skat for firmabiler,  

 der er til rådighed for privat brug, eller som faktisk bruges privat.
 Køres blot en gang i året privat i en firmabil trods aftale med firmaet  

 om, at firmabilen ikke er til rådighed for privat kørsel, udløses beskatning  

 af værdien af fri firmabil for hele året, dog højst for den periode af året,  

 hvor firmabil er til rådighed for den ansatte, herunder til rådighed for  

 erhvervsmæssig kørsel.
 Afleverer en ansat med firmabil, der har indgået en aftale med firmaet om,  

 at firmabilen ikke er til rådighed for privat kørsel, i alle tilfælde  

 firmabilen i virksomheden uden for arbejdstiden, kan den ansatte normalt være  

 sikker på ikke at blive beskattet af fri firmabil.
 Holder firmabilen derimod ved hjemmet uden for arbejdstiden, er  

 formodningen for, at firmabilen - uanset en eventuel aftale med firmaet om  

 det modsatte - rent faktisk anvendes privat, og den ansatte må derfor  

 sandsynliggøre over for skattemyndighederne, at dette ikke er tilfældet, for  

 at undgå beskatning.
 Bedømmelsen er ligningsmæssig og konkret, men i bedømmelsen indgår, om  

 kørslen til hjemmet kan anses for erhvervsmæssig, og om den ansattes  

 levevis/rutiner i øvrigt er tilrettelagt på en måde, der bekræfter, at  

 firmabilen ikke anvendes privat, herunder bopælens beliggenhed i forhold til  

 bl.a. dagligvarerforretninger, om familien har egen bil, familiens størrelse  

 m.v., således at familiens samlede levevis/rutiner bekræfter, at firmabilen  

 ikke anvendes privat.
 Foretager den ansatte daglige registreringer med specificeret angivelse af  

 dagens kørsel, og udviser registreringerne alene erhvervsmæssig kørsel, har  

 den ansatte normalt løftet bevisbyrden for, at bilen ikke bruges privat.
 12.4.6.5. Egenbetaling, jf. § 16, stk. 4, 8. pkt.
 Udgangspunktet for beskatningen af fri firmabil efter § 16, stk. 4, er, at  

 firmaet afholder alle omkostninger vedrørende firmabilen, herunder udgifter  

 til benzin (bortset fra tilfælde af sameje).
Betaler den ansatte firmaet for råderetten over bilen, reduceres den  

 skattepligtige værdi af den fri firmabil med beløbet.
Reduktionen kan ikke  

 overstige den skattepligtige værdi af firmabilen.
Betaler den ansatte f.eks.  

 500 kr. om måneden i 1995 til arbejdsgiveren for den private brug af en  

 »ny firmabil« til 200.000 kr., opgøres den skattepligtige værdi af  

 den fri firmabil til 42.000 kr. - 6.000 kr. = 36.000 kr.
 Betalingen skal være foretaget i det indkomstår, for hvilket beskatningen  

 foretages, og betalingen skal være foretaget af beskattede midler direkte til  

 firmaet.
 Firmaet skal på normal måde indtægtsføre den ansattes betalinger for  

 råderetten.
 Beløb, som den ansatte selv anvender til f.eks. køb af benzin til  

 firmabilen, kan således ikke anvendes til reduktion af den skattepligtige  

 værdi.
 Det er uden betydning, om betalingen foretages ratevis over året eller som  

 en sum, men foretages betalingen ikke ratevis i takt med lønudbetalingerne,  

 skal firmaet foretage A-skattetræk i lønnen i forhold til det på  

 lønberegningstidspunktet faktisk indgåede beløb i det forløbne år.
Efter ligningslovens § 9 C er der ret til fradrag for transport mellem  

 sædvanlig bopæl og arbejdsplads.
Denne fradragsret omfatter i realiteten ikke  

 skattepligtige med firmabil til rådighed for privat kørsel, jf.  

 ligningslovens § 9 C, stk. 6. Den indkomstforhøjelse, der eventuelt foretages  

 efter § 9 C, stk. 6, som modvægt til et selvangivet fradrag for transport  

 mellem hjem og arbejde, kan ikke anvendes til reduktion af den skattepligtige  

 værdi af fri firmabil.
12.5. Sommerbolig, jf. § 16, stk. 5 Stiller firmaet en sommerbolig til rådighed for en ansat, og betaler den  

 ansatte ikke fuldt vederlag herfor, foreligger der et skattepligtigt  

 personalegode.
 Om feriefonde m.v. henvises til punkt 12.4.1.
I § 16, stk. 5, er ansættelsen af den skattemæssige værdi af fri  

 sommerbolig skematiseret.
Herefter sættes værdien pr. uge til en procentdel  

 af sommerboligens værdi.
 Udtrykket sommerbolig dækker over enhver form for bolig, der har karakter  

 af fritidsbolig, herunder sommerhus, fjeldhytte, ferielejlighed og lign.
 Sommerboliger, der er beliggende her i landet, værdiansættes med  

 udgangspunkt i den offentlige ejendomsvurdering pr. 1. januar i brugsåret.  

 Sommerboliger, der er beliggende i udlandet, værdiansættes af  

 skattemyndighederne efter et skøn over boligens værdi ved årets begyndelse,  

 på samme måde som ved opgørelsen af lejeværdi af egen bolig i udlandet.
Den procent, der skal anvendes ved værdiansættelsen, er i loven fastsat  

 pr. uge.
Procentsatsen er 1/2 for ugerne 22-34 og 1/4 for årets øvrige uger.
Er sommerboligen kun til rådighed mindre end en uge, foretages en  

 forholdsmæssig fordeling med udgangspunkt i værdien for et døgns råden.  

 Værdiansættelsen skal altid foretages ud fra mindst et døgns råden.
Er  

 boligen f.eks. kun til rådighed 6 timer en dag, værdiansættes råderetten, som  

 om boligen har været til rådighed et helt døgn.
Værdiansættelsen efter § 16, stk. 5, forudsætter, at firmaet betaler alle  

 udgifter vedrørende sommerboligen.
Betaler den ansatte i brugsåret firmaet  

 for råderetten, nedsættes den skattepligtige værdi af sommerboligen med det  

 betalte beløb.
 Firmaet skal på normal måde indtægtsføre den ansattes betaling for  

 råderetten.
 Ejer firmaet og den ansatte i sameje den sommerbolig, der stilles til  

 rådighed for privat brug, indkomstbeskattes den ansatte af firmaets andel af  

 sommerboligen.
 Ejes f.eks. en sommerbolig til 400.000 kr. i lige sameje mellem firmaet og  

 den ansatte, sættes værdien af den del af sommerboligen, som firmaet stiller  

 til rådighed for den ansatte i uge 30, til 0,5 pct. af 200.000 kr. = 1.000  

 kr.
 Betaler firmaet imidlertid en større del af omkostningerne ved  

 sommerboligen end svarende til firmaets ejerandel, beskattes den ansatte  

 efter § 16, stk. 5, som om sommerboligen var ejet 100 pct. af firmaet.
12.6. Lystbåd, jf. § 16, stk. 6 Stiller firmaet en lystbåd til rådighed for en ansat, og betaler den  

 ansatte ikke fuldt vederlag herfor, foreligger der et skattepligtigt  

 personalegode.
 Ligesom for firmabiler kan en ansat, der anvender en lystbåd  

 erhvervsmæssigt, aftale med firmaet, at båden ikke er til rådighed for privat  

 brug.
Efter § 16, stk. 6, ansættes den skattepligtige værdi af fri lystbåd  

 skematisk.
Herefter sættes værdien pr. uge til en procentdel af bådens værdi.
 Udtrykket lystbåd dækker enhver form for båd, der kan anvendes i  

 fritidsøjemed.
 Bådens værdi skal i overensstemmelse med ligningslovens § 16, stk. 6,  

 fastsættes ud fra bådens anskaffelsessum inkl. moms og levering.
 Den procent, der skal anvendes ved værdiansættelsen, er i loven fastsat  

 til 2 pr. uge.
Er båden kun til rådighed mindre end en uge, foretages en forholdsmæssig  

 fordeling med udgangspunkt i værdien for et døgns råden.
Værdiansættelsen  

 skal altid foretages ud fra mindst et døgns råden.
Er båden f.eks. kun til  

 rådighed i 6 timer en dag, værdiansættes råderetten, som om båden har været  

 til rådighed et helt døgn.
Værdiansættelsen efter § 16, stk. 6, forudsætter, at firmaet betaler alle  

 udgifter vedrørende båden, herunder for bådens faste plads i havnen, men ikke  

 for havneplads i »gæstehavne«.
Betaler den ansatte i brugsåret  

 firmaet for råderetten, reduceres den skattepligtige værdi med beløbet.
 Firmaet skal på normal måde indtægtsføre den ansattes betaling for  

 råderetten.
 Der foretages ikke beskatning for den tid, hvor båden mere varigt er  

 trukket på land - typisk om vinteren.
 Ejer firmaet og den ansatte i sameje den båd, der stilles til rådighed for  

 privat brug, indkomstbeskattes den ansatte af firmaets andel af båden.
 Ejes f.eks. en båd til 600.000 kr. i lige sameje mellem firmaet og den  

 ansatte, sættes værdien af den del af båden, som firmaet stiller til rådighed  

 for den ansatte i en uge, til 2 pct. af 300.000 kr. = 6.000 kr.
 Betaler firmaet imidlertid en større del af bådens omkostninger end  

 svarende til ejerandelen, beskattes den ansatte efter § 16, stk. 6, som om  

 båden var ejet 100 pct. af firmaet.
12.7. Tjeneste- og lejeboliger, jf. § 16, stk. 7-9 Ved lov nr. 482 af 30. juni 1993 (telefonudgifter og personalegoder) blev  

 det ved indførelsen af ligningslovens § 16 fastsat, at personalegoder,  

 herunder boliger, der stilles til rådighed for ansatte, medlemmer af  

 bestyrelser m.v. skattemæssigt skal værdiansættes til markedsværdien, jf.  

 ligningslovens § 16, stk. 3.
 Markedsværdien udgør det lejebeløb, som boligen kunne indbringe ved  

 udlejning til en udenforstående.
 Ved værdiansættelsen efter markedsværdiprincippet er det uden betydning,  

 om den ansatte har pligt til at bebo den pågældende bolig (tjenestebolig)  

 eller pligt til at fraflytte boligen i forbindelse med ansættelsesforholdets  

 ophør (lejebolig).
 Ved lov nr. 216 af 29. marts 1995 er der som ligningslovens § 16, stk.  

 7-9, fastsat regler om nedslag i markedsværdien ved beregningen af den  

 skattemæssige værdi af ansattes tjenesteboliger og lejeboliger.
 Den ansatte skal beskattes af forskellen mellem det faktisk betalte og den  

 fastsatte skattemæssige værdi af boligen.
 Reglerne finder anvendelse på helårsboliger, uanset om boligerne er  

 beliggende her i landet eller i udlandet.
12.7.1. Ansatte, der ikke har væsentlig indflydelse på egen  

 aflønningsform For boliger, som det af hensyn til udførelsen af arbejdet skønnes  

 nødvendigt, at den ansatte har pligt til at bebo under ansættelsen og til at  

 fraflytte ved ansættelsens ophør (tjenesteboliger), ansættes den  

 skattemæssige værdi som markedslejen nedsat med 30 pct.
 For boliger, som den ansatte ikke har pligt til at bebo, men alene har  

 pligt til at fraflytte ved ansættelsens ophør (lejeboliger), ansættes den  

 skattemæssige værdi som markedslejen nedsat med 10 pct.
 For boliger, som den ansatte hverken har pligt til at bebo eller pligt til  

 at fraflytte i forbindelse med ansættelsesforholdets ophør, ansættes den  

 skattemæssige værdi fortsat til markedslejen uden nedslag.
 Ligningsrådet har i december 1994, dvs. før vedtagelsen af de nye regler  

 for tjeneste- og lejeboliger, for indkomstårene 1994 og 1995 godkendt nærmere  

 anvisninger om, hvad ligningsmyndighederne skal forstå ved markedslejen af en  

 bolig.
Ligningsrådet har godkendt, at de ansatte kun skal beskattes, hvis der  

 betales en leje, der ligger under de satser, der er fastsat af Ligningsrådet  

 for fri helårsbolig.
Satserne fremgår af TSSCIR 1994-24.
 Ligningsrådet har i september måned 1995 vedtaget at videreføre  

 anvisningerne vedrørende fri helårsbolig for 1996.
De af Ligningsrådet for indkomstårene 1994, 1995 og 1996 godkendte  

 anvisninger kan fortsat lægges til grund ved fastsættelsen af markedsværdien  

 af boligerne.
Nedslagene på 30 pct. eller 10 pct. kan således tage  

 udgangspunkt i enten en individuel vurderet markedsleje eller i  

 Ligningsrådets standardiserede markedsleje.
Den skattepligtige værdi af en tjenestebolig efter nedsættelsen med 30  

 pct. kan højst sættes til et maksimumsbeløb, der beregnes som 15 pct. af den  

 ansattes faste pengeløn for den tilsvarende periode fra den pågældende  

 arbejdsgiver.
Maksimumsbeløbet skal dog mindst beregnes som 15 pct. af  

 160.000 kr.
Ved den faste pengeløn forstås i denne forbindelse den ansattes sædvanlige  

 løn i form af penge før beregning af arbejdsmarkedsbidrag og skat samt  

 eventuelt eget pensionsbidrag.
Løn og vederlag, der ydes for særlige  

 arbejdsmæssige forpligtelser ud over den normale beskæftigelse, herunder  

 bl.a. overarbejdstillæg, indgår ikke i den faste løn i den omhandlede  

 forbindelse.
 Eksempel 1.
En ansat har rådighed over en tjenestebolig hele indkomståret.
Boligens  

 markedsleje udgør 2.000 kr. om måneden.
Den ansattes faste pengeløn udgør  

 10.000 kr. om måneden.
Boligens skattemæssige værdi beregnes som følger:
Den skattemæssige værdi af boligen sættes til det laveste bel øb af 70  

 pct. af markedsværdien (16.800 kr.) og 15 pct. af den faste pengeløn, dog  

 mindst 15 pct. af 160.000 kr. (24.000 kr.), dvs. at den skattemæssige værdi  

 af boligen sættes til 16.800 kr.
Den ansatte skal beskattes, i det omfang  

 dette beløb overstiger den faktisk betalte husleje.
 I dette eksempel udgør markedsværdien efter nedslag et lavere beløb end  

 loftet (maksimumsbeløbet). Loftet får således ingen betydning.
 Er boligen kun til rådighed en del af året, nedsættes de 160.000 kr.  

 svarende til det antal hele måneder, hvori boligen ikke har været til  

 rådighed.
 Eksempel 2.
En ansat har rådighed over en tjenestebolig fra og med den 1. oktober i  

 indkomståret og resten af indkomståret.
Boligens markedsleje udgør 5.000 kr.  

 om måneden.
Den ansattes faste pengeløn udgør 20.000 kr. om måneden.
Boligens  

 skattemæssige værdi beregnes som følger:
Den skattemæssige værdi af boligen sættes til det laveste beløb af 70 pct.  

 af markedsværdien (10.500 kr.) og 15 pct. af den faste pengeløn (9.000 kr.),  

 dog mindst 15 pct. af 40.000 kr., dvs. at den skattemæssige værdi af boligen  

 sættes til 9.000 kr.
Den ansatte skal beskattes, i det omfang dette beløb  

 overstiger den faktisk betalte husleje.
 I dette eksempel udgør markedsværdien efter nedslag et højere beløb end  

 loftet (maksimumsbeløbet). Loftet medfører således en lavere skattemæssig  

 værdi af boligen.
Nedslagene på 30 og 10 pct. og 15 pct.'s-reglen knytter sig alene til den  

 skattemæssige værdi af boligen.
Værdien af arbejdsgiverbetalt el, varme og  

 lignende skal fortsat fastsættes ud fra markedsværdien.
12.7.2. Ansatte, der har væsentlig indflydelse på egen  

 aflønningsform Hvis den ansatte er direktør eller en anden medarbejder med væsentlig  

 indflydelse på egen aflønningsform, skal en bolig, der stilles til rådighed  

 for den ansatte, dog fortsat værdiansættes til markedslejen uden nedslag.
 Der skal således ikke gives nedslag ved den skattemæssige værdiansættelse  

 af en bolig, der stilles til rådighed for en hovedaktionær i et selskab, der  

 som led i et ansættelsesforhold med selskabet lejer en bolig af det  

 pågældende selskab.
12.8. Virksomhedsskattelovens § 1, stk. 3 Efter virksomhedsskatteloven kan skattepligtige personer, der driver  

 selvstændig virksomhed, vælge at anvende de særlige regler i  

 virksomhedsskatteloven ved opgørelsen af den skattepligtige indkomst fra  

 virksomheden.
Den erhvervsdrivende kan fra indkomstår til indkomstår vælge,  

 om virksomhedsskattelovens regler skal anvendes ved indkomstopgørelsen eller  

 ej.
Efter virksomhedsskattelovens § 1, stk. 3, kan aktiver, der benyttes til  

 både erhvervsmæssige og private formål, kun indgå under virksomhedsordningen  

 i nærmere angivet omfang.
For så vidt angår blandet benyttede driftsmidler,  

 er det kun biler og vindmøller samt de af Ligningsrådet i denne sammenhæng  

 godkendte blandet benyttede aktiver, der kan henføres under  

 virksomhedsordningen.
 Efter virksomhedsskattelovens § 1, stk. 3, sidste punktum, finder  

 ligningslovens § 16 om beskatningen af personalegoder tilsvarende anvendelse  

 ved fastsættelsen af værdien af privat benyttede aktiver, der indgår i  

 virksomheden.
Ligningslovens § 16 finder således anvendelse på personligt  

 erhvervsdrivendes biler, når den erhvervsdrivende har valgt at henføre bilen  

 under virksomhedsordningen, men tillige anvender bilen privat.
Anvender den  

 erhvervsdrivende således bilen til privat kørsel, f.eks. til  

 husholdningsindkøb, til familiebesøg, til transport af børn til og fra  

 institution el.lign., beskattes den pågældende som en ansat med firmabil til  

 rådighed for privat brug, jf. § 16, stk. 4.
 Har en personligt erhvervsdrivende en bil, der ikke er henført under  

 virksomhedsordningen, men anvendes både privat og erhvervsmæssigt, begrænses  

 den erhvervsdrivendes adgang til at fradrage omkostningerne ved bilen som  

 hidtil til den del af årets omkostninger, der kan henføres til den  

 erhvervsmæssige brug.
12.9. Indberetning Efter skattekontrollovens § 7 A, stk. 3, er skatteministeren bemyndiget  

 til efter indstilling fra Ligningsrådet administrativt at fastsætte, hvilke  

 personalegoder virksomhederne skal indberette til de statslige told- og  

 skattemyndigheder sammen med lønoplysningerne i øvrigt.
Skatteministeren kan  

 herunder bestemme, at indberetningen ikke kun skal omfatte personalegodets  

 art, men tillige en værdiansættelse af godet.
 De bestemmelser, skatteministeren fastsætter om personalegoder med hjemmel  

 i skattekontrollovens § 7 A, stk. 3, er  

 »indberetningsbestemmelser«, der kun er bindende for  

 ligningsmyndighederne i det omfang, de af skatteministeren for  

 indberetningerne foreskrevne værdiansættelsesmetoder er udtryk for  

 Ligningsrådets opfattelse.
 Skatteministeren har med hjemmel i skattekontrollovens § 7 A, stk. 3,  

 bestemt, at arbejdsgivere m.v. skal foretage indberetning om fri telefon,  

 firmabil, helårsbolig, forsyninger til helårsbolig, sommerbolig, lystbåd,  

 personalelån, frikort til offentlig befordring og tv/radiolicens, jf. § 10 i  

 bekendtgørelse nr. 1175 af 22. december 1994 om indberetningspligter m.v.  

 efter skattekontrolloven, som ændret ved bekendtgørelse nr. 1167 af 20.  

 december 1995. Bortset fra personalegoder i form af helårsbolig til visse  

 ansatte, personalelån og sommerboliger beliggende i udlandet, skal goderne  

 indberettes med en værdiangivelse.
 Den indberetningspligt, virksomhederne hermed er pålagt vedrørende  

 personalegoder, omfatter ikke kun goder ydet til den ansatte selv, men også  

 goder, der er ydet til andre end den ansatte selv, når ydelsen utvivlsomt  

 udspringer af ansættelsesforholdet, f.eks. ydelse af et gode til den ansattes  

 ægtefælle m.v.
12.10. Indeholdelse af A-skat Med hjemmel i kildeskattelovens § 43, stk. 2, kan skatteministeren  

 bestemme, i hvilket omfang personalegoder skal behandles som A-indkomst med  

 deraf følgende skattetræk i lønudbetalingerne.
 Skatteministeren har således bestemt, at personalegoder i form af fri  

 firmabil og fri telefon skal behandles som A-indkomst, jf. § 20, nr. 20 og  

 21, i bekendtgørelse nr. 768 af 19. september 1995 om opkrævning m.v. af  

 indkomst- og formueskat (»kildeskattebekendtgørelsen«).
 Herudover er telefontilskud A-indkomst.
 Indeholdelse af A-skat for fri telefon og fri firmabil, der er  

 naturalieydelser, indebærer, at skatten skal indeholdes i den ansattes øvrige  

 løn.
 Indeholdelsen skal foretages løbende, dvs. i hver lønudbetaling, der  

 foretages for de tidsrum, hvor telefonen eller bilen er til fri rådighed.
 I den forbindelse henledes opmærksomheden på, at den skattemæssige værdi  

 af fri firmabil ikke kan opgøres for en kortere periode end 30 dage, jf.  

 punkt 12.4.6.3., og at der skal tages hensyn til eventuel egenbetaling til  

 firmaet, jf. punkt 12.4.6.5.
Skifter en ansat med fri firmabil arbejdsgiver midt i en måned, og får den  

 ansatte også fri firmabil af den nye arbejdsgiver, må den ansatte oplyse  

 (dokumentere) over for den nye arbejdsgiver, hvorledes den tidligere  

 arbejdsgiver for den pågældende måned har indeholdt A-skat af den hidtidige  

 firmabil, således at den nye arbejdsgiver kan tage hensyn til den allerede  

 indeholdte A-skat af fri firmabil i lønudbetalingen for den pågældende måned.  

 Stilles telefon eller bil til fri rådighed for en medarbejder, der ikke får  

 udbetalt pengeløn, eller som får udbetalt en pengeløn, der er mindre end  

 skatten af disse goder, kan skattetræk kun foretages med så stort et beløb,  

 som kontantlønnen kan rumme.
I disse tilfælde må et restskattetræk foretages  

 i næst følgende lønudbetaling inden for samme indkomstår (den ansattes), hvor  

 der er plads dertil.
Forholdet er nærmere reguleret i § 23 i  

 kildeskattebekendtgørelsen.
 Der indeholdes ikke A-skat vedrørende personligt erhvervsdrivendes private  

 brug af en bil, der er valgt henført under virksomhedsordningen.
 13. GOODWILL M.V.
Ligningslovens § 16 E og § 16 F Ligningslovens §§ 16 E og 16 F er indsat i ligningsloven ved lov nr. 428  

 af 25. juni 1993. Bestemmelserne indfører regler for beskatning af goodwill  

 samt i tilknytning hertil adgang til afskrivninger på vederlaget ved  

 erhvervelse af goodwill.
 Samtidig er der sket en ændring af beskatningsformen (fra beskatning som  

 særlig indkomst til beskatning som skattepligtig indkomst) for fortjeneste og  

 tab ved afståelse m.v. af tidsbegrænsede rettigheder m.v. og retten ifølge en  

 udbytte-, forpagtnings- eller lejekontrakt, godtgørelse for opgivelse af  

 agentur og vederlag for påtagelse af konkurrenceklausuler.
Ved lov nr. 313 af 17. maj 1995 er det præciseret, at også fortjeneste  

 eller tab ved afståelse af tidsubegrænsede rettigheder er omfattet af  

 overførslen fra beskatning som særlig indkomst til beskatning som  

 skattepligtig indkomst.
Ved samme lov er bestemmelsen i § 2, nr. 15, i lov om  

 særlig indkomstskat m.v. med virkning fra og med indkomståret 1996 overført  

 til ligningslovens § 16 E, stk. 1, nr. 6. Ændringen betyder, at  

 afløsningssummerne omfattes af den skattepligtige indkomst.
Vederlag for  

 afløsning af pensionstilsagn, der ikke er afdækket i et pengeinstitut, jf.  

 ligningslovens § 16 E, stk. 1, nr. 6, er som følge af lovændringen for  

 skattepligtige personer omfattet af ligningslovens § 7 O, stk. 1, nr. 4.
 Reglerne i ligningslovens §§ 16 E og 16 F er nærmere beskrevet i cirkulære  

 nr. 97 af 26. juni 1995 om beskatning af goodwill m.v.
 Ændringerne ved lov nr. 313 af 17. maj 1995 er dog omtalt i punkt 2.3.5.  

 og punkt 2.5.-7. i cirkulære nr. 181 af 1. december 1995 om ophævelse af lov  

 om særlig indkomstskat m.v. og ændring af forskellige skattelove og  

 konkursloven.
14. FRADRAG 14.1. Ligningslovens § 6 - kurstabsfradrag ved omlægning af  

 kontantlån Låntagere med kontantlån, der er optaget i et realkreditinstitut før den  

 19. maj 1993, kan under visse betingelser fortsat fradrage kurstabet efter en  

 omlægning af lånet ved opgørelsen af den skattepligtige indkomst.
Kredsen af skattepligtige, der er omfattet af reglerne, er selskaber,  

 foreninger, fonde, personer og dødsboer.
Der er ingen begrænsninger i forhold  

 til karakteren af den pantsatte ejendom.
Reglerne finder anvendelse for alle  

 kategorier af ejendomme, herunder ejerboliger til helårsbrug, fritidshuse og  

 erhvervsejendomme.
Det er en forudsætning, at det lån, som omlægges, er optaget i et  

 realkreditinstitut.
Heri ligger, at lånet enten skal være optaget i Dansk  

 Landbrugs Realkreditfond eller i et institut, der er undergivet  

 realkreditlovens bestemmelser.
Betegnelsen kontantlån dækker dels kontantlån,  

 der er ydet som nominallån, herunder lån der kun kan indfries med  

 obligationer dels kontantlån, der er ydet som indekslån.
Reglerne om kurstabsfradrag ved omlægning af kontantlån har virkning for  

 omlægninger, der finder sted den 27. juni 1993 eller senere.
Omlægningen  

 anses for at have fundet sted den 27. juni 1993 eller senere, såfremt både  

 indfrielse og låneoptagelse sker efter den 26. juni 1993. Indfrielsen af  

 kontantlånet anses for sket den dag, det realkreditinstitut, der har ydet  

 kontantlånet, modtager pengene/obligationerne til indfrielsen.
Optagelsen af  

 det nye realkreditlån anses for sket den dag, det realkreditinstitut, som  

 yder det nye lån, har udbetalt låneprovenuet. »Udbetales«  

 låneprovenuet i obligationer, anses optagelsen for sket den dag,  

 obligationerne er overført til Værdipapircentralen.
Reglerne i ligningslovens § 6 finder ikke anvendelse, såfremt der efter  

 kursgevinstlovens regler er adgang til fradrag for kurstab ved indfrielse af  

 det pågældende kontantlån.
At fradragsretten efter kursgevinstloven har  

 fortrinsret indebærer, at der ikke kan foretages fradrag for differencebeløb  

 efter ligningslovens § 6, i situationer hvor det fradragsberettigede kurstab  

 efter kursgevinstloven er mindre end det fradragsberettigede kurstab efter  

 ligningslovens § 6.
14.1.1. Betingelser for fradragsretten Midlerne til indfrielsen skal hidrøre fra provenuet fra et nyt  

 realkreditlån ( omlægningslånet ) optaget med det formål at indfri  

 kontantlånet.
Der skal dermed være en tæt sammenknytning mellem de to lån.  

 Kravet om samtidighed anses for opfyldt, såfremt der maksimalt forløber 1 år  

 mellem transaktionerne (indfrielse og optagelse). Hvor kontantlånet indfries  

 før optagelsen af omlægningslånet, er det dog et yderligere krav, at der  

 forinden indfrielsen er afgivet et lånetilbud vedrørende omlægningslånet,  

 samt at det er det pågældende lånetilbud, der udnyttes ved hjemtagelsen af  

 omlægningslånet.
Heri ligger principielt et krav om identitet mellem det  

 lånetilbud, der benyttes, og det, der blev afgivet før indfrielsen af  

 kontantlånet. Ændringer af de forudsætninger, lånetilbudet hviler på, kan dog  

 medføre, at der opstår et behov for indholdsmæssige ændringer.
Alt afhængig  

 af baggrunden og karakteren af ændringerne kan der blive tale om en accept  

 heraf uden konsekvenser for kurstabsfradraget.
Som et eksempel på en acceptabel ændring kan nævnes den situation, hvor  

 omlægningslånet (i form af et kontantlån) hjemtages på grundlag af  

 obligationer med en anden nominel rente end den, der er fastsat i det  

 oprindelige lånetilbud.
Som eksempel på andre acceptable ændringer kan nævnes  

 en nedsættelse af omlægningslånets størrelse, en forhøjelse af  

 omlægningslånets størrelse, der er betinget af ændringer i lånetilbudets  

 forudsætninger, en forlængelse af lånetilbudet efter tidspunktet for  

 kontantlånets indfrielse samt en ændring af omlægningslånets løbetid, dog  

 forudsat at betingelsen om, at omlægningslånets løbetid mindst skal svare til  

 restløbetiden på det gamle kontantlån, stadig opfyldes.
Der kan kun opnås fradrag i det omfang, kontantlånet indfries med  

 provenuet fra et nyt realkreditlån.
Hvis kontantlånet kun indfries delvist  

 eller for en del indfries med andre midler, reduceres fradraget  

 forholdsmæssigt.
Reduktionen skal ske efter samme princip, som gælder ved  

 ekstraordinær indfrielse.
Det vil sige, at reduktionen skal ske på grundlag  

 af forholdet mellem den del af kontantlånets obligationsrestgæld (pari), der  

 indfries med provenuet fra det nye realkreditlån, og den samlede  

 obligationsrestgæld (pari) på kontantlånet.
Er der tale om indfrielse af et  

 eller flere kontantlån med to eller flere nye realkreditlån, skal  

 kurstabsbeløbet fordeles på de nye lån efter størrelsen af de pågældende låns  

 hovedstol.
At omlægningslånet skal være et realkreditlån betyder, at lånet  

 enten skal være optaget i Dansk Landbrugs Realkreditfond eller et  

 realkreditinstitut omfattet af realkreditloven.
Der kan være tale om såvel et  

 nyt kontantlån som et obligationslån.
Omlægningslånet skal have en løbetid, der mindst svarer til restløbetiden  

 på det kontantlån, der indfries.
Hvis flere kontantlån indfries med et  

 realkreditlån, skal løbetiden på omlægningslånet mindst svare til et vejet  

 gennemsnit af restløbetiden på de kontantlån, der indfries.
Sammenvejningen  

 sker efter størrelsen af de pågældende kontantlåns obligationsrestgæld på  

 indfrielsestidspunktet.
Har omlægningslånet en løbetid, der er mindre end det  

 vejede gennemsnit, er konsekvensen, at hele kurstabsfradraget bortfalder.
Omlægningen skal være foretaget inden 1. januar 1996. Det er her - i  

 modsætning til det under punkt 14.1. anførte - tilstrækkeligt, at låntager  

 inden den 1. januar 1996 skriftligt har accepteret et af  

 realkreditinstituttet fremsendt lånetilbud vedrørende omlægningslånet.
I og  

 med, at de øvrige betingelser for fradragsretten skal være opfyldt, vil det  

 tillige være et krav, at der maksimalt forløber 1 år mellem indfrielsen af  

 det gamle kontantlån og optagelsen af omlægningslånet.
Optagelsen af  

 omlægningslånet anses som nævnt i punkt 14.1. for sket den dag, låneprovenuet  

 udbetales.
14.1.2. Kurstabet Ved kurstabet ved indfrielse af kontantlånet forstås saldoen på  

 indfrielsestidspunktet på den amortisationskonto, som er knyttet til  

 kontantlånet.
Saldoen svarer til forskellen mellem obligationsrestgælden og  

 lånets pantebrevsrestgæld (kontantlånsrestgælden). Pantebrevsrestgælden er  

 det beløb, debitor uden konvertering skal indfri i form af afdrag over lånets  

 restløbetid, mens obligationsrestgælden er udtryk for pariværdien af de  

 underliggende obligationer.
14.1.3. Fradraget Det opgjorte kurstab fordeles over det nye låns samlede antal terminer med  

 lige store årlige beløb pr. termin.
Det årlige kurstabsfradrag udgør summen  

 af kurstabsbeløb pr. forfalden termin.
Hvor omlægningslånet hjemtages, men  

 ikke straks benyttes til indfrielse af kontantlånet, f.eks. fordi dette er  

 opsagt til førstkommende termin, skal fradraget fordeles over det resterende  

 antal terminer på omlægningslånet på det tidspunkt, hvor kontantlånet  

 indfries.
Er der tale om indfrielse af flere kontantlån, skal fradraget  

 fordeles over det resterende antal terminer på omlægningslånet på det  

 tidspunkt, hvor det sidste af kontantlånene indfries.
Såfremt det årlige fradragsbeløb, der er knyttet til det nye lån, er under  

 100 kr., så bortfalder fradraget dog.
Mindstegrænsen på de 100 kr. gælder pr.  

 lån.
Mindstegrænsen finder alene anvendelse i forhold til låneomlægninger,  

 der finder sted den 1. januar 1996 eller senere.
For personer gives fradraget i kapitalindkomsten.
Ved benyttelse af  

 virksomhedsordningen fragår kurstabet ved opgørelsen af virksomhedens  

 overskud, der med fradrag af kapitalafkast skal medregnes i den  

 skattepligtiges personlige indkomst i det indkomstår, hvor overskuddet  

 overgår til den skattepligtige.
14.1.4. Ekstraordinær indfrielse Foretages der hel eller delvis ekstraordinær indfrielse af omlægningslånet  

 eller lån, der gennem en eller flere låneomlægninger fremtræder som  

 erstatning for omlægningslånet, reduceres fradragsbeløbet med en  

 forholdsmæssig andel, der svarer til forholdet mellem på den ene side det til  

 det ekstraordinært indbetalte beløb svarende obligationsafdrag og på den  

 anden side det pågældende låns obligationsrestgæld på indfrielsestidspunktet,  

 jf. dog punkt 14.1.5. Indfries lånet helt, bortfalder retten til den  

 resterende del af kurstabsfradraget således.
Hvor det ekstraordinært  

 indbetalte beløb anvendes til en ydelsesnedsættelse, er det det årlige  

 fradragsbeløb, der reduceres.
Anvendes det ekstraordinært indbetalte beløb  

 til en løbetidsnedsættelse, således at ydelsen forbliver den samme, sker  

 reduktionen ved at reducere det resterende fradragsbeløb, hvorefter det  

 reducerede fradragsbeløb så fordeles på de resterende terminer efter  

 løbetidsnedsættelsen.
Det vil sige, at den del af kurstabsfradraget, som kan  

 henføres til de terminer, der bortfalder, ligeledes bortfalder.
Ved en  

 løbetidsnedsættelse forudsætter bevarelsen af kurstabsfradraget dog, at  

 lånets samlede løbetid stadig, dvs. også efter løbetidsnedsættelsen, opfylder  

 betingelsen om, at løbetiden mindst skal svare til restløbetiden på det  

 indfriede lån.
For indfrielser, der foretages den 1. januar 1996 eller senere, sker  

 reduktionen af kurstabsfradraget med virkning fra sidste forfaldne termin  

 inden indfrielsestidspunktet.
Ved en ekstraordinær indfrielse af hele lånet  

 bevares således fradraget for de kurstabsbeløb, som vedrører de forfaldne  

 terminer i indkomståret, der ligger før indfrielsestidspunktet.
Er der tale  

 om en delvis indfrielse, er konsekvensen, at der først skal ske nedsættelse  

 af kurstabsfradraget i forhold til de kurstabsbeløb, der vedrører terminer,  

 der forfalder efter indfrielsestidspunktet.
14.1.5. Genomlægning Låntagere, der inden den 1. januar 1996 har omlagt et kontantlån, der var  

 optaget før den 19. maj 1993, kan under visse betingelser foretage en  

 ekstraordinær indfrielse af det nye lån uden konsekvenser for  

 kurstabsfradraget.
Reglen finder dels anvendelse ved en ekstraordinær  

 indfrielse af omlægningslånet dels ved en ekstraordinær indfrielse af lån,  

 der gennem en eller flere mellemliggende låneomlægninger kan føres tilbage  

 til omlægningslånet.
Det er en betingelse for bevarelse af kurstabsfradraget, at lånet indfries  

 med et realkreditlån.
Det er endvidere en betingelse, at løbetiden på det nye  

 realkreditlån mindst svarer til restløbetiden på det lån, der indfries.
Hvis  

 flere lån indfries med et nyt realkreditlån, er det en betingelse, at  

 løbetiden mindst svarer til et vejet gennemsnit af restløbetiden på de lån,  

 der indfries, sammenvejet efter størrelsen af de pågældende låns  

 obligationsrestgæld på indfrielsestidspunktet.
Endelig er det en betingelse,  

 at kravet om maksimalt 1 år mellem de to transaktioner (indfrielse/optagelse)  

 er opfyldt, og at der, hvor det gamle lån indfries, før det nye optages, er  

 afgivet et lånetilbud på det nye lån forinden indfrielsen.
Se punkt 14.1.1.
Reglerne om fordeling af kurstab og beregning af det årlige fradragsbeløb  

 ved indfrielse af det gamle kontantlån fra før den 19. maj 1993, jf. punkt  

 14.1.3., finder tilsvarende anvendelse ved en genomlægning.
Det resterende  

 kurstabsfradrag ved en genomlægning skal således fordeles over det nye låns  

 samlede antal terminer med lige store beløb pr. termin, og det årlige  

 fradragsbeløb opgøres som summen af kurstabsbeløb pr. forfalden termin.
Ved  

 det resterende kurstab på indfrielsestidspunktet forstås saldoen på  

 amortisationskontoen ved indfrielsen af det gamle kontantlån fra før den 19.  

 maj 1993, jf. punkt 14.1.2., med fradrag af alle de kurstabsbeløb, der kan  

 henføres til forfaldne terminer, der ligger før indfrielsestidspunktet.
Det  

 gælder såvel forfaldne terminer på omlægningslånet som forfaldne terminer på  

 lån, der gennem en eller flere mellemliggende låneomlægninger kan føres  

 tilbage til omlægningslånet.
Reglerne om bevarelse af kurstabsfradraget ved genomlægning har virkning  

 for låneomlægninger, der finder sted den 1. januar 1996 eller senere.  

 Låneomlægningen anses for at have fundet sted den 1. januar 1996 eller  

 senere, hvis det gamle lån indfries ekstraordinært den 1. januar 1996 eller  

 senere, og det nye lån er stiftet den 1. januar 1996 eller senere.  

 Indfrielsen af det gamle lån anses for sket den dag, det realkreditinstitut,  

 der har ydet lånet, modtager pengene/obligationerne til indfrielsen.
Det nye  

 lån anses for stiftet, når der er indgået et endeligt og bindende  

 låneforhold, og lånedokumentet (pantebrevet) er underskrevet af låntageren  

 (debitor).
14.1.6. Debitorskifte Ved debitorskifte overgår fradragsretten for kurstabet til den nye  

 debitor.
I overdragelsesåret fordeles kurstabsfradraget i forhold til det  

 antal dage, de pågældende har været debitorer.
Opgørelsen sker med  

 udgangspunkt i overtagelsesdagen (skæringsdatoen).
Hvis en ejendom går på tvangsauktion, efter at der er foretaget omlægning  

 af kontantlån, overgår fradragsretten til auktionskøber, i det omfang budet  

 dækker restgælden på (omlægnings-)lånet.
Hvis kun en del af restgælden dækkes  

 ved budgivningen, reduceres fradragsbeløbet forholdsmæssigt efter reglerne om  

 ekstraordinær indfrielse.
Kurstabsfradraget fordeles mellem den oprindelige  

 ejer og auktionskøber med udgangspunkt i tvangsauktionsdatoen.
Overtages ejendommen på tvangsauktion af det realkreditinstitut, der er  

 kreditor i henhold til (omlægnings-)lånet, ved et bud, der ikke giver dækning  

 for restgælden, overgår fradragsretten dog til realkreditinstituttet uden  

 reduktion, såfremt lånet formelt opretholdes fuldt ud.
Hvis lånet senere  

 nedskrives f.eks. i forbindelse med et videresalg, skal der på dette  

 tidspunkt ske en forholdsmæssig reduktion af fradragsbeløbet efter reglerne  

 om ekstraordinær indfrielse.
14.1.7. Identitet Der stilles ikke som betingelse for bevarelse af kurstabsfradraget, at  

 debitor i henhold til det gamle kontantlån er identisk med debitor i henhold  

 til (omlægnings-)lånet.
Hvis det eksempelvis i forbindelse med et salg er  

 aftalt, at køber skal optage (omlægnings-)lånet, kan køber få fradrag for  

 kurstabet, såfremt betingelserne i øvrigt er opfyldt.
Det er en forudsætning for bevarelse af kurstabsfradraget, at den  

 pantsatte ejendom (den ejendom, som kontantlånet fra før den 19. maj 1993  

 havde pant i) vedbliver at være den samme.
Heri ligger, at såfremt  

 pantesikkerheden ændres fuldstændigt, eksempelvis fordi (omlægnings-)lånet  

 overføres til en anden af debitor ejet ejendom, er konsekvensen, at  

 fradragsretten for kurstabet bortfalder.
Fradragsretten bortfalder med  

 virkning fra sidste forfaldne termin inden ændringen af pantesikkerheden.  

 Visse ændringer i forhold til pantesikkerheden kan dog accepteres uden  

 konsekvenser for kurstabsfradraget, når blot den pantsatte ejendom  

 principielt fortsat er den samme.
Hvor den pantsatte ejendom eksempelvis er en udlejningsejendom, vil denne  

 kunne udstykkes i ejerlejligheder uden konsekvenserfor kurstabsfradraget.  

 Endvidere vil (omlægnings-)lånet kunne opdeles i et antal dellån svarende til  

 antal ejerlejligheder og med pant i de respektive ejerlejligheder.  

 Tilsvarende vil et (omlægnings-)lån med pant i en ejendom bestående af  

 eksempelvis to matrikelnumre kunne opdeles i to dellån i forbindelse med en  

 udstykning.
Ved en opdeling skal det fradragsbeløb, der resterer på  

 opdelingstidspunktet, ud fra en forholdsmæssig fordeling, fordeles på de  

 respektive dellån.
 En forøgelse af pantesikkerheden ved inddragelse af en eller flere  

 ejendomme under pantet vil ligeledes kunne ske uden konsekvenser for  

 kurstabsfradraget.
Også relaksationer (panteretsafkald) kan i et vist omfang accepteres uden  

 konsekvenser for kurstabsfradraget.
Eksempelvis vil et panteretsafkald for en  

 eller flere ejerlejligheder efter den pantsatte ejendoms udstykning i  

 ejerlejligheder kunne accepteres.
Tilsvarende vil et panteretsafkald for det  

 ene matrikelnummer ved en udstykning af en ejendom bestående af eksempelvis  

 to matrikelnumre kunne accepteres.
Er der først foretaget en forøgelse af pantesikkerheden ved inddragelse af  

 en yderligere ejendom under pantet og dernæst en relaksation af den  

 oprindelige ejendom, vil kravet om, at den pantsatte ejendom fortsat skal  

 være den samme, dog ikke længere være opfyldt.
Kurstabsfradraget vil dermed  

 bortfalde.
14.2. Ligningslovens § 8, stk. 1 og 2 - rejse- og reklameudgifter Ligningslovens § 8, stk. 1, giver mulighed for fradrag af udgifter til  

 rejser, reklame og lign. med det formål at opnå salg af varer og  

 tjenesteydelser.
Fradrag gives, hvad enten salget af varer m.v. søges opnået  

 i det indkomstår, hvori udgiften afholdes, eller senere, og bestemmelsen  

 gælder både salg i ind- og udland.
Fradragsretten gælder både, når den  

 pågældende virksomhed allerede har etableret et marked i det fremmede land,  

 og når der er tale om etablering af nye markeder for en eksisterende  

 virksomhed.
 Udgifter til reklame kan fradrages fuldt ud i medfør af ligningslovens  

 § 8, stk. 1.
 Såfremt udgifterne har karakter af repræsentationsudgifter, gælder  

 reglerne i ligningslovens § 8, stk. 4, om begrænsning af fradragsretten, jf.  

 nedenfor under punkt 14.3. Repræsentationsudgifter må derfor afgrænses i  

 forhold til reklameudgifter.
I modsætning til repræsentationsudgifter er det karakteristisk for  

 reklameudgifter, at de normalt afholdes over for en ubestemt kreds af  

 kunder eller potentielle kunder.
Reklameudgifter tager endvidere sigte på at  

 opretholde en virksomheds almindelige omdømme eller fremme dens interesser  

 ved at gøre den kendt og fordelagtigt bemærket.
Der foreligger et særligt problem i relation til gaver og opmærksomheder.  

 Er et firmamærke eller firmanavn påført en gavegenstand, kan udgifterne i  

 almindelighed betragtes som reklameudgifter, såfremt det drejer sig om gaver,  

 der i reklameøjemed er fremstillet i et større antal eksemplarer, og som ikke  

 er særligt kostbare.
Som eksempel herpå kan nævnes askebægre, papirknive,  

 kuglepenne, kalendere, parkeringsskiver, tændstikæsker osv. med påtrykt  

 firmanavn.
Sådanne genstande kan anses for reklameartikler, hvis  

 indkøbsprisen eller fremstillingsprisen ikke er højere end 100 kr. excl.  

 moms, og genstandene på iøjnefaldende måde er forsynet med firmaets navn  

 eller mærke (logo).
 Bidrag, som i reklameøjemed ydes til lotterier og lign., samt sponsorers  

 bidrag til sportsfolk, sportsklubber, kulturelle og lignende formål, anses  

 for reklameudgifter, når virksomhederne opnår en hertil svarende ret til  

 reklame for deres navn eller firmamærke.
I særlige tilfælde kan arrangementer som f.eks. forretningsjubilæer,  

 receptioner og lign. have et sådant reklamemæssigt islæt, at udgifterne kan  

 fradrages som reklameudgifter.
Det er dog en betingelse, at der er åben  

 adgang for offentligheden eller for en større og ubestemt kreds af personer,  

 og at der alene er tale om en mindre servering, der ikke har karakter af  

 bespisning.
 Udgifter til genstande af ubetydelig værdi, som uddeles til gæster og  

 kunder ved sådanne arrangementer, kan ligeledes anses for reklameudgifter,  

 selv om genstandene ikke er forsynet med firmamærke eller firmanavn.
 Som eksempel kan nævnes udgifter til en reception, som et pengeinstitut  

 afholder i forbindelse med sin fødselsdag, hvor der bydes på en forfriskning  

 og uddeles balloner og flag.
 Endvidere kan udgifter, som en forretning afholder til kaffe og brød og  

 lign., som serveres for kunderne på udsalgets første dag, betragtes som fuldt  

 fradragsberettigede driftsomkostninger.
 Udgifter til mindre traktementer, der afholdes i forbindelse med messer og  

 udstillinger eller pressemøder, der har åben adgang for pressen eller andre  

 interesserede, kan ligeledes betragtes som reklameudgifter.
 I andre tilfælde skal udgifter til beværtning af forretningsforbindelser  

 henføres til repræsentationsudgifter under forudsætning af, at udgifterne har  

 den nødvendige tilknytning til indkomsterhvervelsen.
 Reglerne i ligningslovens § 8, stk. 1, gælder for alle skattepligtige  

 bortset fra de tilfælde, hvor den skattepligtige indkomst opgøres som en  

 procentdel af en forenings formue, jf. ligningslovens § 8, stk. 2. Det  

 vil sige, at bestemmelsen som hovedregel ikke kan anvendes af de i  

 selskabsskatteloven omhandlede kooperative virksomheder.
14.3. Ligningslovens § 8, stk. 4 - repræsentationsudgifter Ligningslovens § 8, stk. 4, fastsætter en begrænsning i retten til at  

 fradrage udgifter til repræsentation ved opgørelsen af den skattepligtige  

 indkomst.
Efter bestemmelsen kan udgifter til repræsentation som hovedregel kun  

 fradrages med et beløb svarende til 25 pct. af de afholdte udgifter.
Efter  

 ligningslovens § 8, stk. 4, 2. pkt., er udgifter til udenlandske  

 forretningsforbindelsers rejse og ophold dog under visse betingelser undtaget  

 fra begrænsningen af fradragsretten, jf. nedenfor under punkt 14.3.7.
14.3.1. Hvad er repræsentation Repræsentationsudgifter er typisk udgifter, som en skatteyder afholder for  

 at få afsluttet forretninger eller for at knytte eller bevare  

 forretningsforbindelser, og de afholdes over for personer, som ikke er  

 knyttet som medarbejdere til erhvervsvirksomheden.
Repræsentation har  

 karakter af opmærksomhed eller kommerciel gæstfrihed over for  

 forretningsforbindelser.
 Repræsentationsudgifter er således oftest udgifter til måltider,  

 restaurationsbesøg, tobaks- og drikkevarer, gaver og opmærksomheder over for  

 forretningsforbindelser og deres familier, afholdelse af jubilæer,  

 fødselsdage og forretningsindvielser samt endvidere udgifter til  

 underholdning og fornøjelser og deltagelse f.eks. i rejser, udflugter og  

 ferieophold.
14.3.2. Afgrænsning over for ikke-fradragsberettigede udgifter,  

 herunder udgifter til privat forbrug Repræsentationsudgifter grænser tæt op til udgifter til privat forbrug.  

 Der er ikke fradrag for udgifter, som må karakteriseres som udgifter til  

 privat forbrug.
14.3.3. Afgrænsning over for fuldt fradragsberettigede  

 driftsomkostninger Det er ofte vanskeligt at udsondre repræsentationsudgifter fra andre  

 driftsomkostninger, som f.eks. udgifter til personalegoder, reklame, rejser  

 og salgsomkostninger i øvrigt.
Afgrænsninger over for disse udgifter har  

 betydning for den skattepligtige indkomst, da der kun er fuld fradragsret for  

 de driftsomkostninger, der ikke er repræsentationsudgifter.
Repræsentationsudgifter er omfattet af det almindelige  

 driftsomkostningsbegreb.
De krav, der stilles, for at en udgift kan anses for  

 fradragsberettiget enten efter statsskattelovens § 6 a eller efter  

 ligningslovens § 8, stk. 1, eller § 9, stk. 1, må derfor være opfyldt, for at  

 udgiften kan anses for en repræsentationsudgift.
Hvis udgiften ikke har den  

 nødvendige tilknytning til indkomsterhvervelsen, er der således ikke fradrag.
a.
Personaleudgifter og andre interne udgifter Der er alene tale om repræsentation, hvis udgiften afholdes over for  

 personer, der ikke er knyttet til virksomheden som medarbejdere m.v.
Personaleudgifter, dvs. udgifter, der afholdes direkte til fordel for de  

 ansatte i en virksomhed, og som knytter sig til velfærdsforanstaltninger,  

 eller som tager sigte på at forbedre arbejdsmiljøet eller arbejdsklimaet, kan  

 fratrækkes ved indkomstopgørelsen efter skattelovgivningens almindelige  

 regler.
Det gælder således normalt en virksomheds tilskud til kantinedrift og  

 sommerboliger og lign., der stilles til rådighed for de ansatte.
Også  

 udgifter, der anvendes til festligheder for personalet i forbindelse med  

 jubilæer, højtider og lignende anledninger, kan normalt fradrages ved  

 indkomstopgørelsen.
 Det er derfor nødvendigt at sondre mellem, om udgifterne er afholdt over  

 for »medarbejdere« (interne udgifter), eller om de er afholdt over  

 for forretningsforbindelser.
Som »medarbejdere« betragtes først og fremmest  

indehaveren og de ansatte i virksomheden.
Herudover er der en  

 række andre persongrupper, der har en sådan tilknytning til virksomheden, at  

 de normalt må betragtes som »medarbejdere«.
Bestyrelsesmedlemmer og aktionærer betragtes som  

 medarbejdere, når udgifterne afholdes over for disse i deres egenskab af  

 bestyrelsesmedlemmer og aktionærer.
På samme måde betragtes medlemmer af  

 skattepligtige foreninger som medarbejdere, når de udfører et arbejde for  

 foreningen.
Udgifter til bestyrelsesmøder, generalforsamlinger og  

 medlemsmøder er således fradragsberettigede efter skattelovgivningens  

 almindelige regler, hvis udgifterne har den nødvendige tilknytning til  

 indkomsterhvervelsen.
Udgifterne må f.eks. ikke have karakter af udlodning.
Hvis udgifterne derimod afholdes over for de pågældende  

 bestyrelsesmedlemmer, aktionærer eller foreningsmedlemmer i deres egenskab af  

 forretningsforbindelser, er udgifterne ikke fuldt fradragsberettigede som  

 interne udgifter.
Der er således f.eks. kun begrænset fradrag for udgifter af  

 repræsentativ art, som i forbindelse med en handel afholdes over for en  

 aktionær, der også er kunde i selskabet.
Medarbejdere i et selskabs moderselskab eller datterselskaber  

 betragtes som »medarbejdere« i det pågældende selskab, når  

 udgifterne afholdes i modtagernes egenskab af medarbejdere i koncernen.
Efter  

 aktieselskabslovens § 2 og anpartsselskabslovens § 2 anses et selskab for  

 moderselskab, hvis det ejer aktier eller anparter, der repræsenterer  

 flertallet af stemmerne i et datterselskab, eller hvis det i øvrigt har en  

 bestemmende indflydelse over datterselskabet og en betydelig andel i dets  

 driftsresultat.
Udgifter, som et selskab afholder i forbindelse med et besøg  

 af medarbejdere fra moderselskabet eller et datterselskab, betragtes således  

 normalt som fuldt fradragsberettigede interne udgifter.
Derimod anses  

 udgifter afholdt over for medarbejdere i selskabets søsterselskab ikke for  

 interne udgifter.
 Virksomhedens kunder, leverandører, rådgivere, forhandlere og fuldmægtige,  

 kommissionærer, konsignanter og agenter uden ansættelse i virksomheden  

 betragtes som forretningsforbindelser.
 Af rådgivere kan nævnes virksomhedens advokater, revisorer, konsulenter og  

 rådgivende ingeniører, der ikke er ansat i virksomheden.
 En virksomheds udgifter til bespisning af virksomhedens revisor i  

 forbindelse med gennemgang af regnskaberne skal således henføres til  

 repræsentationsudgifter.
I ganske særlige tilfælde kan det forekomme, at de omtalte forhandlere  

 m.fl. må sidestilles med »medarbejdere«, således at udgifter  

 afholdt over for disse personer er fuldt fradragsberettigede.
Dette kan være  

 tilfældet, hvor en producent eller importør af et bestemt produkt afholder  

 udgifterne til et kursus eller en instruktion for forhandlerne m.v. af det  

 pågældende produkt.
Det må dog være en betingelse, at kurset eller  

 instruktionen ikke har karakter af selskabelighed, og at afholdelsen er  

 nødvendig, for at de pågældende forhandlere m.v. kan varetage deres  

 salgsopgaver vedrørende det pågældende produkt.
Hvis det i sådanne tilfælde  

 efter en konkret vurdering er naturligt at sidestille forhandlerne m.fl. med  

 virksomhedens ansatte, kan både rejse-, opholds- og fortæringsudgifter  

 fradrages i samme omfang, som hvis udgifterne var afholdt over for ansatte.
Som eksempel kan nævnes, at bilforhandlere normalt betragtes som  

 forretningsforbindelser i forhold til importøren af de pågældende biler.
Hvis  

 importøren imidlertid i forbindelse med lanceringen af en ny bilmodel  

 inviterer landets hovedforhandlere til en demonstration, der er nødvendig  

 for, at forhandlerne kan varetage deres salgsopgaver, må forhandlerne i denne  

 forbindelse betragtes som importørens »medarbejdere«.
 I andre tilfælde skal udgifter af repræsentativ art, der er afholdt over  

 for de nævnte personer, henføres til repræsentationsudgifter under  

 forudsætning af, at udgifterne har den nødvendige tilknytning til  

 indkomsterhvervelsen.
b.
Gaver - repræsentationsgaver med begrænset fradragsret og gaver med  

 fuld fradragsret Reklameudgifter kan fradrages fuldt ud.
Det gælder både reklamegaver til  

 højst 100 kr. og reklamebidrag til lotterier, sportsfolk, sportsklubber,  

 kulturelle og lignende formål.
Gaver til almennyttige foreninger m.v., der er omfattet af ligningslovens  

 § 8 A, samt udgifter til udredelse af løbende ydelser, som er omhandlet i  

 ligningslovens § 12, betragtes ikke som repræsentationsudgifter.
De kan  

 derfor fradrages fuldt ud, dog med de begrænsninger, der fremgår af  

 ligningslovens § 8 A og § 12.
I nogle lande er det en kutymemæssig nødvendighed i visse forbindelser at  

 yde bestikkelse.
Sådanne ydelser betragtes ikke som repræsentationsudgifter,  

 men kan efter omstændighederne betragtes som fuldt fradragsberettigede  

 driftsomkostninger eller provisionsudgifter.
I andre tilfælde end de her nævnte må gaver og opmærksomheder til  

 forretningsforbindelser og deres familier betragtes som repræsentationsgaver,  

 hvis udgifterne hertil har den nødvendige tilknytning til  

 indkomsterhvervelsen.
Dette gælder normalt f.eks. en flaske vin, en æske  

 chokolade eller blomster i anledning af jul, fødselsdag og lign.
 Som nævnt under punkt 14.3.3.a. er en virksomheds gaver til personalet  

 ikke repræsentation og derfor ikke omfattet af fradragsbegrænsningen.
 Udgifter til vareprøver og rabatter er også fuldt fradragsberettigede  

 salgsomkostninger.
c.
Rejser Udgifter til rejser for forretningsforbindelser anses - uanset rejsens  

 formål - for repræsentationsudgifter med begrænset fradragsret, hvis  

 udgifterne har den nødvendige tilknytning til indkomsterhvervelsen.
 Der er dog fuld fradragsret for de i punkt 14.3.7. nævnte rejser for  

 udenlandske kunder (ligningslovens § 8, stk. 4, 2. pkt.) samt for rejser til  

 medarbejdere og personer, der i ganske særlige tilfælde må sidestilles med  

 medarbejdere, jf. punkt 14.3.3.a.
14.3.4. Sammenkomster med blandet deltagelse Med sammenkomster med blandet deltagelse menes sammenkomster, hvor der  

 deltager forretningsforbindelser og medarbejdere for den virksomhed, der  

 afholder udgifterne til sammenkomsten, samt eventuelt private venner og  

 bekendte.
 I det omfang udgifterne til sådanne blandede sammenkomster opfylder  

 skattelovgivningens almindelige krav til fradragsret, må der af hensyn til  

 begrænsningen af fradragsretten for repræsentationsudgifter tages stilling  

 til, hvilken del af udgifterne der skal henføres til repræsentationsudgifter.
 Der må skelnes mellem repræsentation med begrænset fradragsret for  

 alle udgifterne og interne sammenkomster med begrænset fradrag for den  

 forholdsmæssige del af udgifterne, der vedrører de deltagende  

 forretningsforbindelser.
Anledningen til sammenkomsten er afgørende for, om der er tale om  

 repræsentation eller en intern sammenkomst.
En sammenkomst arrangeret for  

 forretningsforbindelser er således repræsentation.
Udgifterne som helhed  

 anses for afholdt over for forretningsforbindelser, således at alle  

 udgifterne skal henføres til repræsentationsudgifter.
Der er således tale om  

 repræsentation med begrænset fradragsret, hvis medarbejdere i virksomheden  

 deltager i en bespisning afholdt i anledning af kundebesøg.
Dette vil også  

 være tilfældet, selv om antallet af deltagere fra virksomheden overstiger  

 antallet af forretningsforbindelser.
Der vil ligeledes være tale om  

 repræsentation med begrænset fradragsret for hele udgiften, hvis  

 virksomhedens regnskabschef inviterer revisor på bespisning i anledning af,  

 at årsregnskabet er afsluttet.
Afholder virksomheden derimod en sammenkomst for medarbejderne, er der  

 fuldt fradrag for den del af udgifterne, der vedrører medarbejderne, mens den  

 del af udgifterne, der vedrører eventuelt deltagende forretningsforbindelser,  

 skal henføres til repræsentationsudgifter (intern sammenkomst). Det vil  

 normalt være en forudsætning for at anse sammenkomsten for intern, at der kun  

 er en uvæsentlig deltagelse af forretningsforbindelser i sammenkomsten.
Hvis  

 enkelte forretningsforbindelser således deltager i en julefrokost afholdt for  

 det samlede personale, er der tale om en intern sammenkomst, og der skal ske  

 en forholdsmæssig fordeling af udgifterne.
Der skal endvidere foretages en  

 forholdsmæssig fordeling af udgifterne, hvis en revisor deltager i et  

 bestyrelsesmøde i egenskab af revisor, og virksomheden i tilknytning til  

 mødet afholder en frokost eller middag, hvori også revisor deltager.
I dette  

 tilfælde er udgifterne til middagsarrangementet ikke afholdt over for  

 revisoren, men over for bestyrelsen.
Fradraget skal derfor kun begrænses for  

 den del af udgiften, der vedrører revisors andel i bespisningen.
Den  

 resterende del af udgiften er fuldt fradragsberettiget.
Udgifter til blandede sammenkomster af privat karakter kan normalt  

 ikke fradrages.
Det gælder således udgifter i forbindelse med  

 forretningsindehaverens fødselsdag, sølvbryllup og lignende mærkedage af mere  

 personlig karakter.
I disse tilfælde er fradrag normalt helt udelukket, selv  

 om der blandt gæsterne skulle være et større eller mindre antal  

 forretningsforbindelser og medarbejdere.
Udgifter til sammenkomster med mere direkte tilknytning til virksomheden,  

 som f.eks. et forretningsjubilæum, må normalt betragtes som begrænset  

 fradragsberettigede repræsentationsudgifter.
Er sammenkomsten arrangeret for  

 personalet, og har kun et mindre antal forretningsforbindelser deltaget, er  

 der dog tale om en intern sammenkomst med fuldt fradrag for den del af  

 udgifterne, der vedrører personalet.
Har enkelte slægtninge og private venner  

 deltaget i sådanne sammenkomster, kan udgiften til deres deltagelse ikke  

 fratrækkes.
14.3.5. Anvendelse af formuegoder til repræsentativt brug Anvendes et formuegode udelukkende til repræsentativt formål, kan  

 udgifterne hertil kun fratrækkes med 25 pct.
Anvendes et personalegode til repræsentation over for  

 forretningsforbindelser, skal en forholdsmæssig del af udgifterne henføres  

 til repræsentationsudgifter med begrænset fradrag.
Dette gælder f.eks. ved  

 brug af personalekantine, udlån af firmaets personaleferiebolig eller -båd,  

 firmabil el.lign. til repræsentativt formål.
a.
Repræsentativ anvendelse af personalekantiner m.v.
Som anført i punkt 14.3.3.a. kan udgifter til personalegoder fradrages  

 fuldt ud, når udgifterne afholdes over for virksomhedens personale.
Det  

 gælder f.eks. tilskud til kantinedrift.
 Hvis der repræsenteres fra virksomheden i form af levering af mad og  

 drikkevarer m.v. udefra til den repræsentative begivenhed (færdigt  

 smørrebrød, diner transportable), skal indkøbsprisen for de pågældende varer,  

 dvs. købsnotaen, lægges til grund ved fastsættelsen af  

 repræsentationsudgiften.
 Hvis mad og drikkevarer m.v. leveres fra virksomhedens kantine, vil  

 repræsentationsudgiften svare til kantinens udsalgspris for de pågældende  

 varer, hvis kantinen drives uden tilskud fra arbejdsgiveren.
Hvis arbejdsgiveren derimod yder tilskud til kantinens drift, således at  

 prisen for varerne ikke svarer til fremstillingsomkostningerne, kan  

 salgsprisen ikke danne grundlag for beregning af udgiftens størrelse.
I så  

 fald skal repræsentationsudgiften beregnes på grundlag af varernes samlede  

 fremstillingsomkostninger.
Virksomhedskantiner, hvis omsætning er større end 30.000 kr., skal føre  

 momsregnskab vedrørende kantinedriften.
Dette regnskab kan lægges til grund  

 ved beregningen af udgifterne til repræsentation.
De kantiner, der sælger varerne til priser, som ikke dækker  

 fremstillingsomkostningerne, skal til brug for momsregnskabet opgøre de  

 samlede årlige fremstillingsomkostninger.
I fremstillingsomkostningerne  

 indgår foruden råvarernes pris lønomkostninger vedrørende tilberedning, salg  

 og administration.
Udgifter til lokaler, inventar, driftsmidler, service,  

 vedligeholdelse, opvarmning, oprydning og opvask samt udgifter til rengøring  

 indregnes derimod ikke i fremstillingsomkostningerne.
Når virksomheden  

 således kender de samlede årlige omkostninger til fremstilling af kantinens  

 mad m.v., kan gennemsnitsomkostningerne til et måltid incl. drikkevarer  

 beregnes ved at dividere den samlede udgift med antallet af måltider pr. år.  

 Disse gennemsnitlige fremstillingsomkostninger for et måltid incl.  

 drikkevarer kan normalt lægges til grund ved beregning af  

 repræsentationsudgifterne.
 Leveres mad og drikkevarer fra en kantine, der ikke har pligt til at føre  

 momsregnskab, kan repræsentationsudgifterne beregnes efter tilsvarende  

 retningslinier.
Den nævnte beregningsmetode forudsætter, at de varer, der serveres ved den  

 repræsentative begivenhed, ikke adskiller sig væsentligt fra, hvad der  

 normalt serveres for virksomhedens personale, herunder for direktion og  

 bestyrelse.
Hvis der derimod til brug for repræsentationen gennem kantinen  

 foretages indkøb af specielt dyre leverancer, der ikke normalt forhandles i  

 kantinen, er det i stedet de faktiske udgifter, der skal henføres til  

 repræsentationsudgifter.
Hvis der til repræsentationen leveres drikkevarer som vand, øl og lign.  

 fra personalekantinen, uden at dette sker i forbindelse med et måltid,  

 kan kantinens udsalgspris lægges til grund.
Dette gælder også, selv om  

 udsalgsprisen er lavere end indkøbsprisen for de pågældende varer, hvis  

 personalet generelt har adgang til at købe de pågældende varer til den lavere  

 pris.
I stedet for de faktiske repræsentationsudgifter kan virksomheden vælge at  

 benytte gennemsnitstakster for bespisning af forretningsforbindelser fra en  

 virksomhedskantine, fastsat af Ligningsrådet.
Hvis sådanne takster benyttes,  

 skal 75 pct. af taksten pr. repræsentationsbespisning føres til indtægt, og  

 virksomhedens udgifter til kantinedrift kan fradrages.
 Såfremt man benytter de faktiske udgifter, skal disse kunne dokumenteres,  

 hvorimod der ikke kræves dokumentation for udgifternes størrelse ved  

 benyttelse af Ligningsrådets takster.
b.
Repræsentativ anvendelse af virksomhedens formuegoder Når virksomhedens formuegoder, herunder personalegoder, anvendes til  

 repræsentation, er en forholdsmæssig del af omkostningerne herved omfattet af  

 den begrænsede fradragsret.
Repræsentation ved brug af formuegoder foreligger i almindelighed kun, når  

 brugen sker i form af egentligt udlån.
Det er således ikke  

 repræsentation, hvis en ansat i virksomheden henter kunder i lufthavnen i  

 firmabilen.
Er bilen derimod udelukkende anskaffet i repræsentativt øjemed,  

 skal alle udgifter, også chaufførens løn, henføres til den begrænsede  

 fradragsret.
Anvendes et formuegode kun delvist til repræsentative formål, kan det  

 efter omstændighederne være vanskeligt at beregne udgiften til  

 repræsentation.
I stedet for at foretage begrænset fradrag for en  

 forholdsmæssig del af udgifterne vedrørende det pågældende formuegode, kan  

 den skattepligtige derfor vælge at indtægtsføre et beløb svarende til 75 pct.  

 af de udgifter, der efter et begrundet skøn vedrører repræsentationen.  

 Virkningen heraf bliver, at udgifterne vedrørende det pågældende formuegode  

 kan fradrages, som om formuegodet ikke var anvendt til repræsentation.
14.3.6. Hvem kan fradrage repræsentationsudgifter Fradragsretten i den begrænsede form tilkommer selvstændige  

 erhvervsdrivende, selskaber, skattepligtige foreninger m.v. samt  

 lønmodtagere, der har en selvstændig indkomstmæssig interesse i  

 repræsentationsudgifternes afholdelse.
 Særligt om lønmodtagere gælder, at fradrag for  

 repræsentationsudgifter som regel nægtes, da der normalt ikke er den  

 nødvendige sammenhæng mellem udgifternes afholdelse og indkomstens  

 erhvervelse.
En lønmodtager kan imidlertid på grundlag af sin aflønningsform, f.eks.  

 provision af omsætningen, have en selvstændig indkomstmæssig interesse i at  

 afholde repræsentationsudgifter.
Det drejer sig typisk om repræsentanter,  

 handelsrejsende og salgschauffører m.v.
Disse grupper kan få anerkendt  

 begrænset fradragsret for afholdte repræsentationsudgifter.
Ligningsrådet har  

 for handelsrejsende fastsat standardsatser for en række fradragsberettigede  

 udgifter, hvori udgifter til repræsentation indgår.
De pågældende kan uden  

 dokumentation for udgifternes størrelse fortsat foretage fuldt fradrag efter  

 disse satser, der fastsættes under hensyn til den begrænsede fradragsret.
 I visse tilfælde kan der opstå tvivl om, hvorvidt afholdte  

 repræsentationsudgifter skal henregnes til arbejdsgiverens eller til  

 lønmodtagerens repræsentationsudgifter.
Hvis en lønmodtager har afholdt repræsentationsudgifter for  

 arbejdsgiveren, som denne godtgør efter regning (udlæg), skal  

 udgifterne henføres til arbejdsgiverens repræsentationsudgifter, således at  

 arbejdsgiveren har begrænset fradragsret for udgifterne.
Det godtgjorte beløb  

 skal i så fald ikke medregnes til lønmodtagerens skattepligtige indkomst,  

 heller ikke hvor lønmodtageren har en selvstændig indkomstmæssig interesse i  

 at afholde repræsentationsudgifterne. »Udlæg efter regning«  

 foreligger, hvor de udgifter, som lønmodtageren har afholdt, refunderes af  

 arbejdsgiveren mod dokumentation i form af eksterne udgiftsbilag.
Hvor der til en lønmodtager udbetales repræsentationstillæg  

 el.lign., skal beløbet medregnes som en lønindtægt for lønmodtageren, mens  

 beløbet kan fradrages som lønudgift for arbejdsgiveren.
Det samme gælder  

 beløb, som arbejdsgiveren udbetaler som godtgørelse for  

 repræsentationsudgifter afholdt af lønmodtageren, når udgifterne godtgøres  

 lønmodtageren uden nærmere specifikation og dokumentation.
Lønmodtageren har  

 i så fald begrænset fradragsret for repræsentationsudgifterne, hvis  

 udgifterne har den nødvendige forbindelse med udførelsen af det  

 indtægtsgivende arbejde.
Personer, der modtager et i henhold til lov fastsat repræsentationstillæg,  

 kan ved opgørelsen af den skattepligtige indkomst fradrage et beløb svarende  

 til tillægget.
Reglerne om begrænset fradragsret omfatter således ikke  

 sådanne tillæg, selv om de måtte være benævnt  

 »repræsentationstillæg«.
Derimod er fradrag for et sådant tillæg  

 omfattet af den almindelige fradragsbegrænsning for lønmodtagerudgifter efter  

 ligningslovens § 9, stk. 1.
14.3.7. Repræsentation over for udenlandske  

 forretningsforbindelser Begrænsningen af fradragsretten for repræsentationsudgifter gælder, uanset  

 om udgifterne afholdes over for danske eller udenlandske  

 forretningsforbindelser, og uanset om udgifterne afholdes i Danmark eller i  

 udlandet.
 Efter ligningslovens § 8, stk. 4, 2. pkt., er udgifter til udenlandske  

 forretningsforbindelsers rejse og ophold dog undtaget fra begrænsningen af  

 fradragsretten, når udgifterne afholdes med det formål at opnå salg af varer  

 eller tjenesteydelser til udlandet.
Disse repræsentationsudgifter er således fuldt fradragsberettigede, når  

 modtageren af repræsentationsydelsen er en udenlandsk forretningsforbindelse.  

 Det er en betingelse, at den virksomhed, repræsentationen sigter på, ikke er  

 hjemmehørende i Danmark, og at den person, der modtager  

 repræsentationsydelsen, er medarbejder i den udenlandske virksomhed.
Det  

 anførte gælder også, hvor repræsentationsudgifterne afholdes af en dansk  

 virksomheds filial i udlandet eller af et udenlandsk datterselskab, som er  

 sambeskattet med sit danske moderselskab.
Hvis f.eks. en i Norge beliggende  

 filial af en dansk virksomhed afholder udgifterne til en dansk kundes rejse  

 til Norge, er der kun begrænset fradragsret for rejseudgifterne.
 Forretningsforbindelser med bopæl i Grønland (eller på Færøerne) kan ikke  

 betragtes som udenlandske forretningsforbindelser i relation til  

 ligningslovens § 8, stk. 4, 2. pkt.
Kun rejse- og opholdsudgifter er fuldt fradragsberettigede.
Det er  

 underordnet, om besøget sker i Danmark eller i udlandet (messe, udstilling  

 eller besigtigelse af fabriksanlæg). Ved opholdsudgifter forstås alene  

 udgifter til overnatning samt til morgenmad, hvor det er sædvanligt, at  

 morgenmad er inkluderet i overnatningsprisen.
Andre repræsentationsudgifter,  

 herunder udgifter til bespisning, er derimod omfattet af den generelle  

 begrænsning af fradragsretten.
Endelig er det en betingelse for fuldt fradrag, at formålet med at afholde  

 udgifterne er at opnå salg af varer eller tjenesteydelser til udlandet.
Der  

 er således kun begrænset fradragsret for repræsentationsudgifter, som en  

 dansk importør afholder over for en udenlandsk leverandør.
14.3.8. Kontrol Ifølge § 11 i bekendtgørelse nr. 141 af 26. februar 1992 om skattemæssige  

 krav til regnskabsgrundlaget og årsregnskabet er der pligt til i forbindelse  

 med indsendelse af selvangivelsen at specificere repræsentationsudgifter i  

 repræsentationsudgifter, der er omfattet af den begrænsede fradragsret i  

 ligningslovens § 8, stk. 4, 1. pkt., og fuldt fradragsberettigede  

 repræsentationsudgifter, jf. § 8, stk. 4, 2. pkt.
14.4. Ligningslovens § 8 B - forsøgs- og forskningsudgifter Efter bestemmelsen i ligningslovens § 8 B, stk. 1, 1. pkt., kan der ved  

 opgørelsen af den skattepligtige indkomst fradrages udgifter, som afholdes  

 til forsøgs- og forskningsvirksomhed i tilknytning til den  

 skattepligtiges erhverv.
Bestemmelsen gælder ikke udgifter til efterforskning  

 efter råstoffer, der fradrages efter reglerne i stk. 2. Den skattepligtige  

 har frit valg mellem at fradrage udgifterne til forsøgs- og  

 forskningsvirksomhed straks eller afskrive udgifterne over en 5-årig periode.
 Samme regler gælder ifølge stk. 1, 2. pkt., for udgifter til  

grundforskning, der afholdes af en igangværende virksomhed.
I stk. 1, 3. pkt., er det bestemt, at hvis forsøgs- og forskningsudgifter  

 som nævnt i 1. pkt. er afholdt, inden erhvervet er blevet påbegyndt, kan  

 udgifterne først fradrages i det indkomstår, hvori erhvervet påbegyndes,  

 eller afskrives fra og med dette år på den i 1. pkt. nævnte måde.
I henhold  

 til 4. pkt. kan Ligningsrådet dog tillade, at udgifterne fradrages eller  

 afskrives på den i 1. pkt. nævnte måde, før erhvervet påbegyndes.
 Efter bestemmelsen i stk. 2, 1. pkt., kan der ved opgørelsen af den  

 skattepligtige indkomst fradrages udgifter, som afholdes til  

efterforskning efter råstoffer i tilknytning til den skattepligtiges  

 erhverv.
 Hvis disse udgifter er afholdt, inden erhvervet blev påbegyndt, skal de  

 efter praksis afskrives over 5 år fra det tidspunkt, hvor erhvervet  

 påbegyndes.
 I stk. 2, 3. pkt., er det bestemt, at afskrivning af  

 efterforskningsudgifter skal ske på samme måde, hvis  

 efterforskningsudgifterne i det år, hvori de er afholdt, overstiger 30 pct.  

 af den skattepligtiges overskud ved selvstændig erhvervsvirksomhed.  

 Overskuddet skal opgøres uden fradrag og afskrivning efter stk. 2, men med  

 tillæg af renteudgifter og valutakurstab og med fradrag af rente- og  

 udbytteindtægter samt valutakursgevinst, som indgår i opgørelsen af  

 overskuddet.
 Hvor en erhvervsvirksomhed drives i interessentskabsform, skal der for  

 hver enkelt interessent foretages en undersøgelse af, om  

 efterforskningsudgifterne er betydelige, dvs. overstiger 30 pct. af den  

 skattepligtiges overskud ved selvstændig erhvervsvirksomhed.
I henhold til § 8 B, stk. 2, 4. pkt., kan Ligningsrådet give tilladelse  

 til, at efterforskningsudgifter som nævnt i 2. pkt. fradrages eller afskrives  

 med virkning for indkomstår, der ligger før påbegyndelsen af den virksomhed,  

 som efterforskningen tager sigte på.
Ligningsrådet kan efter 5. pkt. også  

 give tilladelse til fradrag på en gang, selv om efterforskningsudgifterne  

 overstiger 30 pct. af skatteyderens overskud opgjort som nævnt foran.
 I stk. 3 er det fastsat, at den del af udgifterne til forsøg og forskning,  

 grundforskning eller efterforskning efter råstoffer, der medgår til  

 anskaffelse af maskiner, inventar og lignende driftsmidler, skibe og fast  

 ejendom, kun kan fradrages eller afskrives efter afskrivningslovens regler.
For forsøgs- og forskningsudgifter er der fradragsret, når den, der  

 afholder udgifterne, har det som erhverv at forske.
Udgifterne betragtes i så  

 fald som egentlige driftsudgifter, omfattet af fradragsreglerne i  

 statsskattelovens § 6, litra a.
Denne fradragsret består uanset reglerne i  

 ligningslovens §§ 8 B og 8 C.
Fradragsretten efter § 8 B, stk. 1, 1. pkt., omfatter udgifter til  

 forsøgs- og forskningsvirksomhed, som afholdes i forbindelse med den  

 skattepligtiges erhverv.
Forsøgene eller forskningen skal knytte sig til  

 erhvervsvirksomhed, som den skattepligtige enten allerede har i gang på det  

 tidspunkt, udgifterne afholdes, eller som den skattepligtige har planer om  

 senere at etablere.
Fradragsretten omfatter i første række det udviklingsarbejde, som  

 er knyttet til erhvervsvirksomheden.
Herved forstås anvendelsen af  

 videnskabelig eller teknisk viden til at frembringe nye eller væsentligt  

 forbedrede materialer, mekanismer og produkter, processer, systemer eller  

 tjenesteydelser.
 Fradragsretten omfatter desuden den såkaldte anvendte forskning ,  

 det vil sige originale undersøgelser med sigte på at opnå ny videnskabelig  

 eller teknisk viden eller forståelse, primært rettet mod praktiske mål og  

 anvendelser.
 De mest almindelige udgifter, som falder ind under § 8 B, stk. 1, 1. pkt.,  

 er lønudgifter, udgifter til råstoffer og udgifter til leje af lokaler.  

 Desuden kan udgifter til betaling af forsøgs- og forskningsvirksomhed, udført  

 hos andre, og udgifter til anskaffelse af immaterielle rettigheder også  

 fratrækkes efter reglen i § 8 B, stk. 1, 1. pkt.
 Efter bestemmelsen i § 8 B, stk. 1, 2. pkt., er der adgang til at fradrage  

 udgifter til grundforskning.
Ved grundforskning forstås originale undersøgelser, der tager sigte på at  

 opnå ny videnskabelig viden og forståelse, uden at undersøgelserne primært er  

 rettet mod praktiske mål og anvendelser.
Virksomhederne har således mulighed  

 for frit at vælge, hvad virksomheden vil forske i, uden at den ved, om  

 grundforskningen fører til resultater, som den kan gøre brug af på et senere  

 tidspunkt.
Det er en betingelse for fradragsretten, at der er tale om en igangværende  

 virksomhed.
Udgifter til grundforskning, som er afholdt, før virksomheden er  

 startet, kan således ikke fradrages.
 De mest almindelige udgifter til grundforskning vil svare til dem, der er  

 nævnt ovenfor under forsøgs- og forskningsvirksomhed.
 Udgifter til efterforskning efter råstoffer omfattes af § 8 B, stk. 2,  

 såfremt der i øvrigt er den nødvendige tilknytning til den skattepligtiges  

 erhvervsvirksomhed.
 Efter § 8 B, stk. 3, kan udgifter som nævnt i stk. 1 og 2 til anskaffelse  

 af maskiner, inventar og lignende driftsmidler samt skibe og fast ejendom kun  

 fradrages eller afskrives efter afskrivningslovens regler.
 Efter bestemmelsen i afskrivningslovens § 3, stk. 1, 2. pkt., kan  

 anskaffelsessummen for driftsmidler til forsøgs- og forskningsvirksomhed,  

 bortset fra driftsmidler, der anvendes til efterforskning af råstoffer,  

 fradrages straks.
 Aktiver, der ikke omfattes af afskrivningslovens bestemmelser, og som er  

 anskaffet til brug ved erhvervsmæssig forsøgs- og forskningsvirksomhed,  

 grundforskning eller efterforskningvirksomhed, omfattes af ligningslovens § 8  

 B, stk. 1, henholdsvis stk. 2. Udgifter vedrørende aktiver såsom goodwill og  

 immaterielle rettigheder, som nævnt i ligningslovens § 16 E, stk. 1, nr. 2 og  

 3, kan herefter fradrages efter reglerne i ligningslovens § 8 B, stk. 1 og 2.  

 Sidstnævnte bestemmelser omfatter nemlig alle udgifter til erhvervsmæssigt  

 begrundet forsøg og forskning (herunder efterforskning efter råstoffer og  

 grundforskning), bortset fra maskiner og inventar m.v. samt skibe og fast  

 ejendom som før omtalt.
14.5. Ligningslovens § 8 C - tilslutningsafgifter Efter ligningslovens § 8 C kan afgifter i anledning af tilslutning til  

 offentligt eller privat ejede anlæg af erhvervsmæssig betydning for  

 virksomheden fradrages eller afskrives efter tilsvarende regler, som er nævnt  

 ovenfor under ligningslovens § 8 B, stk. 1, vedrørende forsøgs- og  

 forskningsudgifter.
 De samme regler gælder med hensyn til afgifter ved tilslutning til anlæg,  

 som tjener til forebyggelse eller bekæmpelse af forurening eller støjulemper,  

 såsom vand- og luftrensningsanlæg og anlæg til afskærmning mod støjgener.
 Blandt de anlæg, hvortil tilslutning kan have betydning for den  

 erhvervsmæssige produktion, kan nævnes vandforsyningsanlæg, kloakanlæg,  

 elektricitetsanlæg og andre former for kraftforsyningsanlæg, fjernvarmeanlæg  

 og telefonanlæg.
 Er der derimod tale om, at virksomheden selv anskaffer anlæg som de  

 nævnte, kan der afskrives på anskaffelsesudgifterne vedrørende sådanne anlæg  

 efter de almindelige regler i afskrivningsloven.
 Hvis tilslutning til det offentligt eller det privat ejede anlæg både  

 tjener et erhvervsmæssigt og et privat formål, er det alene den del af  

 tilslutningsafgiften, som svarer til den erhvervsmæssige anvendelse, der  

 omfattes af reglerne i ligningslovens § 8 C.
14.6. Ligningslovens § 8 E - bjærgning af halm Efter statsskattelovens § 6, litra a, kan udgifter fradrages ved  

 indkomstopgørelsen, når de i årets løb er anvendt til at erhverve, sikre og  

 vedligeholde indkomsten.
Udgifter til private formål kan derimod ikke  

 fratrækkes, jf. statsskattelovens § 6.
Efter ligningslovens § 8 E har landbrugere fuldt fradrag for afholdte  

 udgifter til bjærgning og opbevaring m.v. af halm, selv om halmen er brugt  

 til opvarmning af den private bolig.
Der bliver heller ikke tale om at  

 indkomstbeskatte fordelen ved at benytte halmen til opvarmning af den private  

 bolig.
 Bestemmelsen i § 8 E omfatter både de tilfælde, hvor den halm, der  

 anvendes, er af egen avl, og de tilfælde, hvor landbrugeren for egen regning  

 bjærger halm fra en andens avl.
 14.7. Ligningslovens § 8 F - grundforskning m.v.
 Efter en ny § 8 F i ligningsloven kan selskaber, fonde og selvstændige  

 erhvervsdrivende under nærmere fastsatte betingelser fradrage visse udgifter  

 til grundforskning og anvendt forskning med 125 pct.
 Den nye § 8 F blev indsat i ligningsloven ved lov nr. 1120 af 21. december  

 1994, der er sat i kraft ved bekendtgørelse nr. 246 af 18. april 1995.  

 Bestemmelsen knytter sig til lov nr. 1094 af 21. december 1994 om godkendelse  

 af visse forskningsaktiviteter, der er sat i kraft ved bekendtgørelse nr. 268  

 af 26. april 1995. Forskningsministeren har ved bekendtgørelse nr. 288 af 4.  

 maj 1995 om godkendelse af visse forskningsaktiviteter fastsat nærmere regler  

 for administration af ordningen.
 Fradragsordningen er tidsbegrænset således, at den omfatter projekter, der  

 er godkendt inden udgangen af 1995. Hvis et projekt er godkendt rettidigt,  

 gives ekstrafradraget for hele projektets løbetid, altså også for årene efter  

 1995.
Det er en betingelse for ekstrafradraget efter § 8 F, at det pågældende  

 projekt på forhånd er godkendt af forskningsministeren eller den, der  

 bemyndiges dertil, efter reglerne i lov om godkendelse af visse  

 forskningsaktiviteter.
Ved bekendtgørelse nr. 288 af 4. maj 1995 er  

 Forskningsrådene bemyndiget til at godkende de projekter, der kan omfattes af  

 ordningen.
De nærmere kriterier for godkendelse af projekter fremgår af  

 bekendtgørelsen.
Det fremgår også af bekendtgørelsen, at den administrerende  

 og godkendende myndighed, dvs.
Forskningsrådene, sikrer, at kopi af godkendte  

 ansøgninger indsendes til de kommunale skattemyndigheder.
 Efter lov om godkendelse af visse forskningsaktiviteter er der en  

 beløbsgrænse på 300 mio. kr. for det samlede aktivitetsomfang, som kan  

 omfattes af ordningen.
 Det er endvidere en betingelse for ekstrafradraget efter § 8 F, at  

 udgifterne til aktiviteterne afholdes inden for det budget, som virksomheden  

 fremlægger i forbindelse med ansøgningen om forhåndsgodkendelse af det  

 pågældende projekt.
Fradragsordningen efter § 8 F omfatter alene udgifter i det omfang, de  

 fradrages eller afskrives efter skattelovgivningens almindelige regler.
Der  

 kan ikke indrømmes et ekstrafradrag efter § 8 F for udgifter, der gives  

 fradrag for efter § 8 G, stk. 1 og 2, jf. punkt 14.8. nedenfor.
14.8. Ligningslovens § 8 G - forskningsprojekterne Eureka m.fl. samt  

 programmer under Nordisk Industrifond og visse EU-rammeprojekter Ligningslovens § 8 G giver selskaber og fonde adgang til et fradrag på 125  

 pct. for udgifter i forbindelse med deltagelse i visse internationale  

 forsknings- og teknologiprogrammer.
 § 8  G blev indsat i ligningsloven ved lov nr. 835 af  

 18. december 1987.
 Reglerne i ligningslovens § 8 G, stk. 1, om et ekstrafradrag på 25 pct.  

 for udgifter til visse forskningsprojekter havde virkning fra og med  

 indkomståret 1988. Reglerne var tidsbegrænsede, idet det var en betingelse,  

 at virksomhedernes enkelte projekter var godkendt af de respektive  

 myndigheder inden udgangen af kalenderåret 1989. Hvis et projekt var godkendt  

 rettidigt, blev ekstrafradraget givet for hele projektets løbetid, altså også  

 for årene efter 1989.
 Reglerne medfører, at selskaber og fonde ud over sædvanlige fradrag for  

 driftsomkostninger og afskrivninger ved opgørelsen af den skattepligtige  

 indkomst kan fradrage et beløb svarende til 25 pct. af de udgifter, som  

 afholdes i tilknytning til den skattepligtiges deltagelse i det  

 fælleseuropæiske forskningsprogram EUREKA eller i tilknytning til den  

 skattepligtiges deltagelse i EF-forskningsprogrammerne ESPRIT, BRITE eller  

 RACE.
 Fradraget efter § 8 G, stk. 1, gives kun for deltagelse i disse fire  

 navngivne forskningsprogrammer.
 Det er en betingelse for ekstrafradraget på 25 pct., at selskabets  

 forskningsprojekt ved udgangen af indkomståret er godkendt enten som  

 EUREKA-projekt af Teknologistyrelsen (nu Erhvervsfremme Styrelsen) eller som  

 ESPRIT-projekt, BRITE-projekt eller RACE-projektaf EF-Kommissionen (nu  

 Europa-Kommissionen). Det er endvidere en betingelse for fradraget, at  

 udgifterne er afholdt inden for det budget, som virksomheden opstillede med  

 henblik på at opnå godkendelse og eventuel medfinansiering fra  

 Teknologistyrelsen henholdsvis EF-Kommissionen.
 Ved lov nr. 398 af 6. juni 1991, der blev sat i kraft ved bekendtgørelse  

 nr. 481 af 25. juni 1991, blev der gennemført en ændring af ligningslovens §  

 8 G. Ændringen indebar en videreførelse i lidt ændret form af adgangen for  

 selskaber og fonde til at fradrage visse udgifter til forskning og udvikling  

 med 125 pct.
 Disse regler findes i ligningslovens § 8 G, stk. 2, og har virkning for  

 projekter, der er godkendt efter den 1. januar 1991. Ordningen var oprindelig  

 tidsbegrænset således, at den omfattede projekter, som var godkendt af de  

 respektive myndigheder inden udgangen af 1993. Ved lov nr. 174 af 16. marts  

 1994 blev ordningen efter § 8 G, stk. 2, forlænget med et år, så den  

 omfattede projekter, der var godkendt inden udgangen af 1994. Ved lov nr.  

 1120 af 21. december 1994 blev ordningen forlænget med endnu et år, så den  

 omfatter projekter, der er godkendt inden udgangen af 1995. Forlængelsen er  

 sat i kraft ved bekendtgørelse nr. 246 af 18. april 1995. Hvis et projekt er  

 godkendt rettidigt, gives ekstrafradraget for hele projektets løbetid, altså  

 også for årene efter 1995.
 Reglerne medfører, at selskaber og fonde ved opgørelsen af den  

 skattepligtige indkomst kan fradrage et beløb svarende til 25 pct. af de  

 udgifter, som afholdes i tilknytning til den skattepligtiges deltagelse i det  

 fælleseuropæiske forskningsprojekt EUREKA, i programmer under Nordisk  

 Industrifond, i EU-programmer i henhold til rammeprogrammet for Fællesskabets  

 aktioner inden for forskning og teknologisk udvikling eller i EU-programmet  

 THERMIE.
 Fradraget gives kun for deltagelse i disse programmer.
 Det er en betingelse for ekstrafradraget, at det pågældende  

 forskningsprojekt på forhånd er godkendt af erhvervsministeren eller den, der  

 bemyndiges dertil (Erhvervsfremme Styrelsen).
Erhvervsministeren eller den, der bemyndiges dertil, kan fastsætte nærmere  

 regler for den praktiske gennemførelse af ordningen med forhåndsgodkendelse  

 af projekter, herunder regler om indberetning til skattemyndighederneaf  

 meddelte forhåndsgodkendelser.
Sådanne nærmere regler er fastsat i  

 bekendtgørelse nr. 558 af 3. juli 1995 om forhåndsgodkendelse af  

 internationale forskningsprojekter.
Det er endvidere en betingelse, at det pågældende forskningsprojekt ved  

 udgangen af indkomståret er godkendt enten som EUREKA-projekt af  

 Erhvervsfremme Styrelsen, som projekt af Nordisk Industrifond eller som  

 EU-projekt af Europa-Kommissionen.
Det er endelig en betingelse for  

 fradragsret, at udgifterne er afholdt inden for det budget, som virksomheden  

 opstiller med henblik på at opnå godkendelse af Erhvervsfremme Styrelsen,  

 Nordisk Industrifond eller Europa-Kommissionen.
I de budgetter, som virksomhederne fremlægger med henblik på at opnå  

 godkendelse og medfinansiering, indgår der omkostninger, som enten er  

 driftsomkostninger eller forsknings- og udviklingsomkostninger.
Endvidere  

 indgår visse udgiftsarter, som normalt ikke er fradragsberettigede ved  

 opgørelsen af den skattepligtige indkomst (f.eks. beregnet leje af en  

 kontorbygning, som ikke kan afskrives skattemæssigt). Ved opgørelsen af den  

 skattepligtige indkomst fradrages de anførte omkostninger efter de sædvanligt  

 gældende regler.
Driftsudgifterne fradrages løbende, og afskrivningerne på  

 anskaffede afskrivningsberettigede aktiver fradrages efter reglerne i bl.a.  

 afskrivningsloven.
Ekstrafradraget kommer herefter virksomhederne til gode på  

 den måde, at et beløb, der svarer til 25 pct. af alle de udgifter, der er  

 opregnet i projektbudgettet, og som er afholdt, kan fradrages ved opgørelsen  

 af den skattepligtige indkomst.
Det er uden betydning for beregningen af  

 ekstrafradraget, om udgifterne i det opstillede budget i øvrigt er  

 fradragsberettigede efter de almindelige regler.
 Hvis projektet strækker sig over flere år, kan kun 25 pct. af de  

 omkostninger, der ifølge budgettet kan henføres til det pågældende  

 indkomstår, fradrages som ekstraomkostninger for dette år.
 Ved senere afståelse af afskrivningsberettigede aktiver finder de  

 almindelige regler om beskatning af genvundne afskrivninger anvendelse.  

 Ekstrafradraget på 25 pct. danner derfor ikke grundlag for beskatning af  

 genvundne afskrivninger.
14.9. Ligningslovens § 8 I - udgifter til markedsundersøgelser Efter ligningslovens § 8 I er der fradrag for udgifter til undersøgelse af  

 nye markeder med henblik på etablering af en erhvervsvirksomhed eller  

 udvidelse af en bestående erhvervsvirksomhed.
 Ligningslovens § 8 I indebærer således, at der gives fradrag for nogle  

 udgifter, som har karakter af etableringsudgifter, og som derfor normalt ikke  

 er fradragsberettigede.
 Det er en betingelse for fradrag for udgifter til undersøgelse af nye  

 markeder, der er afholdt før etableringen af en erhvervsvirksomhed, at  

 undersøgelsen er medvirkende til, at der rent faktisk sker etablering af en  

 erhvervsvirksomhed, jf. § 8 I, stk. 2.
 Markedsundersøgelsesudgifter, der afholdes af en bestående  

 erhvervsvirksomhed, kan derimod fradrages, uanset om der sker en udvidelse af  

 virksomheden eller ej.
 Ved vurderingen af, om der er sket etablering af en erhvervsvirksomhed, må  

 der tages udgangspunkt i gældende retningslinier og praksis på området.
 Ved udgifter til undersøgelse af nye markeder forstås udgifter, der  

 udelukkende er afholdt med henblik på at undersøge de praktiske og økonomiske  

 muligheder for at opnå salg af varer og tjenesteydelser på nye markeder her  

 eller i udlandet.
Udgifter til ansættelse af en konsulent, der skal undersøge  

 markedsvilkårene, samt udgifter til markedsundersøgelser i forbindelse med  

 betalinger for et lokalt agentbureaus eller en lokal kontaktpersons vurdering  

 af et produkts mulighed for og egnethed til at vinde indpas på et bestemt  

 marked, er omfattet af fradragsretten.
Sådanne vurderinger kan være  

 nødvendige for at opnå viden om f.eks. specielle lovgivnings- og  

 handelshindringer, bestemte kutymer og sædvaner, klimatiske forhold m.v.
 Efter ligningslovens § 8 I, stk. 3, kan udgifter til undersøgelse af nye  

 markeder efter den skattepligtiges eget valg enten fradrages fuldt ud ved  

 indkomstopgørelsen i det indkomstår, hvor udgifterne er afholdt, dog tidligst  

 i det indkomstår, hvori etablering af erhvervsvirksomheden finder sted, eller  

 afskrives med lige store årlige beløb over dette år og de følgende 4  

 indkomstår.
 Udgifter til repræsentation kan kun fradrages efter reglerne i  

 ligningslovens § 8, stk. 4, dvs. som hovedregel med 25 pct. af de afholdte  

 udgifter, jf. ovenfor under punkt 14.3.
14.10. Ligningslovens § 8 J - advokat- og revisorudgifter Efter bestemmelsen i ligningslovens § 8 J kan der foretages fradrag for  

 advokat- og revisorudgifter, der er afholdt i forbindelse med etablering af  

 en erhvervsvirksomhed eller udvidelse af en bestående erhvervsvirksomhed.
Der  

 vil typisk være tale om udgifter i form af rådgivningshonorarer, honorarer  

 for udfærdigelse af vedtægter eller kontrakter m.v.
 Endvidere er der fradrag for gebyrer til Erhvervs- og Selskabsstyrelsen.  

 Det drejer sig om gebyrer i forbindelse med stiftelse af et selskab eller ved  

 ændringer i et selskabs vedtægter.
 Fradragsretten forudsætter, at afholdelsen af udgifterne sker i  

 forbindelse med etablering af en erhvervsvirksomhed eller udvidelse af en  

 bestående erhvervsvirksomhed.
 Begreberne etablering og udvidelse skal fortolkes bredt. § 8 J giver bl.a.  

 mulighed for fradrag for advokat- og revisoromkostninger, der er afholdt i  

 forbindelse med en udvidelse af selskabskapitalen eller en børsintroduktion.  

 Bestemmelsen hjemler efter Skatteministeriets opfattelse endvidere fradrag  

 for de udgifter til advokat og revisor, der er afholdt i forbindelse med en  

 omstrukturering af virksomheden, f.eks. ved omdannelse, fusion, spaltning  

 eller tilførsel af aktiver, uanset om dette sker skattefrit efter de særlige  

 regler herom i virksomhedsomdannelsesloven og fusionsskatteloven.
 Der vil derimod som udgangspunkt ikke være fradrag for udgifter, der  

 f.eks. afholdes i forbindelse med en ændring af virksomhedens stemmeregler  

 el.lign.
Hvis udgifterne er afholdt inden etableringen eller udvidelsen af  

 erhvervsvirksomheden, kan udgifterne først fradrages i det indkomstår, hvor  

 etableringen eller udvidelsen af erhvervsvirksomheden sker.
Udgifter, der er  

 afholdt efter etableringen eller udvidelsen af erhvervsvirksomheden, kan  

 fradrages efter de almindelige regler herom.
Der kan kun gives fradrag efter § 8 J for de udgiftsarter, der  

 udtrykkeligt er nævnt i lovbestemmelsen.
Der er således kun fradrag for  

 udgifter til rådgivning fra advokater og revisorer, men derimod ikke udgifter  

 til tilsvarende rådgivning, der ydes af f.eks. pengeinstitutter.
Det er  

 Skatteministeriets opfattelse, at betegnelsen »revisor« i § 8 J  

 omfatter statsautoriserede revisorer, registrerede revisorer samt medlemmer  

 af Foreningen Danske Revisorer og personer, der kan sidestilles med medlemmer  

 af Foreningen Danske Revisorer.
Om en person kan sidestilles med medlemmer af  

 Foreningen Danske Revisorer beror på en konkret vurdering.
Normalt vil en  

 person, som udøver erhverv som revisor, kunne sidestilles med medlemmer af  

 nævnte forening.
Der er ikke fradragsret i tilfælde, hvor de afholdte udgifter i  

 forbindelse med køb eller salg af erhvervsaktiver anses som tillæg til  

 købesummen eller som fradrag i salgssummen, jf. § 8 J, stk. 3. Den afholdte  

 udgift vil i disse tilfælde blive behandlet på samme måde som den resterende  

 købe- eller salgssum.
Såfremt der eksempelvis er tale om advokat- og  

 revisoromkostninger, der afholdes i forbindelse med erhvervelse af en fast  

 ejendom, skal omkostningerne tillægges købesummen.
Der er på dette punkt tale  

 om en praksisændring, der har virkning for udgifter, der afholdes fra og med  

 den 1. januar 1995. Indtil den 1. januar 1995 finder afsnit B, punkt 11.9.,  

 8. afsnit, i cirkulære nr. 96 af 22. juni 1993 om ligningsloven, anvendelse.
 Bestemmelsen ændrer ikke hidtidig praksis for, hvilke udgifter der kan  

 anses for et tillæg til en købesum eller et fradrag i en salgssum.
 Udgifter, der er fradragsberettigede efter ligningslovens § 8 N, jf. punkt  

 14.14., kan ikke fratrækkes efter ligningslovens § 8 J, stk. 1-3, jf. § 8 J,  

 stk. 4, der er indsat ved lov nr. 175 af 16. marts 1994, og som har virkning  

 fra den 1. januar 1994.
 14.11. Ligningslovens § 8 K - plantning af fredskov m.v.
 Ligningslovens § 8 K blev indsat i ligningsloven ved lov nr. 887 af 21.  

 december 1991 og har virkning fra og med indkomståret 1992.
Efter ligningslovens § 8 K, stk. 1, kan udgifter til nyplantning af  

 fredskov fradrages med indtil 20 pct. årligt.
Hvis udgiften ikke overstiger  

 25.000 kr. pr. år pr. ejendom, kan beløbet fradrages straks.
Ligningslovens §  

 8 K, stk. 1, 1. pkt., omhandler kun fradragsretten for nyplantninger.  

 Ved genplantning af skov er udgiften fuldt fradragsberettiget som efter de  

 hidtidige regler.
Ejendomsbegrebet afgrænses i overensstemmelse med  

 vurderingsloven.
Efter de hidtil gældende regler kan udgifter til nyplantning af skov ikke  

 fradrages, da de anses for ikke-fradragsberettigede anlægs- og  

 etableringsudgifter.
Som fradragsberettigede driftsudgifter i forbindelse med  

 skovbrug anses derimod udgifter til genplantning, kulturpleje og udrensning  

 før første hugst.
Udgifter til nyplantning af skov m.v. kan fradrages med indtil 20 pct.  

 årligt.
Dette indebærer, at hvis der i det enkelte år sker fradrag med mindre  

 end 20 pct., vil fradragsperioden strække sig ud over 5 år.
Tilsvarende  

 gælder for fradrag for udgifter til plantning af juletræer m.v. efter § 8 K,  

 stk. 2.
I såvel § 8 K, stk. 1 som stk. 2, er indsat en bestemmelse om, at hvis  

 ejendommen afhændes, før udgiften er fradraget fuldt ud, kan restbeløbet  

 fradrages i samme indkomstår, som ejendommen afhændes.
Såfremt det  

 tilplantede areal ryddes, kan restbeløbet tilsvarende fradrages.
Ved rydning  

 af nyplantet fredskov efter § 8 K, stk. 1, gælder dette dog kun ved rydning  

 efter brand.
Det er en betingelse for fradragsretten for udgifter til nyplantning af  

 skov efter § 8 K, stk. 1, at arealet pålægges fredskovspligt.
En fredskov  

 skal dyrkes erhvervsmæssigt efter skovlovens regler.
Fredskovspligtige  

 arealer skal ifølge skovloven drives efter reglerne om god og flersidig  

 skovdrift.
Det vil sige, at skovene skal dyrkes med henblik på både at forøge  

 og forbedre træproduktionen og varetage landskabelige, naturhistoriske,  

 kulturhistoriske og miljøbeskyttende hensyn samt hensyn til friluftslivet.  

 Fredskovspligten medfører, at der skal foretages genplantning efter hugst.  

 Genplantningen skal bestå af træarter, der kan danne højstammet skov.
Nye arealer kan pålægges fredskovspligt ved tinglysning af en  

 fredskovsdeklaration.
Ansøgning om pålæggelse af fredskovspligt skal sendes  

 til det lokale statsskovdistrikt som afgør, om arealet er egnet til  

 skovdrift, samt hvilke vilkår, der skal stilles for pålæggelsen.
For at blive pålagt fredskovspligt skal arealet som hovedregel være mindst  

 10 ha, medmindre det ligger umiddelbart op ad anden fredskov.
Denne regel kan  

 dog fraviges under visse omstændigheder, f.eks. hvis tilplantningen opnår  

 støtte efter Miljø- og Energiministeriets tilskudsordninger eller har stor  

 nærrekreativ betydning.
Ved større plantninger stilles der oftest krav om en  

 tilplantningsplan indeholdende oversigt over, hvordan tilplantningen  

 foretages, samt tidsfrister for tilplantningen.
 Statsskovdistrikterne fører tilsyn med de private skove og påser, at  

 arealerne bliver tilplantet i overensstemmelse med de godkendte planer, samt  

 i øvrigt drevet efter skovlovens regler.
Af udgifter, der medgår til nyplantning af skov, og som kan fradrages  

 efter § 8 K, stk. 1, kan som eksempel nævnes udgifter til klargøring af  

 arealet før plantning, herunder rydningsudgifter, udgifter til planter, frø,  

 materialer, lønudgifter til ansatte, udgifter til fremmed arbejdskraft samt  

 udgifter til leje af fremmed materiel.
Foretages nyplantningen af egne  

 ansatte, skal den del af lønudgiften, som medgår til nyplantningen, udskilles  

 og fradrages efter § 8 K.
 Udgifter til projektering, konsulentbistand, indhentelse af deklaration,  

 tinglysning m.v. er ligeledes omfattet af fradragsretten.
Viser det sig, at der ikke kan tinglyses fredskovspligt på arealet, kan  

 ingen udgifter, herunder f.eks. udgifter til konsulentbistand, fradrages.
Det  

 er således en betingelse for fradragsretten for de udgifter, der afholdes i  

 forbindelse med etableringen af ny skov, at arealet faktisk bliver fredskov.
Fredskovspligten kan kun undtagelsesvis blive ophævet.
Hvis  

 skovlovsmyndigheden tillader fredskovspligten ophævet, førend udgiften er  

 fradraget fuldt ud, kan de beløb, som endnu ikke er fradraget, ikke bringes  

 til fradrag i den skattepligtige indkomst.
Fradragsretten er betinget af, at  

 skoven bliver og forbliver fredskovspligtig.
Efter § 8 K, stk. 2, kan udgifter til plantning af træer bestemt til  

 erhvervsmæssig anvendelse som juletræer eller pyntegrønt i kort omdrift samt  

 frugttræer og frugtbuske fradrages med indtil 20 pct. årligt.
Overstiger  

 udgiften ikke 25.000 kr., kan beløbet fradrages straks.
Ved »kort  

 omdrift« forstås, at en beplantning af grantræer er bestemt til  

 juletræs- og pyntegrøntsproduktion, hvor træerne afdrives væsentligt før, der  

 er tale om tømmerproduktion.
Fradragsretten efter § 8 K, stk. 2, 1. pkt., for  

 plantningsudgifter gælder ved såvel nyplantning som genplantning uden for  

 skov.
Fradragsretten gælder uafhængigt af, om der efter de hidtil gældende  

 regler i SD-cirk. 1986-26 og 1989-14 er opnået fradrag for den hidtidige  

 beplantning.
Egentlige juletræsplantager kan ikke pålægges fredskovspligt, men  

 betragtes som en landbrugsafgrøde.
I fredskovspligtige skove må dog maksimalt  

 10 pct. af den enkelte skov drives med juletræer og pyntegrønt i kort  

 omdrift.
Efter ligningslovens § 8 K, stk. 2, 3. pkt., kan udgifter til  

 genplantning i skov af juletræer og træer til pyntegrønt fradrages straks.
I  

 skov behandles genplantningsudgifter således ens.
Efter ligningslovens § 8 K, stk. 3, kan udgifter til læhegn  

 fradrages straks i det indkomstår, hvori udgiften afholdes.
Det gælder såvel  

 anlæg af nye læhegn som udskiftning af eksisterende læhegn.
Fradragsretten  

 gælder for læhegn, der er omfattet af lov om læhegn og tilskud til  

 læplantninger, jf. lov nr. 812 af 21. december 1988, som ændret ved lov nr.  

 475 af 30. juni 1993. Fradragsretten er dog uafhængig af, om der opnås  

 tilskud efter lov om læhegn og tilskud til læplantning.
I lov om læhegn og  

 tilskud til læplantning (læhegnsloven), jf. § 1, defineres læhegn som en  

 sammenhængende plantning af træer eller buske med indtil 7 planterækker og en  

 bredde af ikke over 10 meter, der anlægges med det formål at nedsætte  

 vindhastigheden over arealer, der anvendes eller agtes anvendt til landbrug,  

 frilandsgartneri, frugtplantage, planteskole og lign.
Læhegnsloven gælder  

 således ikke for plantninger omkring bebyggelser, idrætsanlæg m.v., hvorfor  

 der ikke er fradrag for udgifter til sådanne plantninger.
Plantninger, der  

 udgør en del af et skovareal, er heller ikke omfattet af læhegnsloven og  

 derfor heller ikke fradragsberettiget efter ligningslovens § 8 K, stk. 3.
Efter de hidtil gældende regler kan udgifter til plantning af nye læhegn  

 ikke fradrages.
Udgifter til genplantning af læhegn kan derimod fradrages i  

 forhold til den periode, den skattepligtige har ejet ejendommen, sammenholdt  

 med hegnets levetid.
Ved lov nr. 475 af 30. juni 1993 om ændring af lov om læhegn samt om  

 ændring af ligningsloven, er reglen i ligningslovens § 8 K, stk. 3, udvidet  

 til også at omfatte udgifter til supplerende lægivende  

 løvtræplantninger.
Sådanne beplantninger etableres i sammenhæng med et  

 læhegn, der etableres samtidigt, eller med et eksisterende læhegn, der som  

 hovedregel ikke må være mere end 10 år gammelt.
Loven er trådt i kraft den  

 15. april 1994, jf.
Landbrugs- og Fiskeriministeriets bekendtgørelse nr. 242  

 af 11. april 1994. Der er derfor fradrag for udgifter til supplerende  

 lægivende løvtræplantninger, der afholdes fra og med den 15. april 1994.  

 Ifølge § 19 a i lov om læhegn og tilskud til læplantning omfatter supplerende  

 lægivende løvtræplantning beplantninger af overvejende løvfældende træer og  

 buske, der etableres i tilknytning til anlæg af læhegn for at fremme  

 læhegnets lægivende virkning samt virkning for landskabs- og naturforhold.
Anlæg af læhegn og supplerende lægivende løvtræplantninger (læplantning)  

 kan etableres som kollektive eller individuelle læplantningsprojekter.  

 Tilskud til læplantning gives af Fællesudvalget for Læplantning.
Tilskud til  

 individuelle læplantningsprojekter udbetales som en engangsydelse til dækning  

 af udgifter ved indkøb af planter, mens tilskud til kollektive  

 læplantningsprojekter udbetales i takt med en for projektet særlig fastlagt  

 afviklings- og betalingsplan.
Tilskuddet medregnes til den skattepligtige  

 indkomst i samme indkomstår, som tilskudsmodtageren afholder sin udgift, jf.  

 ligningslovens § 8 K, stk. 3, 2. pkt.
Efter § 8 K, stk. 4, skal udgifter til anskaffelse af maskiner, inventar  

 og driftsmidler samt fast ejendom afskrives efter afskrivningslovens  

 bestemmelser herom.
Det vil sige, at udgifter til anskaffelse af aktiver, der  

 er omfattet af afskrivningsloven, ikke kan gøres til genstand for fradraget  

 efter ligningslovens § 8 K, stk. 1-3, men skal fradrages eller afskrives  

 efter afskrivningslovens bestemmelser.
14.12. Ligningslovens § 8 L - erhvervelse af knowhow og  

 patentrettigheder Ligningslovens § 8 L fastsætter regler for, hvorledes udgifter til  

 erhvervelse af knowhow (viden om særlig fremstillingsmetode og lign.) og  

 patentrettigheder kan fradrages ved indkomstopgørelsen, jf. stk. 1. Endvidere  

 fastslår bestemmelsen, jf. stk. 2, hvorledes en evt. afståelsessum ved  

 afståelse af knowhow eller patentrettigheder skal medregnes ved opgørelsen af  

 den skattepligtige indkomst.
 Ved erhvervelse af knowhow eller patentrettigheder, jf. stk. 1, kan  

 erhververen vælge enten at fradrage den kontantomregnede anskaffelsesudgift  

 fuldt ud i det indkomstår, hvori udgiften er afholdt eller at afskrive den  

 kontantomregnede anskaffelsesudgift efter reglerne i ligningslovens § 16 F,  

 stk. 2, (som hovedregel over en periode af 10 år med 10 pct. årligt).  

 Valgfriheden er betinget af, at der er tale om knowhow eller  

 patentrettigheder, der erhverves i tilknytning til den skattepligtiges  

 erhverv.
 Ved afståelse m.v. af knowhow eller patentrettigheder, hvor afhænderen i  

 medfør af § 8 L, stk. 1, har straksfradraget den kontantomregnede  

 anskaffelsesudgift, skal afhænderen medregne hele den kontantomregnede  

 afhændelses- eller afståelsessum ved indkomstopgørelsen for det indkomstår,  

 hvori afhændelsen eller afståelsen finder sted.
 Anskaffelsessummen og afståelses- eller afhændelsessummen efter § 8 L  

 kontantomregnes i medfør af ligningslovens § 16 E, stk. 6, jf. bekendtgørelse  

 nr. 486 af 31. maj 1994.
 Ved lov nr. 428 af 25. juni 1993 (Justeringer af skatteomlægningen) blev §  

 8 L undergivet en række konsekvensændringer, og ved lov nr. 1117 af 22.  

 december 1993 (Beskatning af goodwill m.v.) blev reglerne om kontantomregning  

 af anskaffelses- og afståelses- eller afhændelsessum, jf. ligningslovens § 16  

 E, stk. 6, indsat i § 8 L med virkning fra og med den 18. november 1993.
 Samtidig bemærkes, at ligningslovens § 16 E, stk. 6, er konsekvensændret  

 ved lov nr. 313 af 17. maj 1995 (Ophævelse af lov om særlig indkomstskat m.v.  

 samt konsekvensændringer m.v.).
14.13. Ligningslovens § 8 M - fradrag for selvstændige  

 erhvervsdrivendes m.fl. arbejdsmarkedsbidrag Ved lov om arbejdsmarkedsfonde er der indført et særskilt  

 arbejdsmarkedsbidrag for selvstændige erhvervsdrivende.
 Efter ligningslovens § 8 M fragår arbejdsmarkedsbidrag, som ved de  

 statslige told- og skattemyndigheders foranstaltning er opkrævet hos  

 lønmodtagere, honorarmodtagere og selvstændige erhvervsdrivende, der er  

 bidragspligtige efter § 7, stk. 1, jf. § 8, stk. 1, og § 7, stk. 3, jf. § 10  

 i lov om arbejdsmarkedsfonde, ved opgørelsen af den skattepligtige indkomst.
 Fradraget henføres til det år, der svarer til det indkomstår, hvori det  

 pågældende vederlag m.v. indgår ved opgørelsen af den skattepligtige  

 indkomst.
 Fradraget foretages ved opgørelsen af den personlige indkomst, jf.  

 personskattelovens § 3, stk. 2, nr. 7.
14.14. Ligningslovens § 8 N - fradrag for udgifter til  

 forretningsplan Ved lov nr. 175 af 16. marts 1994 er der indsat en ny § 8 N i  

 ligningsloven.
Efter denne bestemmelse er udgifter i forbindelse med  

 udarbejdelsen af forretningsplan fradragsberettigede for iværksætteren i det  

 omfang, der udbetales tilskud dertil efter § 2, stk. 2, i lov om tilskud til  

 iværksættere.
 Efter § 1, stk. 1, jf. § 2, stk. 2, i lov om tilskud til iværksættere, jf.  

 lov nr. 456 af 30. juni 1993, der trådte i kraft den 1. januar 1994, er  

 industriministeren (nu erhvervsministeren) bemyndiget til inden for en  

 bevilling, der fastsættes på de årlige finanslove, at yde tilskud til  

 iværksætteres udgifter på indtil 3.000 kr. til udarbejdelse af  

 forretningsplan.
 Efter Industriministeriets bekendtgørelse om administration af  

 iværksætterklippekort, jf. bekendtgørelse nr. 884 af 22. november 1993,er  

 administrationen af iværksættertilskudsordningen indrettet således, at  

 afregning af tilskud vedrørende forretningsplan sker ved, at den  

 etableringsvejleder, som iværksætteren har antaget, fremsender faktura til  

 Erhvervsfremme Styrelsen, hvorefter tilskuddet på højst 3.000 kr. betales af  

 Erhvervsfremme Styrelsen direkte til etableringsvejlederen.
Offentlige tilskud medregnes ved opgørelsen af den skattepligtige og  

 personlige indkomst, medmindre andet er bestemt.
Iværksætteren skal således  

 medregne tilskudsbeløbet ved opgørelsen af sin skattepligtige og personlige  

 indkomst.
 Efter ligningslovens § 8 N kan iværksætteren fradrage udgifter, der som  

 nævnt ovenfor afregnes direkte mellem Erhvervsfremme Styrelsen og  

 etableringsvejlederen, i sin personlige indkomst.
 Iværksætterens fradragsret foretages efter ligningslovens § 8 N uanset, om  

 etableringsvejlederen er advokat eller revisor.
Iværksætteren skal selvangive såvel tilskudsbeløbet som det dertil  

 svarende fradrag i det indkomstår, hvori tilskudsbeløbet udbetalestil  

 etableringsvejlederen.
Iværksætterens fradragsret er uafhængig af, hvorvidt  

 virksomheden senere kommer i drift.
 Fradragsretten efter § 8 N har virkning fra den 1. januar 1994. Da lov nr.  

 456 af 30. juni 1993 om tilskud til iværksættere er trådt i kraft den 1.  

 januar 1994 er fradragsretten efter ligningslovens § 8 N uafhængig af, om  

 tilskuddet er udbetalt før eller efter ikrafttrædelsen af lov nr. 175 af 16.  

 marts 1994, (den 18. marts 1994), hvorved § 8 N er indsat.
 Udgifter, der er fradragsberettigede efter § 8 N, kan ikke fratrækkes  

 efter ligningslovens § 8 J, stk. 1-3, jf. § 8 J, stk. 4, der er indsat ved  

 lov nr. 175 af 16. marts 1994, og som har virkning fra den 1. januar 1994.
14.15. Ligningslovens § 8 O - fradrag for tilbagebetalt  

 kontanthjælp Kontanthjælp efter bistandsloven, der udbetales fra og med indkomståret  

 1994 er som hovedregel skattepligtig indkomst for kontanthjælpsmodtagerne.  

 Det gælder uanset, om der er tale om ikke-tilbagebetalingspligtig  

 kontanthjælp eller kontanthjælp, der skal tilbagebetales.
Ved lov nr. 214 af 29. marts 1995 er der indsat en bestemmelse i  

 ligningslovens § 8 O om fradrag for tilbagebetalt skattepligtig kontanthjælp.  

 Efter denne bestemmelse skal tilbagebetalt skattepligtig kontanthjælp  

 fradrages ved indkomstopgørelsen for det indkomstår, hvori beløbet er  

 tilbagebetalt.
Fradraget foretages ved opgørelsen af den personlige indkomst,  

 jf. personskattelovens § 3, stk. 2, nr. 10.
Reglen om fradrag for tilbagebetalt kontanthjælp omfatter kontanthjælp som  

 nævnt i bistandslovens kapitel 6. Det drejer sig således både om de  

 situationer, hvor det tilkendegives på udbetalingstidspunktet, at den  

 modtagne kontanthjælp er tilbagebetalingspligtig, og de situationer, hvor der  

 først efterfølgende træffes beslutning om, at den modtagne hjælp skal  

 tilbagebetales.
Reglen om fradrag for tilbagebetalte skattepligtige beløb i  

 tilbagebetalingsåret omfatter også tilfælde, hvor tilbagebetalingskravet er  

 begrundet i, at hjælpen uberettiget er modtaget mod bedre vidende.
Hjælp til terminsudgifter efter bistandslovens § 37 a er ikke  

 skattepligtig.
Følgelig er tilbagebetaling af denne hjælp efter  

 bistandslovnes § 25, stk. 2, ikke fradragsberettiget på  

 tilbagebetalingstidspunktet.
 Reglen om fradrag for tilbagebetalt skattepligtig kontanthjælp har  

 virkning for tilbagebetaling af skattepligtig kontanthjælp, der finder sted  

 den 1. januar 1995 eller senere.
 14.16. Ligningslovens § 13 - faglige kontingenter m.v.
Efter ligningslovens § 13 kan der ved opgørelsen af den skattepligtige  

 indkomst fradrages udgifter til kontingenter til arbejdsgiverforeninger,  

 fagforeninger og andre faglige sammenslutninger, der har til hovedformål at  

 varetage de økonomiske interesser for den erhvervsgruppe, hvortil den  

 skattepligtige hører.
Det afskærer ikke den skattepligtige fra retten til at  

 fradrage fagforeningskontingent, at denne ikke er aktivt erhvervsbeskæftiget.
 For selvstændige erhvervsdrivende, der er medlemmer af en forening  

 som nævnt ovenfor, kan en del af kontingentet til de nævnte foreninger anses  

 som en driftsomkostning, der kan fradrages ved opgørelsen af den personlige  

 indkomst, jf. personskattelovens § 3, stk. 2, nr. 1.
Ved opgørelsen af den del af kontingentet, der må anses for en  

 driftsomkostning, skal medlemmerne lægge den fordeling af  

 kontingentindtægterne til grund, som foreningerne foretager i henholdsvis en  

 ikke-erhvervsmæssig del og en del, der anses for medgået til erhvervsmæssige  

 udgifter i foreningen.
I SD-cirk. 1989-2 er der fastsat regler for opdelingen  

 af kontingentindtægterne for foreninger, der er omfattet af lov om fonde og  

 visse foreninger.
For andre foreninger gælder tilsvarende regler for opdeling  

 af kontingentindtægterne.
 For medlemmer, der ikke er selvstændige erhvervsdrivende  

 (lønmodtagere m.fl.), vil opdelingen indebære, at den del af kontingentet,  

 der medgår til udgifter af erhvervsmæssig karakter i foreningen, kun kan  

 fradrages i den skattepligtige indkomst i det omfang, bidraget sammen med  

 eventuelle øvrige lønmodtagerudgifter overstiger et grundbeløb på 3.000 kr.,  

 jf. ligningslovens § 9, stk. 1. Grundbeløbet reguleres efter  

 personskattelovens § 20 og udgør for indkomstårene 1995 og 1996 henholdsvis  

 3.800 kr. og 3.900 kr.
Når arbejdsgiveren betaler kontingentet for lønmodtageren, betragtes den  

 del af kontingentet, der medgår til udgifter af ikke-erhvervsmæssig karakter  

 i foreningen, som et løntillæg.
Den ansatte skal medtage beløbet i den  

 personlige indkomst og kan foretage ligningsmæssigt fradrag ved opgørelsen af  

 den skattepligtige indkomst.
 Den del af kontingentet, der medgår til udgifter af erhvervsmæssig  

 karakter i foreningen, indgår ikke i lønmodtagerens indkomst, når  

 arbejdsgiveren betaler kontingentet for den pågældende.
Hvor en faglig sammenslutning, der omfattes af ligningslovens § 13, af  

 medlemskontingentet afholder præmie til gruppelivsforsikring for medlemmerne,  

 vil der efter samme bestemmelse også være fradrag for den del af  

 medlemskontingentet, der kan henføres til præmien.
Det er en betingelse for  

 fradraget, at præmien til gruppelivsforsikringen ikke på nogen måde er  

 udskilt fra medlemskontingentet.
Opkræves præmien ved siden af  

 medlemskontingentet, er præmien ikke fradragsberettiget.
Efter pensionsbeskatningslovens § 56, stk. 4, skal præmier til  

 livsforsikringer, betalt og fratrukket som faglige kontingenter, medtages ved  

 opgørelsen af det enkelte medlems skattepligtige indkomst.
Præmiebetalingen  

 er en skattepligtig udlodning fra foreningen og er personlig indkomst hos  

 medlemmet.
Forsikringssummer, der udbetales ved et medlems død, er skatte- og  

 afgiftsfri efter pensionsbeskatningsloven (§ 56, stk. 4).
 Ved lov nr. 271 af 6. maj 1993 er der indsat et nyt stk. 2 i  

 ligningslovens § 13, hvorefter fradragsretten for kontingentbetaling til  

 faglige foreninger efter stk. 1 er betinget af, at den faglige forening, hvis  

 den er indberetningspligtig efter skattekontrollovens § 8 T, har indberettet  

 kontingentudgiften til de statslige told- og skattemyndigheder.
 Foreligger en sådan indberetning ikke, skal fradrag for kontingentudgiften  

 nægtes, selv om den skattepligtige over for skattemyndighederne kan  

 dokumentere udgiftens afholdelse, f.eks. ved at fremlægge kvitteringer for  

 indbetalingerne.
 Er den faglige forening efter skattekontrollovens § 8 T, stk. 3,  

 administrativt fritaget for indberetningspligten, vil foreningens medlemmer  

 kunne fradrage kontingentudgiften mod behørig dokumentation af  

 kontingentbetalingen.
 Ønsker et medlem, der er skattepligtig her til landet, fradrag for  

 kontingentudgifter til en faglig forening i udlandet, der ikke er omfattet af  

 indberetningspligten efter skattekontrollovens § 8 T, vil medlemmet kunne få  

 fradrag mod behørig dokumentation af udgiften.
 Bestemmelsen i ligningslovens § 13, stk. 2, har virkning fra og med  

 indkomståret 1995. Indtil da vil det foreningsmedlem, hvis kontingentbetaling  

 ikke er indberettet af foreningen, kunne få fradrag for udgiften ved selv at  

 dokumentere betalingen og medlemskabet over for skattemyndighederne.
14.17. Ligningslovens § 14 A - refinansieringslån, landbrug I 1988 blev der gennemført en refinansieringsordning for landbruget.
Som  

 et led i refinansieringsordningen blev der givet ejere af landbrugsejendomme  

 m.v. mulighed for at optage lån til brug for indfrielse af restgælden på  

 realkreditlån og andre lån i ejendommen efter § 10 b i lov om  

 realkreditinstitutter (lovbekendtgørelse nr. 571 af 15. august 1989) og § 4 b  

 i lov om et finansieringsinstitut for landbrug m.v. (lovbekendtgørelse nr.  

 699 af 5. november 1987 som ændret ved lov nr. 373 af 6. juli 1988).  

 Ansøgningsfristen om refinansiering udløb den 15. december 1989.
Refinansieringslån kunne bl.a. ydes som udlandslån.
Ved oprettelsen af et  

 udlandslån skulle låntager indbetale et beløb på 2 pct. af udlandslånets  

 hovedstol til realkreditinstitutternes restgældsreguleringsfond.
Ved hver  

 termin herefter indbetaler låntager 1,5 pct. af den til enhver tid værende  

 restgæld til fonden efter de ovennævnte lovbestemmelser.
Disse er senere  

 blevet ophævet, men finder fortsat anvendelse på lån, der er optaget i medfør  

 af ordningen.
Efter ligningslovens § 14 A, stk. 1, har låntager fradragsret for de  

 nævnte indbetalinger til restgældsreguleringsfonden.
Beløbene henføres til  

 kapitalindkomsten, jf. personskattelovens § 4, stk. 1, nr. 11.
 Udbetalinger fra fonden ved indfrielse af udlandslån efter 10 år eller ved  

 ejerskifte skal medregnes ved opgørelsen af den skattepligtige indkomst efter  

 ligningslovens § 14 A, stk. 2. Der er tale om personlig indkomst efter  

 personskattelovens § 3, stk. 1.
14.18. Ligningslovens § 27 B - straksafskrivning med visse  

 tilskudsbeløb a.
Ved lov nr. 237 af 8. april 1992 er de tidligere gældende  

 regler i ligningslovens § 27 B om udsat beskatning af visse tilskud ophævet.  

 Disse tilskud medregnes i stedet i den skattepligtige indkomst efter de  

 almindelige regler med virkning fra og med indkomståret 1993.
 Til gengæld kan en til det modtagne tilskudsbeløb svarende del af  

 anskaffelsessummen for de formuegoder, som danner baggrund for tilskuddet,  

 straksafskrives (fradrages).
 I ligningslovens § 27 B, stk. 1, nævnes - under nr. 1-12 - de  

 tilskudsordninger, hvorefter udbetalte tilskudsbeløb kan straksafskrives i  

 anskaffelsessummen for anskaffede afskrivningsberettigede formuegoder.
 Der er i korthed tale om følgende tilskud:
 Nr. 1. Finansieringstilskud, der er ydet til danske dagblade af  

 Dagspressens Finansieringsinstitut.
Nr. 2-6. Forskellige tilskud til fiskeriet og konsumfiskeindustrien samt  

 til markedsføring og forarbejdning af jordbrugsprodukter.
Tilskuddene er dels  

 ydet af Den Europæiske Udviklings- og Garantifond for Landbruget i henhold  

 til en række rådsforordninger, dels ydet i henhold til en række danske love.
 Nr. 7. Tilskud, der er ydet efter § 13 i lov om arbejdsmiljø til  

 etablering af bedriftssundhedstjenester.
 Nr. 8-11. Forskellige tilskud fra EU's strukturfonde med tilhørende dansk  

 medfinansiering.
 Nr. 12. Tilskud, der ydes efter lov nr. 2 af 3. januar 1992, til  

 energibesparelser i erhvervsvirksomheder.
 Efter § 27 B, stk. 2, kan udgifter til anskaffelse af  

 afskrivningsberettigede formuegoder uanset reglerne i afskrivningsloven eller  

 lovgivningens øvrige regler straksafskrives i den skattepligtige indkomst for  

 anskaffelsesåret i det omfang, udgiften er betalt ved tilskud, der er nævnt i  

 § 27 B, stk. 1.
 Straksafskrivninger efter § 27 B, stk. 2, sidestilles med skattemæssige  

 afskrivninger, jf. § 27 B, stk. 3.
 Når der er foretaget straksafskrivning på anskaffelsessummen for et  

 formuegode efter § 27 B, stk. 2, kan skattemæssig afskrivning på dette  

 formuegode efter skattelovgivningens øvrige regler kun foretages på  

 anskaffelsessummen med fradrag af det straksafskrevne beløb, jf. § 27 B, stk.  

 4.
b.
For tilskud, der er nævnt i § 27 B, stk. 1, nr. 1-7, og som er  

 erhvervet i indkomståret 1992 eller tidligere, finder de tidligere gældende  

 regler i § 27 B, jf. lovbekendtgørelse nr. 735 af 5. november 1991, fortsat  

 anvendelse.
 Disse går kort fortalt ud på, at tilskud skal medregnes ved opgørelsen af  

 den skattepligtige indkomst inden for en 10-års-periode, der begynder med det  

 indkomstår, hvori den skattepligtige erhverver tilskuddet.
Den skattepligtige kan efter de tidligere regler selv vælge, hvor stor en  

 del af tilskudsbeløbet, der medregnes i indkomsten for de enkelte år inden  

 for 10-års-perioden.
Har den skattepligtige en gang indtægtsført et  

 tilskudsbeløb, kan det dog ikke senere overføres til et andet år.
 De tidligere gældende regler er nærmere beskrevet i cirkulære nr. 184 af  

 17. november 1982, cirkulære nr. 167 af 21. oktober 1983 (punkt 42, 43) samt  

 i cirkulære nr. 181 af 21. november 1984 (punkt 31, 32).
 Den ajourføring af henvisningerne til nyere love og EF-forordninger, der  

 ved lov nr. 237 af 8. april 1992 er sket i ligningslovens § 27 B, stk. 1, har  

 også virkning for den tidligere gældende ordning med udskudt beskatning op  

 til 10 år, der endnu vil være gældende for tilskudsbeløb som nævnt i stk. 1,  

 nr. 1-7, der er erhvervet inden udgangen af indkomståret 1992. Det gælder dog  

 ikke for tilskud til forsøgsfiskeri og forlægning af fiskeriet  

 (fjernfiskeri).
c.
Ved lov nr. 257 af 6. maj 1993 blev ligningslovens § 27 B  

 udvidet - ved indsættelse af et nr. 8 i § 27 B, stk. 1 - til også at gælde  

 beløb, bortset fra garantier, ydet i medfør af § 2, stk. 3, i lov om  

 VækstFonden.
Bestemmelsen i stk. 1, nr. 8, blev siden ophævet ved lov nr. 366  

 af 14. juni 1995, jf. herom nedenfor.
Ydelser fra VækstFonden betragtedes skatteretligt før ændringsloven af 14.  

 juni 1995 udelukkende som tilskud.
Dette gjaldt, hvad enten VækstFonden  

 betegnede ydelserne som lån eller tilskud.
 Der kunne herefter ske straksafskrivning på udgiften til anskaffelse af  

 afskrivningsberettigede aktiver, i det omfang udgiften var betalt med beløb  

 fra VækstFonden.
 Ændringen havde virkning fra og med indkomståret 1993 og fandt også  

 anvendelse på tilsvarende ydelser fra Dansk Erhvervsudviklingsfond.
Ved lov nr. 366 af 14. juni 1995 er der sket ændringer i lov om  

 VækstFonden.
Samtidig er det - ved indsættelse af § 7 D i ligningsloven -  

 fastsat, at medfinansiering som nævnt i § 2, stk. 6, 1. pkt., i lov om  

 VækstFonden ved opgørelsen af den skattepligtige indkomst behandles som lån.  

 Denne bestemmelse indebærer, at den medfinansiering, som VækstFonden yder til  

 virksomheder i form af lån, der er betinget tilbagebetalingspligtige, i  

 skattemæssig henseende behandles som lån, jf. punkt 2.4. ovenfor.
 Som en konsekvens af denne ændrede skattemæssige behandling af lån fra  

 VækstFonden blev det hidtidige nr. 8 i ligningslovens § 27 B, stk. 1,  

 samtidig ophævet ved lov nr. 366 af 14. juni 1995. Beløb, der ydes i medfør  

 af lov om VækstFonden, er således ikke længere omfattet af  

 straksafskrivningsordningen i ligningslovens § 27 B.
Ændringsloven nr. 366 af 14. juni 1995 er trådt i kraft den 5. juli 1995,  

 jf.
Erhvervsministeriets bekendtgørelse nr. 550 af 30. juni 1995. Ændringerne  

 af ligningsloven har virkning for tilsagn om medfinansiering i form af  

 tilskud fra VækstFonden og medfinansiering i form af lån fra VækstFonden med  

 betinget tilbagebetalingspligt, der er givet fra og med ændringslovens  

 ikrafttrædelse den 5. juli 1995.
For tilsagn afgivet af VækstFonden før den 5. juli 1995 finder  

 ligningslovens § 27 B fortsat anvendelse.
Medfinansiering i form af tilskud  

 fra VækstFonden og medfinansiering i form af lån fra VækstFonden med betinget  

 tilbagebetalingspligt, der ydes i henhold til tilsagn givet før den 5.  

 juli 1995, vil således fortsat være omfattet af straksafskrivningsadgangen  

 efter ligningslovens § 27 B, uanset om udbetalingen af beløbene først sker  

 den 5. juli 1995 eller senere.
d.
Ved lov nr. 176 af 16. marts 1994 er ligningslovens § 27 B,  

 stk. 1, udvidet til også at gælde en række tilskud fra EU's strukturfonde med  

 tilhørende dansk medfinansiering samt statstilskud til energibesparelser i  

 erhvervsvirksomheder, jf. § 27 B, stk. 1, nr. 8-12.
 Lovændringen har virkning for tilskud, der er erhvervet fra og med  

 indkomståret 1993.
Rådsforordning nr. 2052/88 om strukturfondenes opgaver m.v. omhandler  

 Socialfonden, Landbrugsfonden og Regionalfonden.
Rådsforordning nr. 2506/88  

 omhandler bidrag til omstilling i skibsbygningsområder.
Rådsforordning nr.  

 4253 er en gennemførelsesklausul, hvor art. 11 omhandler andre  

 EF-initiativer.De nævnte strukturfondsforordninger og programmer udløb alle  

 med udgangen af 1993.
 Der er i juli 1993 vedtaget en ny reform for strukturfondene for årene  

 1994-99, der er trådt i kraft pr. 1. januar 1994.
 Rådsforordning 2052/88 indeholdende regler om mål 2 og 5b-tilskud er nu  

 erstattet af rådsforordning 2080/93. Art. 11 i rådsforordning 4253/88  

 indeholdende bemyndigelse til EF-initiativerne Interreg og Leader er nu  

 erstattet af rådsforordning 2082/93.
 Det er en betingelse for at opnå EU-tilskud, at der samtidig ydes en  

 national offentlig medfinansiering.
 Lov nr. 2 af 3. januar 1992 om statstilskud til energibesparelser i  

 erhvervsvirksomheder er også omfattet af muligheden for straksafskrivning.  

 Tilskud efter denne lov ydes bl.a. til projekter vedrørende  

 energieffektivisering, brancheenergiundersøgelser og gennemførelse af  

 energisyn.
Ændringen af ligningslovens § 27 B ved lov nr. 176 af 16. marts 1994 er  

 godkendt af Europa-Kommissionen som lovlig statsstøtte.
Ifølge godkendelsen  

 fra Kommissionen må der højst ydes støtte på 30 pct. af projektværdien, når  

 både tilskud til energibesparelser i erhvervsvirksomheder og støtteværdien af  

 straksafskrivningen kumuleres.
Såfremt der er tale om småog mellemstore  

 virksomheder (SMV), jf.
EFT 92/C 213/02, er grænsen dog 40 pct.
Også denne del af lovændringen har virkning for tilskud, der er erhvervet  

 fra og med indkomståret 1993. Tilskud til energibesparelser i  

 erhvervsvirksomheder for 1993 og 1994 er dog allerede udbetalt.
Det er derfor  

 ved bekendtgørelse nr. 873 af 17. oktober 1994 om visse ligningslovsregler  

 m.v., § 24 - med hjemmel i ligningslovens § 27 B, stk. 5 - fastsat, at  

 adgangen til straksafskrivning efter § 27 B ikke gælder for udgifter, der  

 afholdes af statstilskud til energibesparelser, når Energistyrelsen til og  

 med den 31. december 1994 har udbetalt statstilskud til energibesparelser på  

 30 pct., og når modtageren af statstilskuddet ikke er omfattet af reglerne om  

 små og mellemstore virksomheder (SMV).
14.19. Ligningslovens § 27 C - periodisering af tilskudsbeløb ydet af  

 VækstFonden Ved lov nr. 366 af 14. juni 1995 er der gennemført ændringer dels i lov om  

 VækstFonden, dels i ligningsloven.
Efter § 2, stk. 6, 1. pkt., i lov om VækstFonden, jf. lov nr. 366 af 14.  

 juni 1995, kan VækstFonden yde medfinansiering til visse risikobetonede  

 projekter.
Medfinansieringen skal dog tilbagebetales ved kommerciel  

 udnyttelse af det pågældende projekt.
 Ved lov nr. 366 af 14. juni 1995 er der samtidig indsat en ny § 7 D i  

 ligningsloven, hvori bestemmes, at VækstFondens medfinansiering som nævnt i §  

 2, stk. 6, 1. pkt., skatteretligt behandles som lån, jf. punkt 2.4. ovenfor.
 Som konsekvens af ligningslovens § 7 D er der sket en samtidig ophævelse  

 af ligningslovens § 27 C om periodisering af tilskudsbeløb fra VækstFonden,  

 jf. lov nr. 366 af 14. juni 1995.
 Beløb, som ydes i medfør af lov om VækstFonden, er således ikke længere  

 omfattet af ligningslovens § 27 C.
 Lov nr. 366 af 14. juni 1995 er trådt i kraft den 5. juli 1995, jf.  

 Erhvervsministeriets bekendtgørelse nr. 550 af 30. juni 1995. Ændringerne af  

 ligningsloven har virkning for tilsagn om medfinansiering i form af tilskud  

 fra VækstFonden og medfinansiering i form af lån fra VækstFonden med betinget  

 tilbagebetalingspligt, der gives fra og med lovens ikrafttrædelse den 5. juli  

 1995.
For tilsagn afgivet af VækstFonden før den 5. juli 1995 finder de  

 hidtil gældende regler, herunder ligningslovens § 27 C, fortsat  

 anvendelse.
Medfinansiering i form af tilskud fra VækstFonden og  

 medfinansiering i form af lån fra VækstFonden med betinget  

 tilbagebetalingspligt, der ydes i henhold til tilsagn afgivet før den  

 5. juli 1995, vil således fortsat være omfattet af ligningslovens § 27 C,  

 uanset om udbetalingen af beløbene først sker den 5. juli 1995 eller senere.
Efter de hidtil gældende regler kan VækstFonden udbetale beløb både til  

 medfinansiering af udgifter, der skattemæssigt behandles som  

 driftsomkostninger, og til anskaffelse af afskrivningsberettigede aktiver.  

 Beløbene kan udbetales til medfinansiering af projekter i 3-måneders-rater  

 forud for afholdelsen af de godkendte udgifter på grundlag af projektets  

 budgetterede omkostninger.
Efter skattelovgivningens almindelige regler skal  

 beløbene beskattes på det tidspunkt, hvor virksomheden modtager tilsagn om  

 VækstFondens medfinansiering, mens udgifterne først kan fratrækkes ved  

 indkomstopgørelsen, når de er afholdt eller afskrevet.
Det kan således  

 betyde, at beløbene skal indtægtsføres, før de afholdte udgifter kan  

 fradrages henholdsvis afskrives.
 Efter ligningslovens § 27 C kan skattepligtige, i det omfang beløb som  

 nævnt i § 27 B, stk. 1, nr. 8, tildeles i indkomståret før det indkomstår,  

 hvor de godkendte udgifter kan fradrages eller afskrives, i stedet vælge at  

 medregne beløbene ved opgørelsen af den skattepligtige indkomst i det  

 indkomstår, hvor udgifterne afholdes henholdsvis afskrives.
 Ligningslovens § 27 C har virkning fra og med indkomståret 1993 og er som  

 nævnt ophævet med virkning for medfinansiering i form af tilskud fra  

 VækstFonden og medfinansiering i form af lån fra VækstFonden med betinget  

 tilbagebetalingspligt, der ydes i henhold til tilsagn afgivet fra og med den  

 5. juli 1995. § 27 C finder også anvendelse på tilsvarende ydelser fra Dansk  

 Erhvervsudviklingsfond.
15. SOCIALE FONDE Ligningslovens § 14 F Efter ligningslovens § 14 F kan en arbejdsgiver fradrage bidrag til  

 hjælpe- og understøttelsesfonde, der har til formål at betrygge eller  

 forbedre kårene for personer, der er eller har været ansat i arbejdsgiverens  

 virksomhed, eller deres pårørende.
Fonden må dog ikke udbetale ydelser af  

 pensionslignende karakter.
Der skal med andre ord være tale om fonde, der har  

 andre sociale formål end pensionslignende formål som f.eks. at yde hjælp til  

 uddannelse, sygehjælp, ferieophold eller sport.
Tilsagn om støtte må dog ikke  

 gives for mere end et år ad gangen.
Efter pensionsbeskatningslovens § 52 kan arbejdsgiveren fradrage  

 bidrag til fonde, der alene har til formål at yde understøttelse til  

 personer, der tidligere har været ansat i arbejdsgiverens virksomhed, eller  

 sådanne arbejdstageres efterladte ægtefælle, herunder fraskilt ægtefælle  

 eller efterlevende børn, herunder stedbørn, under 24 år.
Der er således tale  

 om fonde, der udelukkende har til formål at udbetale ydelser af  

 pensionslignende karakter.
Tilsagn om støtte må dog ikke gives for mere end  

 et år ad gangen.
 For fonde efter ligningslovens § 14 F er fradragsretten betinget af, at et  

 flertal af fondsbestyrelsens medlemmer vælges af og blandt de ansatte, der  

 kan nyde godt af fondens virke, mens det for fonde efter  

 pensionsbeskatningslovens § 52 er en betingelse, at mindst et af  

 fondsbestyrelsens medlemmer vælges af og blandt de ansatte, der kan nyde godt  

 af fondens virke.
 For fonde efter pensionsbeskatningslovens § 52 er fradragsretten  

 yderligere betinget af, at fondens midler er anbragt i overensstemmelse med  

 reglerne i kapitel 6 i lov om tilsyn med firmapensionskasser.
 Hvis en andelsforening, som nævnt i selskabsskattelovens § 1, stk. 1, nr.  

 3, har oprettet en social fond, der er skattemæssigt selvstændig i forhold  

 til foreningen, vil foreningen ved at yde bidrag til fonden kunne formindske  

 formuen med deraf følgende nedsættelse af indkomstskatten.
 Der kan under de i ligningslovens § 14 F eller de i  

 pensionsbeskatningslovens § 52 anførte betingelser opnås fradragsret for  

 bidrag til en fond, der er fælles for flere selskaber inden for samme koncern  

 eller for sambeskattede virksomheder.
 Reglerne i ligningslovens § 12 om fradragsret for løbende ydelser gælder  

 ikke ydelser til sociale fonde efter ligningslovens § 14 F eller  

 pensionsbeskatningslovens § 52. For disse fonde gælder alene reglerne i  

 ligningslovens § 14 F og pensionsbeskatningslovens § 52.
Bidrag til fonde, der er omfattet af ligningslovens § 14 F, kan ydes  

 derved, at arbejdsgiveren påtager sig en gældsforpligtelse over for fonden.
I  

 så tilfælde gives dog kun fradrag for fordringens kursværdi ved stiftelsen.  

 Kursfastsættelsen af sådanne fordringer må ske efter en vurdering af samtlige  

 vilkår for gældsforholdet.
 Fondene er underlagt de krav, som stilles i fondsloven, i det omfang, de  

 er omfattet af denne.
 De er endvidere undergivet reglerne i det almindelige lignings- og  

 kontrolsystem, herunder adgangen til at indhente bindende forhåndsbesked.
 Der er ikke fradragsret for bidrag til fonde, som er godkendt efter § 21 i  

 den tidligere gældende renteforsikringslov, eller til fonde, hvortil bidrag  

 har kunnet ydes med fradragsret efter de tidligere regler i ligningslovens §  

 14, stk. 2. Der er dog fradragsret, hvis fondene i øvrigt opfylder  

 betingelserne for fradragsret i enten ligningslovens § 14 F eller  

 pensionsbeskatningslovens § 52.
 Endvidere er praksis for disse tidligere godkendte fonde ændret, idet den  

 hidtidige pligt til at indsende regnskaber og fortegnelser over udbetalte  

 understøttelser samt forslag til vedtægtsændringer og beslutninger om  

 opløsning er afskaffet med virkning fra og med indkomståret 1990 henholdsvis  

 1. januar 1990.
16. LØNMODTAGERES UDGIFTER 16.1. Ligningslovens § 9 Indledende bemærkninger Lønmodtagere har efter statsskattelovens § 6 a fradrag for udgifter, der  

 medgår til at erhverve, sikre og vedligeholde deres lønmodtagerindkomst.  

 Denne regel skal dog ses i sammenhæng med ligningslovens § 9. Der er herefter  

 tre måder, hvorpå lønmodtagere kan få kompensation for deres udgifter.  

 Arbejdsgiveren kan refundere de afholdte udgifter efter regning,  

 lønmodtageren kan fradrage udgiften ved opgørelsen af den skattepligtige  

 indkomst, eller arbejdsgiveren kan yde en skattefri godtgørelse.
Ved udlæg efter regning skal der foreligge et eksternt bilag.
Der skal  

 endvidere være tale om udgifter, som ville være fradragsberettigede for  

 lønmodtageren, hvis denne selv skulle afholde udgifterne.
Der må således  

 f.eks. hverken være tale om private udgifter eller anlægs- eller  

 etableringsudgifter.
Når arbejdsgiveren har refunderet lønmodtagerens  

 udgifter efter regning, kan disse udgifter ikke også trækkes fra ved  

 lønmodtagerens indkomstopgørelse.
Derimod kan arbejdsgiveren fratrække  

 udgifterne ved sin indkomstopgørelse som driftsomkostninger.
I det omfang, lønmodtageren ikke får sine udgifter refunderet efter  

 regning, kan den pågældende fratrække udgifterne ved opgørelsen af den  

 skattepligtige indkomst.
Der er mulighed for enten at fratrække de faktiske  

 udgifter mod dokumentation eller på visse områder at fratrække udgifter efter  

 Ligningsrådets standardsatser.
Endelig er der, navnlig på rejse- og befordringsområdet, mulighed for, at  

 arbejdsgiveren kan yde lønmodtageren en skattefri godtgørelse.
Bortset fra  

 den særlige regel om rejse i udlandet i ligningslovens § 9, stk. 7, kan  

 lønmodtageren ikke få skattefrie godtgørelser samtidig med, at arbejdsgiveren  

 refunderer udgiften efter regning.
Udgifter, hvortil der er ydet skattefrie  

 godtgørelser, kan ikke fradrages ved lønmodtagerens indkomstopgørelse.
16.1.1. Udlæg efter regning Hvis lønmodtageren får refunderet omkostningerne mod dokumentation ved  

 eksterne udgiftsbilag (udlæg efter regning), holdes refusionen og udgifterne  

 helt uden for lønmodtagerens indkomstopgørelse.
Det er dog en betingelse  

 herfor, at udgiftsbilagene ikke vedrører lønmodtagerens privatudgifter.  

 Såfremt en del af bilaget vedrører privatudgifter, beskattes denne del af den  

 samlede udgift.
Godtgørelse for brug af egen bil i arbejdsgiverens tjeneste  

 kan ikke anerkendes som udlæg efter regning, da der ikke foreligger eksterne  

 udgiftsbilag.
Som egen bil anses også ægtefælles eller samlevers bil.
16.1.2. Fradrag i indkomsten Efter ligningslovens § 9, stk. 1, kan lønmodtagere fradrage deres udgifter  

 i forbindelse med det indtægtsgivende arbejde ved opgørelsen af den  

 skattepligtige indkomst.
Udgifterne kan kun fradrages med det beløb, hvormed  

 de samlede udgifter overstiger et grundbeløb på 3.000 kr.
Grundbeløbet  

 reguleres årligt efter personskattelovens § 20 og udgør for indkomstårene  

 1995 og 1996 henholdsvis 3.800 kr. og 3.900 kr.
Udgifterne kan hverken fradrages ved opgørelsen af den personlige indkomst  

 eller kapitalindkomsten.
Dog kan befordringsfradrag efter ligningslovens § 9  

 B, stk. 3, fratrækkes i den personlige indkomst.
Visse lønmodtagerudgifter er dog ikke omfattet af begrænsningen på 3.000  

 kr., jf. ligningslovens § 9, stk. 2. Udgifter til befordring, som kan  

 fradrages efter § 9 B, stk. 3, og §§ 9 C og D er således ikke omfattet af  

 begrænsningen.
Begrænsningen gælder heller ikke fradrag for kontingenter til  

 A-kasser eller fagforeningskontingenter.
 Hvis lønmodtageren vælger at benytte Ligningsrådets satser for udgifter,  

 der kan fratrækkes uden dokumentation, anvendes disse satser ved opgørelsen  

 af de samlede udgifter, jf. § 9, stk. 4.
 Lønmodtageres repræsentationsudgifter medregnes dog kun med 25 pct. i de  

 fradragsberettigede udgifter, jf. § 9, stk. 3. Der henvises til omtalen af  

 repræsentationsudgifter under § 8, stk. 4.
 Den fradragsberettigede del af repræsentationsudgifterne kan kun  

 fratrækkes, hvis beløbet sammen med andre lønmodtagerudgifter overstiger  

 grundbeløbet på 3.000 kr. i § 9, stk. 1.
Godtgørelse, som arbejdsgiveren udbetaler til dækning af de udgifter, en  

 lønmodtager påføres som følge af arbejdet, medregnes ved opgørelsen af  

 lønmodtagerens skattepligtige almindelige indkomst og den personlige  

 indkomst, jf. § 9, stk. 5. Lønmodtageren kan derimod kun foretage fradrag i  

 den skattepligtige indkomst (men ikke ved opgørelsen af den personlige  

 indkomst) i det omfang, de udgifter, som godtgørelsen tilsigter at dække, er  

 fradragsberettigede efter de almindelige regler.
Udgifterne kan kun fradrages  

 i det omfang, de sammen med andre fradragsberettigede udgifter overstiger det  

 regulerede grundbeløb på 3.000 kr.
16.1.3. Skattefrie godtgørelser 16.1.3.1. Godtgørelse til lønmodtagere Som hovedregel skal godtgørelser, som udbetales af arbejdsgiveren til  

 dækning af de udgifter, lønmodtageren påføres som følge af arbejdet, som  

 nævnt medregnes ved indkomstopgørelsen.
Godtgørelse for rejse- og  

 befordringsudgifter skal dog ikke medregnes ved indkomstopgørelsen, hvis  

 godtgørelsen ikke overstiger satser, der fastsættes af Ligningsrådet, jf.  

 ligningslovens § 9, stk. 5.
Udbetalinger kan kun foretages som skattefri godtgørelse, hvis de af  

 Ligningsrådet fastsatte betingelser herfor er opfyldt.
Disse fremgår af de  

 cirkulærer om skattefri rejse- og befordringsgodtgørelse, der udsendes af  

 Told- og Skattestyrelsen, senest TSSCIR 1995-19. Ligningsrådet fastsætter  

 også, hvad der skal anses for »rejse« i forbindelse med udbetaling  

 af skattefri godtgørelser.
Alene befordringsudgifter, der er omfattet af § 9  

 B, kan godtgøres skattefrit.
Der kan ikke modtages skattefri godtgørelser for  

 rejse- og befordringsudgifter, der refunderes efter regning.
Hvis den udbetalte godtgørelse overstiger Ligningsrådets satser, skal hele  

 beløbet principielt medregnes ved opgørelsen af modtagerens skattepligtige  

 almindelige indkomst og den personlige indkomst, medmindre der er beregnet  

 arbejdsmarkedsbidrag og A-skat af det beløb, der overstiger satsen.
De  

 udgifter, som godtgørelsen tilsigter at dække, kan derimod kun fradrages ved  

 opgørelsen af den skattepligtige indkomst (men ikke ved opgørelsen af den  

 personlige indkomst) i det omfang, de overstiger et grundbeløb på 3.000 kr.,  

 jf. § 9 stk. 1. Grundbeløbet reguleres efter personskattelovens § 20 og udgør  

 for indkomstårene 1995 og 1996 henholdsvis 3.800 kr. og 3.900 kr.  

 Erhvervsmæssige befordringsudgifter, der er omfattet af § 9 B, kan dog  

 fradrages efter § 9 C med Ligningsrådets satser uanset bundgrænen på 3.000  

 kr., jf. § 9, stk. 2.
 Hvis arbejdsgiveren udbetaler en godtgørelse, der er mindre end eller lig  

 med Ligningsrådets satser, skal godtgørelsesbeløbet ikke medregnes ved  

 indkomstopgørelsen.
 Der kan ikke foretages fradrag for rejseudgifter i det omfang, der er  

 modtaget skattefri godtgørelse herfor.
 Der kan ikke foretages fradrag for befordringsudgifter, hvis der er  

 udbetalt hel eller delvis skattefri godtgørelse herfor.
 Er der udbetalt en befordringsgodtgørelse, der er mindre end  

 Ligningsrådets satser, kan lønmodtageren vælge at medregne godtgørelsen i den  

 skattepligtige indkomst og foretage fradrag efter § 9 C.
 16.1.3.2. Godtgørelse til bestyrelsesmedlemmer og ved udførelse af  

 offentlige hverv m.v.
 Efter ligningslovens § 9, stk. 6, kan der udbetales skattefri rejse- og  

 befordringsgodtgørelser til medlemmer af eller medhjælpere for bestyrelser,  

 udvalg, kommissioner, råd og lign. efter samme principper og med samme beløb,  

 som gælder for udbetaling af skattefri rejse- og befordringsgodtgørelser til  

 lønmodtagere, jf. § 9, stk. 5.
 Den personkreds, der er omfattet af disse regler, afgrænses på samme måde  

 som den personkreds, der er omfattet af bestemmelsen i kildeskattelovens §  

 43, stk. 2, litra a.
Efter statsskattelovens § 5, litra d, medregnes dagpenge og  

 rejsegodtgørelser under udførelsen af offentlige hverv ikke ved opgørelsen af  

 den skattepligtige indkomst, når hvervet gør det nødvendigt for en  

 lønmodtager at opholde sig uden for sin hjemstedskommune.
Den pågældende kan  

 ikke foretage fradrag ud over godtgørelsesbeløbene, uanset om en merudgift  

 dokumenteres.
Ligningslovens § 9, stk. 8, indeholder en afgrænsning af  

 anvendelsesområdet for statsskattelovens § 5, litra d.
Herefter finder § 5,  

 litra d, kun anvendelse på udbetalinger fra staten, danske kommuner og De  

 Europæiske Fællesskaber (EU).
Udtrykket staten omfatter Folketinget, domstolene og myndigheder og  

 institutioner, der normalt medregnes til den statslige forvaltning  

 (ministerier, direktorater, styrelser m.v.). Det betyder, at f.eks.
Danmarks  

 Nationalbank, Danmarks Radio og Arbejdsmarkedets Tillægspension eller  

 statslige selskaber ikke anses for statslige myndigheder i denne forbindelse.
Udtrykket kommuner omfatter kun primærkommuner og amtskommuner.
Derimod er  

 kommunale fællesskaber, der er omfattet af § 60 i lov om kommunernes  

 styrelse, eller andre selskaber, hvori kommunerne deltager, ikke omfattet af  

 udtrykket.
Organisationer m.v., der ikke kan anses for omfattet af begreberne stat  

 eller kommune, kan således ikke udbetale rejse- og befordringsgodtgørelser,  

 der er skattefri efter bestemmelsen i statsskattelovens § 5, litra d.
Derimod  

 kan de pågældende organisationer udbetale skattefri rejse- og  

 befordringsgodtgørelser til lønmodtagere og bestyrelsesmedlemmer efter regler  

 fastsat af Ligningsrådet, jf. ligningslovens § 9, stk. 5 og 6.
 Kommunalbestyrelsesmedlemmer og amtsrådsmedlemmer kan efter de gældende  

 regler modtage rejse- og befordringsgodtgørelser, der er skattefri i medfør  

 af bestemmelsen i statsskattelovens § 5, litra d, for hverv udført for deres  

 kommune eller amtskommune.
Efter ligningslovens § 9, stk. 9, kan Kommunernes Landsforening og  

 Amtsrådsforeningen i Danmark udbetale skattefri rejse- og  

 befordringsgodtgørelser til deres bestyrelsesmedlemmer for udførelse af  

 arbejde for foreningerne, jf. ligningslovens § 9, stk. 8, og  

 statsskattelovens § 5, litra d.
De skattefri godtgørelser kan dog ikke  

 overstige beløb, som bestyrelsesmedlemmet har krav på for tilsvarende hverv  

 som kommunalbestyrelsesmedlem eller amtsrådsmedlem.
16.1.3.3. Godtgørelse ved rejse i udlandet Lønmodtageres udgifter ved rejse i udlandet kan skattemæssigt behandles på  

 tre forskellige måder.
Kun en af godtgørelsesmåderne kan vælges.
Arbejdsgiveren kan for det første efter Ligningsrådets anvisninger  

 yde en skattefri godtgørelse pr. dag ved rejse i udlandet, jf. ligningslovens  

 § 9, stk. 5. Hvis der ydes hel eller delvis fri kost, reduceres den skattefri  

 godtgørelse efter nærmere fastsatte regler.
Rejsegodtgørelsen tilsigter at  

 dække lønmodtagerens merudgifter til måltider, småfornødenheder,  

 lokaltransport på bestemmelsesstedet, indskrivning af rejsegods m.v.
 Udbetaler arbejdsgiveren godtgørelsesbeløb, der er mindre end  

 Ligningsrådets satser, kan lønmodtageren fradrage forskellen mellem de  

 dokumenterede erhvervsmæssige udgifter og det udbetalte godtgørelsesbeløb.  

 Lønmodtageren kan i stedet for at dokumentere udgifterne vælge at fradrage  

 forskellen mellem den udbetalte godtgørelse og Ligningsrådets satser.
Hoteludgifter kan refunderes efter regning.
Såfremt der ikke fremvises  

 dokumentation for hoteludgifter, kan der dog ydes en skattefri godtgørelse  

 efter Ligningsrådets satser.
 Alle godtgørelsesbeløb for udokumenterede udgifter nedsættes med 1/4 ved  

 udstationering i mere end 28 dage.
 De nærmere bestemmelser fremgår af de cirkulærer om skattefri rejse- og  

 befordringsgodtgørelse, der udsendes af Told- og Skattestyrelsen, senest  

 TSSCIR 1995-19.
 Lønmodtagernes omkostninger ved rejse i udlandet kan for det andet  

 refunderes efter reglerne om udlæg efter regning, jf. punkt 16.1.1. Efter  

 ligningslovens § 9, stk. 7, kan arbejdsgiveren udover de refunderede beløb  

 skattefrit udbetale et beløb på op til 60 pct. af Ligningsrådets satser for  

 skattefri rejsegodtgørelse til dækning af udokumenterede merudgifter.
Beløb, som arbejdsgiveren udbetaler i henhold til § 9, stk. 7, er som  

 nævnt skattefri.
Udbetaler arbejdsgiveren ikke sådanne godtgørelsesbeløb, kan  

 lønmodtageren ikke fradrage det beløb, der kunne have været udbetalt  

 skattefrit.
Såfremt lønmodtagerens regninger kun delvist refunderes, kan  

 arbejdsgiveren alligevel udbetale et skattefrit godtgørelsesbeløb på indtil  

 60 pct. af Ligningsrådets satser.
Lønmodtageren kan i så fald opnå fradrag  

 for de dokumenterede merudgifter, som arbejdsgiveren ikke har dækket, i det  

 omfang de overstiger den skattefri godtgørelse.
Udgifterne kan dog kun  

 fradrages med det beløb, hvormed de sammen med andre fradragsberettigede  

 udgifter overstiger et grundbeløb på 3.000 kr., jf. § 9, stk. 1. Grundbeløbet  

 reguleres efter personskattelovens § 20 og udgør for indkomstårene 1995 og  

 1996 henholdsvis 3.800 kr. og 3.900 kr.
 Hvis arbejdsgiveren ikke yder godtgørelse eller refunderer lønmodtagerens  

 udlæg efter regning, kan lønmodtageren for det tredje enten fradrage  

 dokumenterede erhvervsmæssige udgifter eller beløb svarende til  

 Ligningsrådets satser, jf. punkt 16.1.2. Reglerne om godtgørelse ved rejse i  

 udlandet gælder også for grænsegængere, såfremt disse overnatter i  

 arbejdsstaten.
16.1.3.4. Døgnplejeforældre Godtgørelse for udgifter til kost og logi (inkl. beklædning til børn under  

 12 år), der ydes i forbindelse med formidlet døgnpleje efter bistandslovens  

 §§ 66 og 68 a, skal ikke medregnes ved indkomstopgørelsen, jf. ligningslovens  

 § 9, stk. 10.
Formidlet døgnpleje efter bistandslovens §§ 66 og 68 a vedrører tilfælde,  

 hvor børn og unge er anbragt i døgnpleje under medvirken af  

 kommunalbestyrelsen.
Skattefriheden forudsætter, at der foreligger en  

 godkendelse af opholdsstedet.
Plejeforældre, hos hvem børn og unge er anbragt i formidlet døgnpleje  

 under medvirkenaf kommunalbestyrelsen, modtager efter bistandslovens § 66 a,  

 stk. 1, betaling for opholdet.
Kommunalbestyrelsen yder en særskilt  

 godtgørelse til dækning af merudgifter til kost og logi for plejebarnet.
Det  

 er denne godtgørelse, der er skattefri.
I henhold til bistandslovens § 66 a, stk. 1, er der fastsat satser for  

 størrelsen af den godtgørelse, der ydes plejeforældrene for udgifter til kost  

 og logi.
Såfremt der udbetales en godtgørelse, der er større end det beløb,  

 der ydes i henhold til de fastsatte satser, er det kun den del af  

 godtgørelsen, der ikke overstiger satserne, der er skattefri.
Overstiger  

 godtgørelsen satserne, skal det overskydende beløb således medregnes ved  

 opgørelsen af modtagerens skattepligtige almindelige indkomst og den  

 personlige indkomst.
Der kan ikke foretages fradrag for udgifter til kost og logi i det omfang,  

 der er modtaget skattefri godtgørelse herfor.
Er de fradragsberettigede  

 udgifter, som godtgørelsen tilsigter at dække, større end godtgørelsen, kan  

 forskellen mellem de fradragsberettigede udgifter og den udbetalte  

 godtgørelse fradrages ved opgørelsen af den skattepligtige indkomst.
Der må i  

 den situation kræves dokumentation for samtlige udgifter, der er afholdt i  

 forbindelse med plejeforholdet, herunder for de udgifter, der er opnået  

 dækning for gennem godtgørelsen.
 Ydes der ikke godtgørelse for kost og logi, eller er den godtgørelse, der  

 ydes, mindre end de fastsatte satser, kan der ved opgørelsen af den  

 skattepligtige indkomst ligeledes foretages fradrag for de  

 fradragsberettigede udgifter, der kan dokumenteres, og som ikke dækkes gennem  

 godtgørelser.
Begrænsningen af fradragsretten for lønmodtageres udgifter til det beløb,  

 hvormed de samlede udgifter overstiger et grundbeløb på 3.000 kr., jf.  

 ligningslovens § 9, stk. 1, gælder også i de tilfælde, hvor der indrømmes  

 fradrag i forbindelse med formidlet døgnpleje efter bistandslovens §§ 66 og  

 68 a.
Grundbeløbet, der reguleres efter personskattelovens § 20, udgør for  

 indkomstårene 1995 og 1996 henholdsvis 3.800 kr. og 3.900 kr.
 Hvis plejeforældre får refunderet udgifter i forbindelse med  

 plejeforholdet mod dokumentation ved eksterne udgiftsbilag (udlæg efter  

 regning), holdes refusionen og udgifterne helt uden for indkomstopgørelsen og  

 påvirker derfor ikke skatteberegningen.
Skattefriheden gælder alene for plejeforældre, der udøver døgnplejen som  

 lønmodtagere.
Udøves døgnplejen som selvstændig erhvervsvirksomhed, skal  

 godtgørelsen medregnes ved indkomstopgørelsen.
16.2. Ligningslovens § 9 E - udlandsstandardfradrag -  

 eksportmedarbejdere 16.2.1. Udlandsstandardfradrag Efter Ligningsrådets anvisning gives der lønmodtagere, som er fuldt  

 skattepligtige her til landet, et standardfradrag for arbejde i udlandet uden  

 dokumentation for merudgifter.
Fradraget dækker samtlige merudgifter i  

 forbindelse med arbejdet, bortset fra fagforeningskontingent, udgift til  

 arbejdsløshedsforsikring, befordringsudgifter i henhold til ligningslovens §§  

 9 B-9 C og udgifter til kost og logi.
Standardfradraget kan sammen med  

 fradrag efter Ligningsrådets satser for rejse- og opholdsudgifter ikke  

 overstige indkomsten ved arbejde i udlandet.
Det er en betingelse, at  

 arbejdet udføres for en dansk eller udenlandsk arbejdsgiver under uafbrudt  

 ophold i udlandet i mindst 60 døgn.
Afholdelse af ferie i udlandet eller  

 arbejdsløshedsperioder kan ikke medregnes ved opgørelse af udlandsopholdets  

 varighed.
 Lønmodtagere, der transporterer varer og personer, er påmønstret skibe  

 herunder fiskerfartøjer, arbejder på luftfartøjer, i fartøjer og  

 installationer, der anvendes i tilknytning til efterforskning og udnyttelse  

 af naturforekomster, samt modtager ydelser i medfør af statsskattelovens § 5  

 d eller ligningslovens § 7 r, er ikke berettiget til udlandsfradrag.
Standardfradraget ydes med et fast beløb pr. døgn.
Dette beløb udgør 55  

 kr. for Vesteuropa og 140 kr. uden for Vesteuropa.
 Til Vesteuropa medregnes i denne forbindelse Finland, Tyskland, Østrig,  

 Italien og de vest herfor liggende lande i Europa, herunder også Grønland og  

 Færøerne.
 Udlandsstandardfradraget medregnes ved opgørelsen af de udgifter, der kun  

 kan fradrages i det omfang, de overstiger et grundbeløb på 3.000 kr., jf.  

 ligningslovens § 9, stk. 1. Grundbeløbet reguleres efter personskattelovens §  

 20 og udgør for indkomstårene 1995 og 1996 henholdsvis 3.800 kr. og 3.900 kr.
16.2.2. Eksportmedarbejdere Ligningslovens § 9 E udvider udlandsstandardfradraget til også at omfatte  

 eksportmedarbejdere, der ikke opfylder betingelsen om 2 måneders uafbrudt  

 ophold i udlandet.
Denne persongruppe har mulighed for at sammenlægge kortere  

 ophold ved afgørelsen af, om de er berettigede til fradraget.
Det er dog en  

 betingelse, at disse ophold tilsammen skal have udgjort mindst 100 døgn.
 Udvidelsen af udlandsstandardfradraget omfatter herefter lønmodtagere, der  

 udfører arbejde som eksportmedarbejdere i den virksomhed, de er ansat i.  

 Derimod kan selvstændige erhvervsdrivende ikke opnå dette fradrag.
 Efter ordlyden undtages medarbejdere, der forestår transport af varer m.v.  

 eller er medlem af et selskabs direktion eller bestyrelse bortset fra  

 medarbejdervalgte repræsentanter.
Kun ansatte, der kan betegnes som eksportmedarbejdere, er omfattet af  

 bestemmelsens ordlyd.
Der må herved tages hensyn til, hvad der er  

 medarbejderens væsentligste funktion i virksomheden.
Lønmodtagere i  

 virksomhedens salgsafdeling, der eksporterer dens produkter, er omfattet.
Det  

 gælder således salgsmedarbejdere og efter omstændighederne salgsdirektøren.  

 Medarbejdere, der udelukkende eller overvejende varetager administrative  

 opgaver, er derimod ikke omfattet.
Den omstændighed,at en medarbejder  

 benyttes til flere funktioner, udelukker ikke, at vedkommende anses for  

 eksportmedarbejder, når blot han eller hun har det som sin væsentligste  

 funktion at sælge virksomhedens produkter.
Det kræves yderligere, at lønmodtageren udfører arbejde i udlandet med  

 sigte på at opnå salg til udlandet af arbejdsgiverens varer og  

 tjenesteydelser eller opfylde sådanne aftaler.
Salgsaftalen skal enten  

 omfatte varer og tjenesteydelser, der er fremstillet i Danmark og sælges til  

 udlandet, eller salg til udlandet af varer og tjenesteydelser, der er  

 fremstillet i udlandet ved udsendt dansk arbejdskraft.
I sidstnævnte tilfælde  

 kan varer også omfatte opførelse af bygninger og lignende.
Formålet med lønmodtagerens rejse kan for det første være at opnå salg.  

 Udtrykket angiver, at alle faser af salgsarbejdet er omfattet.
Det gælder  

 både det salgsopsøgende forarbejde eller kundepleje og kontraktsforhandlinger  

 og indgåelse af salgsaftalen.
Formålet med lønmodtagerens rejse kan for det andet være at opfylde  

 salgsaftaler.
Herved forstås opstilling af leverancen samt accessoriske  

 ydelser inden for den sædvanlige garantiperiode.
Montører og andre  

 medarbejdere fra virksomhedens produktionsafdeling, der udsendes for at  

 opstille og afprøve leverancen, er således omfattet af personkredsen.
Lønmodtageren skal udføre arbejde for en dansk arbejdsgiver.
Det betyder,  

 at vederlaget ifølge salgsaftalen skal indgå i en virksomhed her i landet.
Det er endelig en betingelse, at medarbejderen udfører arbejde i udlandet.  

 Afholdelse af ferie i udlandet medregnes ikke ved sammenlægningen af de  

 kortvarige ophold.
Weekendophold, der er nødvendiggjort af arbejdet,  

 medregnes til den periode, hvor lønmodtageren arbejder i udlandet.
Hvis opholdene i udlandet sammenlægges, skal de omfatte mindst 100 døgn i  

 alt.
Heri ligger et minimumskrav om, at hvert enkelt ophold i udlandet skal  

 vare mindst 24 timer for at kunne medregnes.
Til gengæld kan hvert  

 efterfølgende påbegyndt døgn medregnes.
En medarbejder, der påbegynder rejsen  

 kl. 12.00 den ene dag og afslutter rejsen den følgende dag kl. 22.00, kan  

 medregne 2 døgn ved opgørelsen af den samlede periode.
Efter ligningslovens § 9 E, stk. 3, beregnes fradraget på grundlag af  

 Ligningsrådets gældende anvisninger for fradrag for merudgifter ved  

 lønarbejde i udlandet, jf. de under punkt 16.2.1. nævnte beløb.
Den  

 skattepligtiges adgang til i stedet at foretage fradrag for sine faktiske  

 merudgifter ved udlandsopholdet berøres ikke.
Efter § 9, stk. 5, sidste pkt., kan rejseudgifter ikke fradrages ved  

 indkomstopgørelsen i det omfang, der er modtaget skattefri godtgørelse for  

 udgifterne.
Efter § 9 E kan eksportmedarbejdere uanset § 9, stk. 5, sidste  

 pkt., foretage fradrag for merudgifter i forbindelse med rejser og ophold i  

 udlandet uden dokumentation for udgifterne.
Det betyder, at  

 eksportmedarbejdere kan foretage fradrag efter § 9 E for udokumenterede  

 merudgifter ved rejse og ophold i udlandet samtidig med, at arbejdsgiveren  

 udbetaler skattefri rejsegodtgørelse efter Ligningsrådets satser.
Af  

 kontrolmæssige hensyn er det efter § 9 E, stk. 4, en betingelse for  

 udlandsstandardfradraget, at arbejdsgiveren afgiver en erklæring om  

 karakteren af udlandsarbejdet, opholdenes varighed og lønindkomsten under  

 udlandsopholdene.
 Fradrag efter § 9 E er ligesom udlandsstandardfradraget omfattet af reglen  

 i § 9, stk. 1, hvorefter fradraget medregnes ved opgørelsen af de udgifter,  

 der kun kan fradrages i det omfang, de overstiger et grundbeløb på 3.000 kr.  

 Grundbeløbet reguleres efter personskattelovens § 20 og udgør for  

 indkomstårene 1995 og 1996 henholdsvis 3.800 kr. og 3.900 kr.
16.3. Ligningslovens § 9 F - fradrag til visse begrænset  

 skattepligtige personer (grænsegængere) Ligningslovens § 9 F omhandler et ligningsmæssigt fradrag, der kun gives  

 til gifte personer, der er begrænset skattepligtige efter kildeskattelovens §  

 2, stk. 1, litra a, jf. § 43, stk. 1. Det betyder, at kun indtægter for  

 personligt arbejde i tjenesteforhold udført her i landet, berettiger til det  

 særlige ligningsmæssige fradrag.
Anden indkomsterhvervelse efter  

 kildeskattelovens § 2, som f.eks. indtægter af fast ejendom (§ 2, stk. 1,  

 litra e) eller pensionsydelser og lignende (§ 2, stk. 1, litra b, jf. § 43,  

 stk. 2), berettiger således ikke til fradrag.
Det en betingelse for fradraget, at den begrænset skattepligtige ægtefælle  

 (ægtefælle A) har samme bopæl som ægtefællen (ægtefælle B) ved udgangen af  

 indkomståret.
Endvidere er det en betingelse, at ægtefællen (B) ikke for  

 dette indkomstår har opnået skattenedsættelse gennem personfradrag efter  

 personskattelovens § 10.
Efter de gældende regler får ægtefæller, der er begrænset skattepligtige,  

 hver sit personfradrag ved skatteberegningen.
Muligheden for overførsel af  

 uudnyttet personfradrag mellem ægtefæller, jf. personskattelovens § 10, stk.  

 3, forudsætter derimod efter kildeskattelovens § 4, stk. 6, at de begge er  

 fuldt skattepligtige her til landet.
Efter ligningslovens § 9 F får ægtefælle A et ligningsmæssigt fradrag ved  

 opgørelsen af sin skattepligtige indkomst efter kildeskattelovens § 2, stk.  

 1, litra a, jf. § 43, stk. 1, hvis ægtefælle B ikke selv har opnået  

 skattenedsættelse gennem personfradrag.
Hvis ægtefælle B har fået  

 skattenedsættelse gennem personfradrag, bortfalder fradraget efter § 9 F,  

 også selv om ægtefælle B ikke har udnyttet sit personfradrag fuldt ud.
 Fradraget efter § 9 F skal således kompensere for, at personskatteloven  

 ikke giver begrænset skattepligtige, der er gift, et personfradrag for  

 ægtefællen.
 Fradraget gives med et grundbeløb på 23.700 kr. ved opgørelsen af  

 ægtefælle A's skattepligtige indkomst.
Med virkning fra og med indkomståret 1994, skal der ske en forholdsmæssig  

 reduktion af fradraget, hvis indkomstansættelsen omfatter en kortere periode  

 end et år.
Fradraget er da højst 1/12 af 23.700 kr. for hver måned ved hvis  

 begyndelse, skattepligt foreligger.
 Beløbet på 23.700 kr. reguleres efter personskattelovens § 20 og udgør for  

 1995 29.600 kr. og for 1996 30.400 kr.
 Fradraget kan ikke overstige den skattepligtige indkomst efter  

 kildeskattelovens § 2, stk. 1, litra a.
 Fradraget efter ligningslovens § 9 F er ikke omfattet af  

 fradragsbegrænsningen på 3.000 kr., jf. § 9, stk. 1, da fradraget ikke kan  

 anses for at vedrøre udgifter i forbindelse med det indtægtsgivende arbejdes  

 udførelse.
Ved lov nr. 1095 af 21. december 1995 indsattes afsnit I A om beskatning  

 af grænsegængere i kildeskatteloven.
Afsnit I A har virkning fra og med  

 indkomståret 1992. En begrænset skattepligtig lønmodtager, der vælger  

 beskatning efter dette afsnit, vil bl.a. kunne overføre et eventuelt  

 uudnyttet personfradrag fra ægtefællen, jf. kildeskattelovens § 5 C.
Det  

 følger af kildeskattelovens § 5 B, stk. 3, at fradrag efter ligningslovens §  

 9 F fortabes, hvis der vælges beskatning efter bestemmelserne i afsnit I A.
16.4. Ligningslovens § 9 G - fradrag til fiskere Efter § 9 G i ligningsloven kan såvel selvstændige som ansatte fiskere,  

 som er registrerede erhvervsfiskere efter reglerne i saltvandsfiskeriloven,  

 vælge at fradrage 190 kr. pr. påbegyndt havdag.
Det er en betingelse, at den  

 pågældende ved indkomstårets udløb eller i løbet af indkomståret har været  

 registreret som erhvervsfisker.
Fradraget kan kun beregnes for de dage, som indgår i fangstture af mindst  

 12 timers varighed.
Ved en havdag forstås 24 timer.
Ved længerevarende  

 fangstture vil der kunne opnås fradrag for 2 havdage (380 kr.), når turen har  

 varet over 24 timer.
Varer turen over 48 timer, opnås fradrag for 3 havdage  

 (570 kr.) osv.
En fangsttur anses for afbrudt ved ophold i havn eller på  

 land.
Der er tale om et ligningsmæssigt fradrag, som højst kan udgøre 41.800 kr.  

 årligt svarende til 220 havdage pr. år.
Fradraget begrænses ikke af  

 bundfradraget i ligningslovens § 9, stk. 1.
Den enkelte fisker vælger fra år til år, om den pågældende vil benytte  

 adgangen til at foretage det særlige fradrag.
Fradraget vælges for  

hele indkomståret, jf. § 9 G, stk. 1. Det endelige valg sker ved  

 afleveringen af selvangivelsen for det pågældende indkomstår.
 Det særlige fradrag efter § 9 G, stk. 1, træder i stedet for en række  

 ligningsmæssige fradrag, som har forbindelse med erhvervelse af indkomsten  

 som registreret erhvervsfisker, jf. § 9 G, stk. 2.
 For ansatte fiskere gælder det fradrag for lønmodtagerudgifter,  

 befordringsfradrag, fradrag for fagforeningskontingent samt bidrag til  

 arbejdsløshedsforsikring, jf. ligningslovens § 9, stk. 1, §§ 9 B-D samt § 13  

 og pensionsbeskatningslovens § 49, stk. 1.
For selvstændige fiskere erstatter det særlige fradrag  

 befordringsfradrag, fradrag for kontingent til arbejdsgiverforeninger samt  

 fradrag for A-kassebidrag.
Fradrag efter § 9 G, stk. 1, erstatter kun den del  

 af kontingentet, som er omfattet af ligningslovens § 13. Udgifter til  

 brancheforeninger m.v. samt kontingenter, der vedrører den erhvervsmæssige  

 del af en faglig organisation, anses for driftsudgifter, som er  

 fradragsberettigede efter statsskattelovens § 6 a.
Disse fradrag berøres ikke  

 af fradraget efter ligningslovens § 9 G, stk. 1.
Selvstændige fiskere kan endvidere ikke fradrage udgifter, som den  

 selvstændige afholder, i det omfang udgifterne ville være omfattet af  

 fradragsbestemmelsen i ligningslovens § 9, stk. 1, hvis udgifterne havde  

 været afholdt af en lønmodtager.
Som eksempel på sådanne udgifter kan nævnes  

 udgifter til personligt søudstyr.
 Har fiskeren i løbet af indkomståret f.eks. haft andet arbejde end fiskeri  

 uden at være i anden fagforening, eller har fiskeren været arbejdsløs, kan  

 fagforeningskontingent og A-kassebidrag for sådanne perioder ikke fradrages,  

 såfremt den skattepligtige vælger det særlige fradrag.
Hvis fiskeren derimod har eller har haft andet arbejde end fiskeri og i  

 denne forbindelse er medlem af en anden fagforening, har fiskeren fradrag for  

 dette kontingent.
Det samme gælder befordringsfradraget og  

 lønmodtagerudgifter ved andet arbejde.
Der kan endvidere tages fradrag for fagforening i tiden efter, at den  

 pågældende fuldstændig er ophørt med fiskerierhvervet og ikke længere er  

 registreret som erhvervsfisker, men har påbegyndt et andet erhverv.
Der kan  

 ligeledes tages fradrag for fagforening i første del af et år og  

 fiskerfradrag for resten af året, når en skatteyder påbegynder en  

 beskæftigelse som registreret erhvervsfisker, men har haft andet arbejde i  

 den første del af året.
16.5. Ligningslovens § 9 H - standardfradrag for dagplejere Ved lov nr. 1113 af 22. december 1993 og § 6, nr. 2, i lov nr. 427 af 14.  

 juni 1995 er der indført et særligt standardfradrag til dagplejere.
Fradraget  

 skal dække udgifterne til børnenes kost, sanitær service og slitage på  

 dagplejerens hjem, hvorfor udgifter til fagforeningskontingent, befordring og  

 dokumenterede udgifter til personer, der hjælper med plejen, kan fradrages  

 ved siden af det særlige fradrag.
 Fradraget kan benyttes af dagplejere, der udfører privat dagpasning  

 omfattet af bistandslovens kapitel 14 eller kommunalt formidlet dagpleje  

 omfattet af bistandslovens kapitel 16.
Fradraget var tidligere fastsat af Ligningsrådet, hvor det udgjorde 1/3 af  

 plejevederlaget.
Lovbestemmelsen blev indført for at sikre, at dagplejere  

 fortsat kan få en rimelig dækning for slitage på hjemmet m.v., som de påføres  

 i forbindelse med dagplejen.
Skatteværdien af fradraget ville ellers falde på  

 grund af de lavere skattesatser som følge af skattereformen og det indførte  

 arbejdsmarkedsbidrag.
Lovbestemmelsen medfører en forhøjelse af fradraget fra  

 1/3 af plejevederlaget til henholdsvis 36 pct. i 1994, 37 pct. i 1995, 38  

 pct. i 1996 og 40 pct. i 1997 og i de følgende indkomstår.
 Fradraget bliver beregnet på grundlag af den skattepligtige del af det  

 vederlag, der modtages for dagplejen, og det kan foretages uanset den  

 beløbsmæssige begrænsning i ligninglovens § 9, stk. 1.
16.6. Ligningslovens § 7 M - godtgørelse til ulønnede medhjælpere  

 m.fl. med foreningsaktiviteter Ved lov nr. 1120 af 22. december 1993 blev der indført adgang til at  

 fastsætte standardsatser for udbetaling af skattefri godtgørelser fra en  

 forening til ulønnede bestyrelsesmedlemmer eller til frivillige, ulønnede  

 medhjælpere, der yder bistand som led i foreningens skattefri virksomhed.  

 Skattefriheden er betinget af, at godtgørelsen udbetales til dækning af  

 udgifter, som modtageren afholder på foreningens vegne, samt at godtgørelsen  

 ikke overstiger satser, der fastsættes af Ligningsrådet.
 Reglen har virkning fra og med indkomståret 1994.
 Der henvises til cirkulærets punkt 17.3.5. for så vidt angår skattefri  

 befordringsgodtgørelse.
 Herudover henvises der til TSSCIR 1994-1 om skattefri godtgørelse til  

 ulønnede medhjælpere for idrætsforeninger m.v.
17. BEFORDRING 17.1. Indledende bemærkninger Ved lov nr. 482 af 30. juni 1993 og lov nr. 1117 af 21. december 1994 er  

 der gennemført ændringer dels af reglerne om privat befordring mellem hjem og  

 arbejdsplads, dels af reglerne om erhvervsmæssig befordring.
Lovene har  

 virkning fra og med indkomståret 1994.
For så vidt angår det almindelige befordringsfradrag i forbindelse med  

 privat befordring er bundgrænsen hævet, og intervallet for normalfradraget er  

 udvidet.
Desuden er der gennemført regler om beskatning af fri befordring.
 I bekendtgørelse nr. 873 af 17. oktober 1994 er der fastsat regler om  

 adgangen til at fratrække udgifter til færgetransport.
Med de nye regler om erhvervsmæssig befordring er der i ligningslovens § 9  

 B indført objektive kriterier for, hvad der udgør erhvervsmæssig befordring.  

 Lønmodtagere kan få godtgjort udgifter til erhvervsmæssig befordring  

 skattefrit, mens adgangen til at fradrage udgifter til erhvervsmæssig  

 befordring principielt er bortfaldet for lønmodtagere.
Til gengæld er der  

 indført adgang til at fradrage erhvervsmæssig befordring, der ikke godtgøres  

 skattefrit, efter standardreglerne i ligningslovens § 9 C.
Selvstændige  

 erhvervsdrivende kan fradrage udgifter til erhvervsmæssig befordring efter  

 reglerne i § 9 B.
 I samtlige de følgende eksempler er der ved beregningen anvendt de satser,  

 som Ligningsrådet har fastsat for 1995.
17.2. Privat befordring 17.2.1. Generelle forhold Befordring mellem sædvanlig bopæl og arbejdsplads har privat karakter og  

 er derfor som udgangspunkt ikke fradragsberettiget.
Med hjemmel i ligningslovens § 9 C er der imidlertid indført adgang til et  

 standardiseret fradrag.
Alle skattepligtige, der befordrer sig mellem hjem og  

 arbejdsplads, kan ved opgørelsen af den skattepligtige indkomst foretage  

 befordringsfradrag efter reglerne i § 9 C, stk. 1-3. For befordring mellem  

 hjem og arbejdsplads i indtil 60 arbejdsdage gælder reglerne i § 9 B, stk. 1,  

 litra a, om erhvervsmæssig befordring, jf. punkt 17.3.1.2. nedenfor.
Fradraget er uafhængigt af, hvilket befordringsmiddel der anvendes, og  

 dermed hvilke faktiske udgifter befordringen medfører.
Fradraget opgøres i  

 alle tilfælde med et beløb, som beregnes på grundlag af den normale  

 transportvej ved bilkørsel efter en kilometersats, der fastsættes af  

 Ligningsrådet på grundlag af udgiften ved befordring med bil.
Alene den del af den daglige befordring, der overstiger 24 km, berettiger  

 til fradrag.
For daglig transport mellem 25 og 100 km foretages fradraget med  

 Ligningsrådets sats.
For befordring herudover beregnes fradraget med 50 pct.  

 af Ligningsrådets sats.
Fradraget foretages i den skattepligtige indkomst.
Begrænsningen af  

 fradragsretten for lønmodtageres udgifter til det beløb, hvormed de samlede  

 udgifter overstiger det regulerede grundbeløb på 3.000 kr., gælder ikke  

 fradrag for befordring omfattet af § 9 C, jf. § 9, stk. 2.
Anvendelsesområdet for § 9 C er udvidet med de nye regler.
Ud over den  

 rent private befordring mellem hjem og arbejdsplads kan der fremover  

 foretages et standardiseret fradrag for erhvervsmæssig befordring som  

 defineret i § 9 B efter reglerne i § 9 C.
For lønmodtagere gælder dette,  

 såfremt arbejdsgiveren ikke yder skattefri godtgørelse for den  

 erhvervsmæssige befordring, jf. § 9, stk. 5. Reglerne om erhvervsmæssig  

 befordring er behandlet nedenfor i punkt 17.3.
Også befordring, der tidligere har været fradragsberettiget, fordi der var  

 afholdt udgifter til befordring, der var omfattet af de tidligere gældende  

 regler om erhvervsmæssig befordring, kan fremover fradrages efter reglerne i  

 § 9 C.
Det gælder f.eks. den såkaldte trekantkørsel, hvor der er tale om  

 kørsel mellem en arbejdsplads hos en arbejdsgiver til en arbejdsplads hos en  

 anden arbejdsgiver.
Tilsvarende gælder ved kørsel i forbindelse med f.eks.  

 tilkaldevagt.
17.2.1.1. Sædvanlig bopæl Ligningslovens § 9 C omhandler fradrag for befordring frem og tilbage  

 mellem sædvanlig bopæl og arbejdsplads.
Begrebet sædvanlig bopæl er det samme  

 i § 9 C og i § 9 B.
Begrebet er fastlagt gennem en lang praksis.
I tvivlstilfælde foretages  

 fastlæggelse af den sædvanlige bopæl ud fra en vurdering af, hvor personen  

 har centrum for sine livsinteresser.
Fastsættelsen kan ikke ske ud fra et  

 enkelt kriterium.
I vurderingen indgår forhold som personlig, social,  

 familie- og boligmæssig tilknytning til stedet, opholdenes hyppighed og  

 tilmelding til folkeregisteret.
En skattepligtig kan have flere samtidige  

 bopæle.
 Sædvanlig bopæl stilles således i modsætning til andre opholdssteder.  

 F.eks. kan der ikke foretages fradrag for befordring efter § 9 C fra en  

 sommerbolig til arbejdspladsen i det omfang, fradraget herved overstiger  

 fradraget mellem den skattepligtiges sædvanlige bopæl og arbejdspladsen.  

 Tilsvarende gælder, at der ikke kan ydes godtgørelse for udgifter til  

 befordring omfattet af § 9 B i det omfang, godtgørelsen herved overstiger  

 godtgørelsen mellem den skattepligtiges sædvanlige bopæl og arbejdspladsen.
17.2.1.2. Arbejdsplads Også begrebet arbejdsplads i § 9 C er identisk med arbejdspladsbegrebet i  

 § 9 B.
Alene kørsel til et indtægtsgivende arbejdssted og ikke f.eks. til et  

 uddannelsessted er omfattet af reglerne.
Dette gælder, selv om der ydes løn  

 under uddannelsen.
Til gengæld er alle former for arbejdspladser, der ikke  

 tillige er den skattepligtiges bopæl, omfattet, herunder ud over almindelige  

 faste arbejdspladser f.eks. kundebesøg, konferencer eller steder for  

 afhentning af post eller materialer.
Som arbejdsplads betragtes også steder,  

 hvor den pågældende modtager undervisning i efteruddannelsesøjemed som et led  

 i arbejdet.
Betinger arbejdet, at den skattepligtige overnatter uden for bopælen,  

 f.eks. på et hotel, anses befordring til hotellet som en del af befordringen  

 til arbejdspladsen.
Får hotellet karakter af et midlertidigt opholdssted på  

 grund af flere overnatninger, omfattes kørsel mellem hotellet og  

 arbejdspladsen af 60-dages-reglen i § 9 B, jf. nedenfor under punkt 17.3.1.2.
I relation til befordring mellem sædvanlig bopæl og arbejdsplads anses et  

 område som en arbejdsplads.
Det gælder f.eks. skove og lufthavnsområder.
 Har den skattepligtige befordring mellem flere arbejdspladser for  

samme arbejdsgiver eller inden for samme arbejdsplads, der ikke  

 godtgøres skattefrit af arbejdsgiveren i overensstemmelse med reglerne i § 9,  

 stk. 5, jf. § 9 B, kan den pågældende foretage fradrag efter ligningslovens §  

 9 C.
Fradrag for befordring efter § 9 C kan ikke kombineres med modtagelse af  

 skattefri befordringsgodtgørelse.
Har den skattepligtige erhvervsmæssig  

 befordring, og modtages der hel eller delvis skattefri godtgørelse for denne  

 befordring, kan den skattepligtige ikke foretage fradrag efter § 9 C for den  

 pågældende strækning.
17.2.1.3. Normal transportvej Befordringsfradraget opgjort efter § 9 C beregnes på grundlag af den  

 normale transportvej ved kørsel i bil.
Hvis den skattepligtige f.eks. på  

 cykel kommer frem og tilbage til arbejde ad stier, der gør den tilbagelagte  

 strækning væsentligt kortere end den normale transportvej ved bilkørsel, er  

 dette uden betydning for befordringsfradraget, der alligevel skal beregnes på  

 grundlag af den normale transportvej ved kørsel med bil.
Den skattepligtige  

 må i disse tilfælde danne sig et rimeligt skøn over strækningen af normal  

 transportvej ved bilkørsel.
 Benyttelse af offentlige transportmidler begrænser eller udvider ikke  

 fradraget opgjort efter § 9 C, stk. 1-3. Også i disse tilfælde er det  

 afgørende længden af normal transportvej ved bilkørsel, og fradraget beregnes  

 også i dette tilfælde uden hensyn til afholdte udgifter.
 Der kan således fortsat opstå spørgsmål om benyttelse af motorveje,  

 omfartsveje, hovedveje og lign. frem for en måske kortere strækning ad mindre  

 veje.
 Ligningsmyndighederne skal i disse tilfælde lægge betydelig vægt på den  

 skattepligtiges eget valg af transportvej, men må i øvrigt ud fra en samlet  

 vurdering tage hensyn til de givne geografiske forhold, tidsmæssigt forbrug  

 og økonomisk rimelighed.
17.2.1.4. Opgørelse af fradraget Når den samlede daglige befordring er fastslået på grundlag af den normale  

 transportvej ved bilkørsel, fratrækkes 24 km, idet befordring under 24 km  

 daglig ikke kan fradrages, og befordringsfradraget beregnes for yderligere  

 befordrede kilometer.
 Fradraget gives for det faktiske antal arbejdsdage, den skattepligtige har  

 foretaget befordring til og fra arbejde, og der kan således ikke beregnes  

 befordringsfradrag for feriedage og sygedage.
Flere daglige befordringer giver kun fradrag i det omfang, de også efter  

 hidtidig praksis giver fradrag.
Flere daglige befordringer skal således være  

 begrundet i arbejdsmæssige hensyn, f.eks. at arbejdsdagen er opdelt i flere  

 arbejdsperioder.
 Eksempel 1.
 Hvis den samlede beregnede befordring pr. arbejdsdag er længere end 100  

 km, nedsættes fradraget for disse yderligere befordrede kilometer til 50 pct.  

 af den af Ligningsrådet fastsatte takst.
 Eksempel 2.
Afstand frem og tilbage mellem sædvanlig bopæl 17.2.1.5. Samkørsel De skattepligtige kan ved samkørsel bruge fradraget efter § 9 C uden  

 hensyn til, hvilket transportmiddel der benyttes.
At f.eks. tre naboer kører  

 sammen fra bopælen til deres respektive arbejdspladser i den enes bil,  

 påvirker ikke fradraget.
Fradraget opgøres, som om hver enkelt havde  

 befordret sig alene mellem hjem og arbejdsplads.
 Eventuel betaling fra samkørerne til ejeren af den benyttede bil medfører  

 ingen ændring i de berørte skattepligtiges befordringsfradrag.
 Befordringsfradraget påvirkes alene i situationer, hvor det er  

 arbejdsgiveren, der betaler befordringen, jf. nærmere herom i punkt 17.2.3.
17.2.1.6. Færgetransport og lignende I bekendtgørelse nr. 873 af 17. oktober 1994 er der med hjemmel i § 9 C,  

 stk. 4, givet mulighed for fradrag for faktiske udgifter til færgetransport  

 og lign.
Baggrunden for denne regel er, at f.eks. øboere, der arbejder på  

 fastlandet, dels ikke kan fastlægge den normale transportvej ved bilkørsel,  

 dels afholder udgift til færgetransport.
Denne udgift står ikke altid i  

 rimeligt forhold til den tilbagelagte strækning ved beregning af  

 befordringsfradrag efter reglerne i § 9 C, stk. 1-3.
Ved fastlæggelsen af den normale transportvej ved bilkørsel kan de  

 geografiske forhold m.v. ligeledes betinge, at der sejles over f.eks. en  

 fjord eller en vig for således at undgå at skulle køre en længere omvej.
Også  

 i disse tilfælde foretages der fradrag for udgift til færgetransport el.  

 lign.
Denne gruppe af skattepligtige kan mod dokumentation fratrække udgiften  

 til færge m.v.
Fradrag for udgiften til færgetransport og lign. kan foretages  

 for befordring i f.eks. bil, på cykel, knallert, motorcykel og lign.
 Fradraget begrænses som for alle andre med et beløb svarende til det  

 beregnede befordringsfradrag for 24 km daglig befordring.
Eksempel 1.  Den skattepligtige bor i havnebyen på øen X og  

 arbejder i havnebyen Y, hvor færgen fra X lægger til.
Da den skattepligtige i  

 begge havnebyer kun skal gå en kort strækning, er der ikke yderligere  

 transport.
Den daglige billetudgift er 60,00 kr.
Herfra trækkes den del af befordringen pr. arbejdsdag, den Fradraget beregnes altså uden hensyn til det antal kilometer, færgen  

 tilbagelægger.
Hvis transporten med færge m.v. er kombineret med yderligere transport,  

 kan normalfradraget benyttes for denne yderligere befordring.
I disse  

 tilfælde foretages begrænsningen i fradraget fortrinsvis i fradraget for  

 yderligere transport.
 Eksempel 2.
Den skattepligtige bor i havnebyen på øen X og arbejder på fastlandet i en afstand fra havnebyen Y af dagligt i alt 16 km.
Den skattepligtige medbringer eget transportmiddel f.eks. bil med færgen, hvilket Eksempel 3.
 Hvis eksempel 2 ændres, således at der ud over færgetransporten køres 32  

 km i bilen, udgør fradraget pr. arbejdsdag:
17.2.2. Overgangsregel vedrørende kørsel i egen bil Reglerne i § 9 C, stk. 4, om et særligt fradrag for befordring ved kørsel  

 i egen bil i tilfælde, hvor offentlig befordring ikke kan anvendes, er  

 ophævet med virkning fra og med indkomståret 1994. Der er imidlertid  

 gennemført en overgangsregel, der betyder, at fradraget principielt bevares,  

 men aftrappes over 4 år.
Fradraget foretages efter reglerne i § 9 C, stk.  

 1-3.
Principperne bag den ophævede særregel har således fortsat betydning til  

 og med 1997, idet betingelserne for at foretage fradraget efter  

 overgangsreglen skal være opfyldt i det enkelte år.
Fradrag kan herefter  

 alene foretages af skattepligtige, hvis daglige befordring overstiger 54 km,  

 og som anvender egen bil til befordringen, idet offentlig befordring ikke kan  

 anvendes.
Ved vurderingen af, om betingelserne er opfyldt, anvendes den  

 hidtidige praksis om anvendte vejstrækninger, ventetider, ændring af  

 køreplaner m.v.
 Dertil kommer, at yderligere tre betingelser skal være opfyldt, for at  

 overgangsreglen kan anvendes:
Heraf følger, at fradrag alene kan foretages for befordring efter  

 overgangsreglen, hvis den skattepligtiges sædvanlige bopæl og arbejdsplads er  

 uændrede i forhold til 1993. Det er således ikke muligt at bevæge sig ind i  

 overgangsordningen.
Skiftes der bopæl eller arbejdsplads, bortfalder fradrag  

 efter overgangsordningen.
Fradraget kan også bortfalde, såfremt muligheden  

 for at anvende offentlig befordring bedres så meget, at betingelserne for at  

 foretage fradrag for kørsel i egen bil ikke længere er opfyldt.
Det beløb, der er fradraget i 1993, udgør overgrænsen for fradraget efter  

 overgangsreglen i årene 1994-1997. Dette gælder uanset antallet af dage i  

 1993, hvor der er foretaget fradrag for kørsel i egen bil efter særreglen, og  

 uanset om den skattepligtige har skiftet arbejdsplads i løbet af 1993.Udgør  

 fradraget efter § 9 C, stk. 4, i 1993 f.eks. 12.000 kr. for befordring  

 foretaget i månederne september til december 1993, mens fradrag er foretaget  

 efter hovedreglen i de øvrige måneder af 1993, er det maksimale fradragsbeløb  

 efter overgangsreglen i hvert af årene 1994-1997, 12.000 kr.
Maksimumbeløbet  

 relaterer sig til det samlede daglige befordringsfradrag, jf. eksemplet  

 nedenfor.
Fradraget efter overgangsreglen kan kombineres med normalfradraget efter §  

 9 C, stk. 1-3. Det betyder, at normalfradraget fortsat anvendes de dage, hvor  

 offentlig befordring kan anvendes, samtidig med at overgangsreglen anvendes  

 de øvrige arbejdsdage.
Kombinationsmuligheden indebærer også, at  

 normalfradraget kan anvendes, når fradraget efter overgangsreglen har nået  

 maksimumbeløbet.
 Fradrag for daglig befordring efter overgangsreglen opgøres for 1995 på  

 følgende måde: 0- 24 km: 0 kr. 25-100 km: 1,21 kr.
 101-150 km: 0,605 kr.
 over 150 km: 1,05 kr. pr. km.
 For 1996 udgør grænsen for fradrag, der kan foretages med 1,05 kr. pr. km,  

 170 km og for 1997, 190 km pr. dag.
 Eksempel på anvendelse af overgangsreglen i 1995:
Den skattepligtige har en daglig transport på 170 km.
Fradraget for 1993  

 udgør 24.000 kr.
 Fradraget udgør:
Det daglige fradrag udgør således 143,21 kr.
Fradrag efter overgangsreglen  

 kan herefter foretages 167 arbejdsdage i 1995. Derefter kan fradrag foretages  

 efter § 9 C, stk. 1-3.
 Har den skattepligtige adgang til fri befordring, jf. § 9, stk. 6,  

 beskattes værdien af denne befordring, jf. punkt 17.2.3. om fri befordring  

 nedenfor.
17.2.3. Fri befordring 17.2.3.1. Arbejdsgiverbetalt befordring Efter § 9 C, stk. 6, inddrages adgangen til enhver form for befordring  

 mellem sædvanlig bopæl og arbejdsplads, der betales af arbejdsgiveren, under  

 beskatning.
Beskatning sker, uanset om der er tale om hel eller delvis fri  

 befordring, dvs. uanset om den ansatte betaler en del af befordringen.
Der er tale om al befordring, der kan fradrages efter § 9 C.
Beskatningen  

 omfatter således ud over den skattepligtiges befordring mellem hjem og  

 arbejdsplads også befordring mellem arbejdspladser og inden for samme  

 arbejdsplads, når befordringen er arbejdsgiverbetalt.
Bestemmelsen i § 9 C, stk. 6, omfatter alle skattepligtige, der har adgang  

 til at foretage fradrag efter § 9 C.
Bestemmelsen gælder dermed også for  

 skattepligtige, der principielt har adgang til at anvende overgangsordningen  

 vedrørende kørsel i egen bil.
Den skattepligtige skal medregne værdien af den fri befordring på den  

 pågældende strækning ved indkomstopgørelsen.
Værdien af den fri befordring  

 ansættes til et beløb, der modsvarer fradraget efter § 9 C.
Værdien af den  

 fri befordring indgår i den personlige indkomst, mens fradraget indgår i den  

 skattepligtige indkomst.
 Undlader den skattepligtige at foretage fradrag for befordring efter § 9  

 C, beskattes den fri befordring i realiteten ved bortfald af fradragsretten.
Arbejdsgiverbetalt befordring kan eksempelvis være bil til fri rådighed  

 (firmabil), frikort eller frirejse, herunder fri flyrejse, til offentlige  

 eller private transportmidler.
Som andre eksempler på denne befordring kan  

 nævnes fri befordring i firmabus, fri kørsel i mandskabsvogn eller  

 fællesbefordring i privat bil, der betales af arbejdsgiveren.
 Arbejdsgiverbetalt befordring, f.eks. frikort eller fri bil, beskattes  

 efter bestemmelsen i § 9 C, stk. 6, også ved anvendelse i forbindelse med  

 arbejde for en anden arbejdsgiver end den arbejdsgiver, der har betalt  

 befordringen.
Bestemmelsen gælder også i tilfælde, hvor en arbejdsgiver finansierer den  

 ansattes befordring, selv om dette sker på en indirekte måde.
Som eksempel på  

 en sådan ordning kan nævnes tilfælde, hvor en arbejdsgiver betaler til en i  

 en gruppe på f.eks. 4 personer, mod at den, der modtager betalingen, påtager  

 sig at transportere sine kolleger mellem hjem og arbejdsplads.
I denne  

 situation vil alle 4 personer være omfattet af § 9 C, stk. 6.
Det er selve adgangen til den arbejdsgiverbetalte befordring mellem de  

 relevante geografiske punkter, der beskattes.
Der ses således bort fra, om  

 den skattepligtige udnytter adgangen.
Er der f.eks. tale om frikort til  

 offentlige transportmidler, sker beskatning, hvis den pågældende strækning på  

 noget tidspunkt er betjent af de offentlige transportmidler, hvortil  

 frikortet gælder.
Der tages ikke hensyn til, om transporten indebærer  

 ventetider, omveje el.lign.
Hvis de offentlige transportmidler på den pågældende strækning ikke  

 betjenes på det pågældende tidspunkt, f.eks. fordi det er det første eller  

 det sidste tog, som den ansatte skal gøre eller har gjort tjeneste på, kan  

 der foretages fradrag efter reglerne i § 9 C for denne befordring uden  

 reduktion af værdien af fri befordring.
Det er dog alene den del af  

 befordringen, hvor den ansatte faktisk er afskåret fra at benytte de  

 offentlige transportmidler, der er undtaget fra beskatningen af fri  

 transport.
Det kan forekomme, at en del af strækningen mellem hjem og arbejdsplads  

 betjenes af offentlige transportmidler, mens der ikke findes offentlige  

 transportmidler f.eks. på en yderstrækning.
I så fald sker beskatning  

 vedrørende den del, der betjenes af offentlige transportmidler, mens der kan  

 foretages fradrag for den strækning, hvor offentlig befordring ikke findes.
 Den skattepligtige har mulighed for at fraskrive sig retten til at benytte  

 den fribefordring, der stilles til rådighed.
I nogle tilfælde betaler arbejdsgiveren befordringen over en del af  

 strækningen, f.eks. ved at stille firmabus til rådighed for transporten  

 mellem en station og arbejdspladsen, mens der ikke er fri befordring på den  

 resterende strækning.
I disse tilfælde beskattes den del af strækningen, hvor  

 der ydes fri befordring, hvis der foretages fradrag efter § 9 C for hele  

 strækningen.
 Eksempel:
En skattepligtig foretager daglig 60 km befordring, heraf 20 km, der ikke  

 betales af arbejdsgiveren, og 40 km i en bus, der stilles til rådighed af  

 arbejdsgiveren.
Fradraget opgøres efter de almindelige regler, idet  

 bundgrænsen fragår i den samlede daglige kørsel, der i eksemplet er omfattet  

 af § 9 C.
Bundgrænsen på 24 km omfatter de 20 km egentransport plus 4 km af  

 den arbejdsgiverbetalte transport.
Hvis der foretages fradrag for de  

 resterende 36 km kørsel i arbejdsgivers bus, indtægtsføres et beløb svarende  

 til fradraget i den personlige indkomst.
Beløbet medregnes ikke, hvis der  

 ikke foretages fradrag.
 17.2.3.2. Medlemmer af Folketinget m.fl.
I henhold til § 9 C, stk. 7, kan medlemmer af Folketinget, ministre og  

 danske medlemmer af Europa-Parlamentet ikke foretage fradrag for befordring i  

 forbindelse med folketingshvervet.
Dette gælder også, hvis de pågældende  

 anvender frikort eller frirejse til offentlige transportmidler i forbindelse  

 med andre hverv eller andet arbejde.
Fradragsretten bortfalder også, selv om  

 frikortet kun anvendes til en del af denne befordring.
17.2.4. Invalides og kronisk syges befordringsudgifter Godtgør den skattepligtige, at den pågældende som følge af invaliditet  

 eller kronisk sygdom har særlige udgifter til befordring mellem hjem og  

 arbejdsplads, finder reglerne i § 9 C ikke anvendelse.
Den skattepligtige kan  

 således i stedet for § 9 C anvende reglerne i § 9 D og dermed fratrække sine  

 faktiske befordringsudgifter efter reduktion med et bundfradrag.
Da fradraget forudsætter, at den skattepligtige har særlige udgifter til  

 befordring, kan fradraget ikke foretages, hvis den pågældende ikke har  

 afholdt udgifter til befordringen.
Således medfører f.eks. arbejdsgiverbetalt  

 befordring, herunder firmabil til fri rådighed for privat kørsel, reelt  

 fortabelse af adgangen til fradrag for befordring mellem hjem og arbejdsplads  

 efter § 9 D.
 I sygdomstilfælde er det en betingelse for at anvende reglen, at sygdommen  

 er kronisk, hvorved i praksis forstås, at der skal være tale om en  

 uhelbredelig eller i det mindste en langvarig sygdom, der nødvendiggør en  

 dyrere transportform. Øgede transportudgifter som følge af sygdom af  

 ikke-varig karakter berettiger derimod ikke til fradraget efter § 9 D.
 Reglens anvendelse er ikke betinget af, at der foreligger tilladelse til  

 invalidebil.
Det er ikke en forudsætning, at der er tale om befordring mellem den  

 invalides sædvanlige bopæl og arbejdspladsen.
Der kan f.eks. også gives  

 fradrag for befordringsudgifter mellem sommerhus og arbejdsplads.
Den skattepligtige kan fratrække den del af den normale befordringsudgift,  

 der overstiger 2.000 kr., samt den del af de faktiske udgifter, der  

 overstiger den normale befordringsudgift.
Den normale befordringsudgift  

 opgøres som udgiften til billigste offentlige befordringsmiddel, eller hvor  

 offentlig befordring ikke kan anvendes, som udgiften ved brug af eget  

 befordringsmiddel efter kilometertakster, der fastsættes af Ligningsrådet.
 Eksempel:
Den skattepligtige kører i alt 6.000 km mellem hjem og arbejdsplads i  

 løbet af et år.
De faktiske udgifter herved udgør 12.000 kr.
Offentlig  

 befordring anses ikke for anvendelig.
 Fradraget opgøres således:
Fradraget foretages i den skattepligtige indkomst.
Begrænsningen af  

 fradragsretten for lønmodtageres udgifter til det beløb, hvormed de samlede  

 udgifter overstiger det regulerede grundbeløb på 3.000 kr., gælder ikke  

 fradrag for befordring omfattet af § 9 D, jf. § 9, stk. 2.
 For så vidt angår invalides eller kronisk syges erhvervsmæssige  

 befordring, gælder de almindelige regler, jf. nedenfor under punkt 17.3.  

 Heraf følger, at invalide og kronisk syge lønmodtagere kan modtage skattefri  

 godtgørelse for udgifter til kørsel, der er omfattet af ligningslovens § 9 B.  

 Yder arbejdsgiveren ikke skattefri godtgørelse, kan befordringen fratrækkes  

 efter reglerne i § 9 C.
17.3. Erhvervsmæssig befordring 17.3.1. Definition I ligningslovens § 9 B fastlægges via objektive kriterier, hvilken  

 befordring der anses for erhvervsmæssig.
 Erhvervsmæssig befordring er herefter:
 Al anden befordring er privat befordring.
17.3.1.1. Befordring mellem arbejdspladser og inden for samme  

 arbejdsplads Befordring mellem arbejdspladser anses altid for erhvervsmæssig, jf. § 9  

 B, stk. 1, litra b.
For lønmodtageres befordring mellem flere arbejdspladser  

 forudsættes, at arbejdet udføres for samme arbejdsgiver.
Kører en  

 skattepligtig fra sin arbejdsgivers virksomhed i arbejdsgiverens interesse ud  

 til andre arbejdspladser, f.eks. andre virksomheder, og tilbage til  

 virksomheden, er den samlede kørsel således erhvervsmæssig.
 Også befordring inden for samme arbejdsplads, f.eks. en lufthavn eller et  

 skovområde, anses for erhvervsmæssig, jf. § 9 B, stk. 1, litra c.
17.3.1.2. Befordring mellem sædvanlig bopæl og arbejdsplads Befordring mellem sædvanlig bopæl og arbejdsplads i indtil 60 dage er  

 erhvervsmæssig, jf. § 9 B, stk. 1, litra a.
For så vidt angår begreberne  

 sædvanlig bopæl og arbejdsplads henvises til punkt 17.2.1.1. og 17.2.1.2.  

 ovenfor.
Perioden på 60 arbejdsdage gælder for befordring direkte mellem sædvanlig  

 bopæl og arbejdsplads.
Køres der således fra hjemmet til konstant skiftende  

 arbejdspladser og ikke til samme arbejdsplads i mere end 60 dage, er  

 befordringen hele tiden erhvervsmæssig.
De 60 dage på en arbejdsplads kan  

 ligge i forlængelse af hinanden eller ligge spredt.
Det afgørende er alene,  

 om arbejdet på den enkelte arbejdsplads udstrækker sig over 60 arbejdsdage.
I  

 perioden på 60 arbejdsdage medregnes enhver arbejdsdag uanset længde.  

 Weekender, feriedage, sygedage m.v. medregnes ikke, men afbryder heller ikke  

 perioden.
 Overstiger antallet af arbejdsdage på samme sted 60 dage, anses  

 arbejdspladsen for fast og befordringen dermed for privat.
Perioden afbrydes alene ved, at der er forløbet 60 på hinanden følgende  

 arbejdsdage, siden den pågældende sidst har været på arbejdspladsen som nævnt  

 i § 9 B, stk. 1, litra a, jf. § 9 B, stk. 2. Også her er det afgørende  

 befordringen direkte mellem sædvanlig bopæl og arbejdsplads.
Har den  

 skattepligtige således ikke været på en bestemt arbejdsplads som dagens  

 første eller sidste arbejdsplads i 60 arbejdsdage i træk, påbegyndes en ny  

 60-dages-periode.
Det er derimod uden betydning, om der har været fremmøde på  

 arbejdspladsen midt på dagen efter fremmøde på en anden arbejdsplads.
 Reglerne i § 9 B, stk. 1, litra a, (kørsel mellem hjem og arbejdsplads i  

 indtil 60 dage), og stk. 2 (afbrydelsesperioden på 60 sammenhængende  

 arbejdsdage), gælder for det konkrete ansættelsesforhold.
Afbrydes et ansættelsesforhold, påbegyndes en ny 60-dages-periode.  

 Ansættes en skattepligtig f.eks. den 1. maj 1995 i en ny stilling, anses  

 kørsel mellem hjem og den nye arbejdsplads for erhvervsmæssig i op til 60  

 dage.
Ophører dette ansættelsesforhold f.eks. den 31. oktober 1995, idet den  

 skattepligtige tiltræder en ny stilling hos en anden arbejdsgiver pr. 1.  

 november 1995, påbegyndes atter en ny 60-dages-periode.
Er der derimod tale om f.eks. hjemsendelse på grund af vejrlig, manglende  

 tilførsel af råstoffer el.lign., hvor ansættelsesforholdet afbrydes  

 midlertidigt og forudsættes genoptaget, så snart betingelserne for at  

 genoptage arbejdet foreligger, anses 60-dages-perioden ikke for afbrudt.
I  

 sådanne tilfælde sammenlægges perioden før og efter det midlertidige ophold i  

 arbejdet.
 Ved afgørelse af, om befordring mellem sædvanlig bopæl har fundet sted i  

 indtil 60 arbejdsdage, tages også arbejdsdage i de sidste tre måneder af  

 indkomståret 1993 i betragtning, jf. § 3, stk. 2, i lov nr. 482 af 30. juni  

 1993.
 Eksempel 1 (en arbejdsplads pr. dag).
 Der arbejdes på en arbejdsplads pr. dag efter følgende mønster:
 Dag 1-60 (60 dage): Hjem - A - hjem.
 Dag 61-80 (20 dage): Hjem - B - hjem.
 Dag 81-120 (40 dage): Hjem - C - hjem.
 Dag 121-180 (60 dage): Hjem - A - hjem.
Al transport er her erhvervsmæssig.
Men arbejdes der kun 30 dage på  

 arbejdsplads C, før arbejdet genoptages på arbejdsplads A, er befordringen  

 ved genoptagelsen af arbejdet på A ikke erhvervsmæssig.
 Eksempel 2 (flere arbejdspladser pr. dag).
 Der arbejdes efter følgende mønster:
 Dag 1-40: Hjem - A - B - hjem.
 Dag 41-80: Hjem - B - A - C - hjem.
 Dag 81-120: Hjem - A - B - C - hjem.
 Transporten mellem de respektive arbejdspladser er erhvervsmæssig alle  

 dage, hvis der er tale om befordring for samme arbejdsgiver.
 Følgende befordring hjem - arbejdsplads og omvendt er erhvervsmæssig:
 Befordring mellem hjem og A: Dag 1-40 og dag 81-100.
 Befordring mellem hjem og B: Dag 1-60.
 Befordring mellem hjem og C: Dag 41-100.
Ved beregningen af 60-dages-perioden i forbindelse med befordring mellem  

 hjem og en bestemt arbejdsplads, hvor der samtidig indgår transport mellem  

 flere arbejdspladser for samme arbejdsgiver, fokuseres der som vist i  

 eksemplet på den direkte befordring mellem hjem og den pågældende  

 arbejdsplads.
I eksemplet er det altså uden betydning for beregningen af  

 60-dages-perioden, at arbejdsplads A udgør en af de mellemliggende  

 arbejdspladser.
Hvis der ikke er tale om befordring for samme arbejdsgiver til en af flere  

 daglige arbejdspladser, er befordringen til en enkelt arbejdsplads dog altid  

 erhvervsmæssig, hvis 60-dages-reglen er opfyldt for denne arbejdsplads.
Hvis  

 det i eksemplet kun er arbejdsplads A og B, der er for samme arbejdsgiver, er  

 befordringen til arbejdspladsen C og fra C til hjemmet erhvervsmæssig de  

 første 60 arbejdsdage på denne arbejdsplads:
 Befordring mellem A og C: Dag 41-80.
 Befordring mellem B og C: Dag 81-100.
 Befordring mellem C og hjem: Dag 41-100.
 I det pågældende eksempel medfører det således kun ændring i den  

 erhvervsmæssige befordring, hvis afstanden mellem A og C eller B og C er  

 større end afstanden imellem hjem og C, idet strækningen efter  

 60-dages-reglen ikke kan være længere end afstanden mellem sædvandlig bopæl  

 og arbejdsplads C.
 Eksempel 3 (beregning af afbrydelsesreglen i § 9 B, stk. 2).
 Der arbejdes efter følgende mønster:
 Dag 1-60: Hjem - A - B - C - hjem.
 Dag 61-120: Hjem - B - A - C - hjem.
 Dag 121-180: Hjem - A - B - C - hjem.
 Transporten mellem de respektive arbejdspladser er erhvervsmæssig alle  

 dage, hvis der er tale om befordring for samme arbejdsgiver.
 Følgende befordring hjem - arbejdsplads og omvendt er erhvervsmæssig:
 Befordring mellem hjem og A: Dag 1-60 og dag 121-180.
 Befordring mellem hjem og C: Dag 1-60.
 Befordring mellem hjem og B: Dag 61-120.
 Arbejdet på A anses for afbrudt, da der ikke er befordring mellem hjemmet  

 og A dag 61-120.
 Hvis arbejdsplads C i eksemplet er for en anden arbejdsgiver end  

 arbejdsplads A og B, er befordringen mellem B og C (i det omfang strækningen  

 ikke overstiger afstanden mellem hjem og C) samt befordringen mellem C og  

 hjem stadig erhvervsmæssig efter 60-dages-reglen fra dag 1 til dag 60, men  

 befordringen mellem A og C, dag 61-120, samt mellem B og C, dag 121-180, er  

 ikke erhvervsmæssig, da 60-dages-perioden ikke er afbrudt for arbejdsplads C.
 Eksempel 4 (beregning af 60-dages-reglen ved weekendkørsel).
En skattepligtig bor i by X og arbejder i by Y.
Mandag morgen køres der  

 fra hjemmet i X til arbejdspladsen i Y, og der returneres til hjemmet i X  

 fredag eftermiddag.
I Y bor den skattepligtige på arbejdspladsen.
Ved  

 beregningen af 60-dages-perioden for befordring mellem hjem og arbejdsplads  

 tæller henholdsvis mandag og fredag som hver en dag, da der alene foretages  

 befordring disse dage.
 Eksempel 5, idet eksempel 4 ændres, således at den skattepligtige i  

 forbindelse med arbejdet i Y bor uden for Y.
 Ved beregningen af 60-dages-perioden for befordring mellem hjem og  

 arbejdsplads tæller hver arbejdsdag som en dag.
17.3.2. Opgørelse af befordringen Befordringen beregnes på grundlag af den normale transportvej ved  

 bilkørsel, jf. punkt 17.2.1.1. og 17.2.1.3. ovenfor.
Befordringen kan aldrig  

 opgøres på grundlag af en strækning, der er længere end det faktiske antal  

 kørte km.
17.3.3. Godtgørelse af erhvervsmæssige befordringsudgifter Udgifter til erhvervsmæssig befordring som defineret i ligningslovens § 9  

 B kan godtgøres skattefrit, jf. § 9, stk. 5. Der er tale om en  

 undtagelsesbestemmelse til den generelle regel om, at godtgørelser, der  

 udbetales af arbejdsgiveren for udgifter, som lønmodtageren påføres som følge  

 af arbejdet, medregnes ved indkomstopgørelsen.
Forudsætningen for at modtage skattefri godtgørelse er, at modtageren af  

 godtgørelsen har afholdt udgifter.
Dette medfører bl.a., at der ikke kan  

 modtages skattefri godtgørelser i tilfælde, hvor befordringen allerede på  

 anden måde betales af arbejdsgiveren, f.eks. i form af bil til fri rådighed  

 eller fri rejse på den pågældende strækning.
Tilsvarende gælder, at en  

 skattepligtig, der anvender firmabil, der betales af en arbejdsgiver, ikke  

 kan modtage skattefri godtgørelse i forbindelse med kørsel for en anden  

 arbejdsgiver, ligesom en skattepligtig ikke kan modtage skattefri godtgørelse  

 for samme kørsel fra to arbejdsgivere.
Godtgørelse kan ydes efter Ligningsrådets satser.
Skattefri godtgørelse  

 kan kun udbetales, hvis de betingelser, som Ligningsrådet fastsætter, er  

 opfyldt.
En forudsætning for, at kørselsgodtgørelse kan udbetales skattefrit,  

 er, at godtgørelsen udbetales for det faktiske antal kørte km.
Det er en  

 betingelse, at arbejdsgiveren fører kontrol med antallet af kørte km.
 Er godtgørelse udbetalt skattefrit, uden at betingelserne for skattefrihed  

 er opfyldt, skal godtgørelsen indtægtsføres som personlig indkomst, og den  

 skattepligtige kan foretage fradrag for befordring efter § 9 C i den  

 skattepligtige indkomst.
 Overstiger godtgørelsen Ligningsrådets satser, skal hele beløbet medregnes  

 ved opgørelsen af lønmodtagerens personlige indkomst, og der kan foretages  

 fradrag efter § 9 C.
Sker der en klar opdeling og specificering af, hvad der skal anses som  

 skattefri godtgørelse, og hvad der skal anses som supplerende skattepligtigt  

 løntillæg, skal kun det supplerende løntillæg medregnes i modtagerens  

 skattepligtige indkomst.
I dette tilfælde kan der ikke foretages fradrag  

 efter § 9 C.
 Faste f.eks. månedlige beløb, der udbetales uafhængigt af det faktiske  

 antal kørte kilometer, eller beløb, der skal dække inden for særlige  

 afstandszoner, kan ikke udbetales som skattefri godtgørelse.
 Er betingelserne i § 9 B for at udbetale skattefri godtgørelse, herunder  

 60-dages-reglen, opfyldt, kan skattefri godtgørelse udbetales, såfremt  

 strækningen mellem hjem og arbejde er større end eller lig med det antal km,  

 for hvilket der udbetales godtgørelse.
 Eksempel:
Afstanden mellem den skattepligtiges sædvanlige bopæl og en konkret  

 arbejdsplads er 100 km og afstanden mellem arbejdsgivers adresse og den  

 konkrete arbejdsplads 30 km.
Arbejdsgiveren yder alene godtgørelse for en  

 strækning svarende til de nævnte 30 km.
For de resterende 70 km kan der  

 foretages fradrag efter § 9 C.
Fradraget foretages under hensyntagen til  

 reglerne om, at alene befordring ud over 24 km pr. dag kan fradrages.
17.3.3.1. Modregningsforbuddet Befordringsgodtgørelse, der er udbetalt skattefrit, medregnes ved  

 indkomstopgørelsen, hvis den fragår i en forud aftalt bruttoløn, jf. § 9,  

 stk. 5, 4. pkt.
Der gælder således et modregningsforbud, der rammer tilfælde,  

 hvor lønnen løbende nedsættes i overensstemmelse med antallet af kørte km og  

 dermed den udbetalte km-godtgørelse.
 Det står således som hidtil lønmodtager og arbejdsgiver frit for at aftale  

 lønvilkår, herunder en generel lønnedsættelse under hensyntagen til årets  

 gennemsnitlige befordringsudgifter mod, at der fremover udbetales skattefri  

 godtgørelse oven i lønnen.
 Udbetalt skattefri godtgørelse for udgifter til kost og logi ved arbejde i  

 Danmark og i udlandet (rejsegodtgørelse), der er omfattet af § 9, stk. 5,  

 medregnes på samme måde som befordringsgodtgørelse ved indkomstopgørelsen,  

 hvis den fragår i en forud aftalt bruttoløn.
17.3.3.2. Fradrag efter § 9 C i tilfælde, hvor skattefri godtgørelse  

 ikke ydes Udbetales der ingen godtgørelse for den erhvervsmæssige kørsel, kan den  

 skattepligtige foretage fradrag for befordring efter § 9 C, jf. § 9, stk. 5,  

 3. pkt.
 Fradrag for befordring mellem arbejdspladser og inden for samme  

 arbejdsplads beregnes på samme måde som fradrag for befordring mellem  

 sædvanlig bopæl og arbejdsplads.
 Eksempel:
En skattepligtig har en arbejdsdag følgende befordringsmønster frem og  

 tilbage mellem sædvanlig bopæl og arbejdsplads: Sædvanlig bopæl -  

 arbejdsplads A - arbejdsplads B - sædvanlig bopæl.
Arbejdsgiveren udbetaler  

 ingen skattefri godtgørelse.
Den pågældende kan efter § 9 C fratrække den  

 samlede befordring ud over 24 km med beløb, som beregnes på grundlag af den  

 normale transportvej ved bilkørsel.
 Hvis der ydes hel eller delvis godtgørelse, kan der ikke foretages fradrag  

 for den befordring, der har dannet grundlag for godtgørelsen, jf. § 9 C, stk.  

 5. Udbetales der f.eks. skattefri godtgørelse med beløb, der er mindre end  

 Ligningsrådets satser, er den pågældende afskåret fra at foretage  

 befordringsfradrag for kørslen.
 Der henvises til punkt 17.2. om privat befordring ovenfor.
17.3.4. Fradrag for erhvervsmæssige befordringsudgifter Lønmodtagere kan som udgangspunkt ikke fradrage udgifter til  

 erhvervsmæssig befordring, jf. § 9, stk. 1, 3. pkt.
Der er således tale om en  

 ren godtgørelsesordning vedrørende erhvervsmæssig befordring, idet der ikke  

 er adgang til alternativt eller supplerende at fradrage udgifter.
Det  

 indebærer også, at er betingelserne for ydelse af skattefri  

 befordringsgodtgørelse opfyldt, men er udbetalingen sket med lavere beløb end  

 Ligningsrådets satser, kan der ikke foretages et fradrag svarende til  

 differencen mellem den modtagne godtgørelse og Ligningsrådets satser.
 17.3.4.1. Selvstændige m.fl.
 Derimod kan selvstændige erhvervsdrivende og andre med indtægtsgivende  

 arbejde, der ikke er lønmodtagere, fradrage erhvervsmæssige  

 befordringsudgifter, jf. § 9 B, stk. 1. Forudsætningen for at foretage  

 fradraget er, at der er afholdt udgifter.
 For så vidt angår afgrænsningen mellem selvstændige og lønmodtagere  

 henvises til cirkulære nr. 129 af 4. juli 1994 om personskatteloven.
Personer, der modtager andre vederlag end lønindkomst, behandles på samme  

 måde som selvstændige.
Sådanne arbejdsvederlag kan være honorarindtægter af  

 forskellig art, f.eks. ved kunstnerisk optræden eller foredragsvirksomhed.  

 Kunstnere, foredragsholdere og andre, der modtager sådanne honorarer, kan  

 derfor fradrage befordringsudgifter efter § 9 B.
Fradraget kan alene foretages i det omfang, hvervet er indtægtsgivende.
Er  

 der ingen indtægt ved det pågældende hverv, kan der derfor ikke foretages  

 fradrag for udgifter til befordringen i forbindelse med hvervet.
 Forudsætningen for at fradrage udgifter til erhvervsmæssig befordring er,  

 at de almindelige betingelser i § 9 B er opfyldt, jf. ovenfor under punkt  

 17.3.1.
 Fradraget kan efter den skattepligtiges valg foretages med faktiske  

 udgifter eller med Ligningsrådets satser.
 Fradraget foretages i den personlige indkomst, jf. personskattelovens § 3,  

 stk. 2, nr. 9.
17.3.4.2. Lønmodtagere med kundeopsøgende aktiviteter Lønmodtagere, der har flere arbejdsgivere og for disse i forbindelse med  

 kundeopsøgende aktiviteter har erhvervsmæssig befordring, der vedrører flere  

 af disse arbejdsgivere på en gang, kan ligesom selvstændige m.fl. fradrage  

 udgifter til denne befordring, jf. § 9 B, stk. 3.
Betingelserne for at foretage fradraget er, at lønmodtageren har mindst to  

 arbejdsgivere, at befordringen foretages for mindst to arbejdsgivere på en  

 gang, og at lønmodtagerens arbejde består i kundeopsøgende aktiviteter.
Der  

 er således i bestemmelsen opstillet snævre betingelser for foretagelsen af  

 fradraget, og bestemmelsen skal administreres i overensstemmelse hermed.
Der vil typisk være tale om befordring, derforegår efter et fast mønster,  

 men hvor der konstant køres til en lang række forskellige arbejdspladser.
At  

 den pågældende befordring vedrører flere arbejdsgivere betyder, at den  

 strækning, der køres, i overvejende grad falder således, at befordringen,  

 hvis den blev udført for hver arbejdsgiver for sig, f.eks. på to forskellige  

 dage, ville være sammenfaldende.
Kundeopsøgende aktiviteter består typisk i at køre ud til kunder, nye  

 såvel som gamle, for at sælge virksomhedens produkter, uanset om produkterne  

 har karakter af varer eller tjenesteydelser.
Den kundeopsøgende aktivitet  

 skal have en vis fast karakter over året.
Betingelserne for at foretage fradrag kan eksempelvis være opfyldt for  

 handelsrejsende, der virker for afsætning af varer for flere arbejdsgivere.  

 Som et andet eksempel kan nævnes assurandører, der er ansat i flere selskaber  

 og tegner forsikringer for disse selskaber.
Hvorvidt der foreligger  

 ansættelsesforhold i flere selskaber, må afgøres ud fra en konkret bedømmelse  

 i det enkelte tilfælde.
Da det er en forudsætning, at den samlede befordring vedrører flere  

 (mindst to) arbejdsgivere på en gang, kan der ikke foretages fradrag for  

 udgifter til befordring i forbindelse med f.eks. et fast dagjob og et bijob  

 om aftenen.
Sådan befordring kan i stedet fradrages efter reglerne i § 9 C.
Fradrag for udgifter til befordring efter § 9 B, stk. 3, kan ikke  

 kombineres med modtagelse af skattefri godtgørelser, jf. § 9 B, stk. 3, 2.  

 pkt.
Dette gælder i relation til såvel den enkelte befordring som til årets  

 samlede befordring.
Fradrag kan således kun foretages, såfremt samtlige  

 godtgørelser, der modtages i årets løb, indtægtsføres.
 Forudsætningen for at fradrage udgifter til erhvervsmæssig befordring er  

 som for selvstændige m.fl., at de almindelige betingelser i § 9 B er opfyldt,  

 jf. ovenfor under punkt 17.3.1.
 Fradraget kan efter den skattepligtiges valg foretages med faktiske  

 udgifter eller med Ligningsrådets satser.
 Fradraget efter § 9 B, stk. 3, foretages i den personlige indkomst, jf.  

 personskattelovens § 3, stk. 2, nr. 9.
 Begrænsningen af fradragsretten for lønmodtageres udgifter til det beløb,  

 hvormed de samlede udgifter overstiger det regulerede grundbeløb på 3.000  

 kr., gælder ikke fradrag for befordring omfattet af § 9 B, stk. 3, jf. § 9,  

 stk. 2.
17.3.4.3. Afskrivninger Med bortfaldet af adgangen for lønmodtagere til at fradrage  

 erhvervsmæssige udgifter til befordring bortfalder også adgangen for  

 lønmodtagere til at foretage skattemæssige afskrivninger på køretøjer  

 benyttet til befordringen.
 Er der tale om en bil, der til og med 1993 har været anvendt dels privat,  

 dels erhvervsmæssigt, skal der som hidtil kun foretages en skattemæssig  

 avanceopgørelse, hvis bilen sælges eller faktisk overgår til enten rent  

 privat eller rent erhvervsmæssig anvendelse, jf. afskrivningslovens § 32.
Reglerne for erhvervsmæssig befordring i § 9 B medfører således ikke, at  

 bilen i relation til afskrivningsloven pr. 1. januar 1994 skal anses for  

 overgået til udelukkende privat benyttelse.
Der skal derfor ikke foretages en  

 skattemæssig avanceopgørelse, blot fordi lønmodtageren senest med virkning  

 fra 1994 overgår til kilometergodtgørelse.
 Lønmodtagere, der i forbindelse med kundeopsøgende aktiviteter har  

 befordring, der vedrører flere arbejdsgivere på en gang, kan fradrage  

 udgifter forbundet med erhvervsmæssig kørsel, herunder afskrivninger.  

 Tilsvarende kan selvstændige og andre med indtægtsgivende arbejde, der ikke  

 er lønmodtagere, foretage afskrivninger.
 17.3.5. Bestyrelsesmedlemmer m.fl.
 De generelle regler om skattefri befordringsgodtgørelse i § 9, stk. 5, jf.  

 § 9 B, gælder tilsvarende for medlemmer af eller medhjælpere for bestyrelser,  

 udvalg, kommissioner, råd og lign., jf. § 9, stk. 6.
I § 7 M er der ved lov nr. 1120 af 22. december 1993 indsat en  

 særbestemmelse om skattefrihed for visse godtgørelser til ulønnede  

 medhjælpere m.fl. i forbindelse med foreningsaktiviteter.
Herefter er  

 godtgørelser, som en forening udbetaler til ulønnede bestyrelsesmedlemmer  

 eller til frivillige, ulønnede medlemmer, der yder bistand som led i  

 foreningens skattefri virksomhed, skattefri for modtageren.
Skattefriheden  

 omfatter bl.a. befordringsgodtgørelser.
Skattefriheden er betinget af, at godtgørelsen udbetales til dækning af  

 udgifter, som modtageren afholder på foreningens vegne, samt at godtgørelsen  

 ikke overstiger satser, der fastsættes af Ligningsrådet.
Udbetales der  

 godtgørelser, som overstiger satserne, skal hele det udbetalte beløb  

 medregnes ved indkomstopgørelsen.
Loven har virkning fra og med indkomståret  

 1994.
 Der henvises til punkt 16.6. vedrørende ligningslovens § 7 M.
18. UNDERHOLDSBIDRAG 18.1. Ligningslovens § 10 - fradrag for ægtefællebidrag og børnebidrag Efter ligningslovens § 10, stk. 1, kan bidrag, som i anledning af  

skilsmisse eller separation betales af den ene af ægtefællerne  

 til underhold af den anden ægtefælle eller af børn, der ikke opholder sig hos  

 bidragyderen, fradrages i bidragyderens skattepligtige indkomst (som et  

 ligningsmæssigt fradrag).
 Bidrag, der betales i anledning af separation eller skilsmisse, kan  

 fratrækkes, hvad enten bidraget er fastsat af en offentlig myndighed eller  

 ved aftale mellem parterne.
 Fradragsretten for de nævnte bidrag til underhold af børn er betinget af,  

 at bidragyderen har forsørgerpligt over for det offentlige for barnet, og kun  

 bidrag indtil barnets fyldte 18. år kan fradrages.
 En aftale om fælles forældremyndighed forhindrer ikke, at der gives  

 fradrag for børnebidrag.
Højesteret har ved dom af 24. september 1993 (gengivet i TfS 1993, 477),  

 fastslået, at der er fradragsret for betalt børnebidrag i et tilfælde, hvor  

 barnet opholdt sig lige meget hos moderen og faderen.
Ifølge dommen anses et  

 barn, der opholder sig stort set lige meget hos hver af forældrene, for at  

 have opholdssted hos den af forældrene på, hvis adresse barnet er tilmeldt  

 folkeregistret, således at betingelsen i ligningslovens § 10, stk. 1, for  

 fradragsret for børnebidrag er opfyldt for den anden af forældrene.
 Bidrag til en ægtefælles underhold medregnes til dennes skattepligtige  

 indkomst (og den personlige indkomst).
 Bidrag til barnets underhold medregnes til barnets skattepligtige indkomst  

 og (personlige indkomst), i det omfang bidraget overstiger det af  

 socialministeren fastsatte normalbidrag for underholdsbidrag til børn, jf.  

 herom nedenfor punkt 18.3.
 Bestemmelsen i § 10, stk. 1, finder efter stk. 2 tillige anvendelse på  

 underholdsbidrag fra den ene ægtefælle til den anden ægtefælle og til børn,  

 der ikke opholder sig hos bidragyderen, når ægtefællerne på grund af  

faktisk adskillelse er ansat selvstændigt til statsskat, og bidraget  

 er fastsat eller godkendt af det offentlige.
18.2. Ligningslovens § 11 - fradrag for bidrag til børn født uden for  

 ægteskab Efter ligningslovens § 11 kan underholdsbidrag til børn født uden for  

 ægteskab fradrages ved opgørelsen af den skattepligtige indkomst (som et  

 ligningsmæssigt fradrag), såfremt der påhviler den skattepligtige forsørger-  

 eller bidragspligt over for det offentlige for barnet.
Det er endvidere en  

 betingelse, at barnet ikke opholder sig hos bidragyderen.
Fradragsretten  

 omfatter alene bidrag, som den skattepligtige er forpligtet til at udrede i  

 henhold til bidragsresolution eller bindende aftale.
Kun bidrag for tiden  

 indtil barnets fyldte 18. år kan fradrages.
Bidragene medregnes til barnets  

 skattepligtige og personlige indkomst i det omfang, de overstiger det af  

 socialministeren fastsatte normalbidrag, jf. punkt 18.3.
18.3. Skattefritagelse for normalbidraget for underholdsbidrag til  

 børn Den del af underholdsbidraget til børn, der ikke overstiger det af  

 socialministeren fastsatte normalbidrag, er fritaget for beskatning hos  

 barnet.
Selv om barnet ikke bliver beskattet af normalbidraget, er der fradragsret  

 for den bidragspligtige for de ydede underholdsbidrag.
Skattefritagelsen  

 angår endvidere kun underholdsbidrag til børn under 18 år.
Bidrag til barnets  

 undervisning eller uddannelse efter barnets fyldte 18. år er ikke omfattet af  

 skattefritagelsen.
Disse beløb skal beskattes fuldt ud hos barnet.
 I det omfang underholdsbidraget overstiger normalbidraget, er det beløb,  

 der ligger ud over normalbidraget, skattepligtigt for barnet.
 Har barnet kun modtaget underholdsbidrag for en del af indkomståret, er  

 der kun skattefrihed for den del af underholdsbidraget, der ikke overstiger  

 normalbidraget i den pågældende periode.
Ud over de løbende underholdsbidrag kan der betales særlige bidrag  

 til barnet efter § 15 i lov om børns retsstilling.
Disse bidrag kan pålægges  

 den bidragspligtige i anledning af omkostninger ved barnets dåb,  

 konfirmation, sygdom og begravelse eller i anden særlig anledning.
I praksis gives der bidragydere fradrag for dåbs- og  

 konfirmationsbidrag, selv om der ikke er tale om løbende  

 underholdsbidrag.
Bidragene betragtes således som en del af  

 underholdsbidraget til børn.
Barnet er ud over normalbidraget for de løbende underholdsbidrag også  

 fritaget for beskatning af bidrag i anledning af dåb og bidrag i anledning  

 af, at barnet når konfirmationsalderen.
Skattefritagelsen omfatter dog kun  

 den del af bidragene, der ikke overstiger henholdsvis 1 gang det månedlige  

 normalbidrag (ved dåb) og 3 gange det månedlige normalbidrag (ved  

 konfirmation).
 I konsekvens af, at normalbidraget er skattefrit, er den forskudsvise  

 udbetaling af underholdsbidrag til børn fra det offentlige efter § 14 i  

 lov om børnetilskud og forskudsvis udbetaling af børnebidrag ligeledes  

 fritaget for beskatning hos barnet, jf. i øvrigt punkt 2.1.15. ovenfor om  

 ligningslovnes § 7, litra p.
 Særlige bidrag, som efter lov om børns retsstilling er pålagt i anledning  

 af barnets dåb, konfirmation, sygdom eller begravelse eller i anden særlig  

 anledning, kan efter § 15, stk. 2, i børnetilskudsloven ligeledes udbetales  

 forskudsvis af det offentlige, jf. i øvrigt punkt 2.1.15. ovenfor om  

 ligningslovens § 7, litra p.
De forskudsvise udbetalinger af bidrag i anledning af dåb og i anledning  

 af, at barnet når konfirmationsalderen, er ligeledes skattefrie.
Der er dog  

 kun skattefrihed i det omfang, bidragene ikke overstiger henholdsvis 1 gang  

 det månedlige normalbidrag (ved dåb) og 3 gange det månedlige normalbidrag  

 (ved konfirmation).
I praksis beskattes underholdsbidrag i betalingsåret under forudsætning  

 af, at bidraget er forfaldent til betaling i dette år.
Et forfaldent bidrag,  

 der vedrører 2 indkomstår, tages således til indtægt i det af indkomstårene,  

 hvori betaling sker.
Mænds og kvinders normalbidrag er af samme størrelse.
Størrelsen af  

 normalbidraget reguleres en gang årligt og bekendtgøres af Socialministeriet.
19. LØBENDE YDELSER Ligningslovens § 12 Indledende bemærkninger Efter ligningslovens § 12 er der begrænset fradragsret for udgifter til  

 ensidigt påtagne løbende ydelser ved opgørelsen af den skattepligtige  

 indkomst.
Begrænsningen er delt i 3 dele: Beløbsmæssig begrænsning,  

 begrænsning af den kreds af foreninger m.v., der kan opnå godkendelse til at  

 modtage fradragsberettigede ydelser, samt begrænsning af den skattemæssige  

 værdi af fradraget.
 Bestemmelsen er senest ændret ved lov nr. 1094 af 20. december 1995, der  

 fra og med indkomståret 1996 helt ophæver fradragsretten for ensidigt påtagne  

 løbende ydelser til personer og dødsboer, jf. nedenfor under punkt 19.2.
 For løbende ydelser, der udredes efter en gensidigt bebyrdende aftale, er  

 der som hovedregel ubegrænset fradragsret, jf. nedenfor under punkt 19.4.
 Af bevismæssige grunde må det, for at der kan gives fradrag, kræves, at  

 der foreligger en skriftlig erklæring, hvori yderen forpligter sig for en  

 periode af ubestemt varighed (f.eks. yderens eller nyderens livstid).  

 Forpligtelsen kan dog tidsbegrænses, men normalt ikke til en periode, der er  

 kortere end 10 år.
 Det er en forudsætning for fradrag, at ydelserne både er forfaldne og  

 betalte.
 Det er endvidere en forudsætning for fradrag, at den, der modtager løbende  

 ydelser, fører kontrol med forpligtelseserklæringernes overholdelse og om  

 nødvendigt inddriver eventuelle restancer ad retslig vej.
19.1. Ensidigt påtagne løbende ydelser til foreninger, stiftelser,  

 institutioner m.v. og religiøse samfund Efter ligningslovens § 12, stk. 1-3, er udgifter til løbende  

 ydelser, som er ensidigt påtaget over for foreninger, stiftelser,  

 institutioner m.v. eller religiøse samfund, som er godkendt af  

 skatteministeren, fradragsberettigede ved opgørelsen af den skattepligtige  

 indkomst.
Det drejer sig om løbende ydelser, som den forpligtede skal have  

 påtaget sig at udrede uden at modtage vederlag herfor.
 For personer kan fradraget for udgifter til løbende ydelser højst  

 udgøre 15 pct. af yderens personlige indkomst med tillæg af positiv  

 kapitalindkomst.
Det er nettokapitalindkomsten, der skal lægges til grund for  

 beregningsgrundlaget.
Hvis den er negativ, fragår den ikke i  

 beregningsgrundlaget.
Den personlige indkomst indgår i beregningsgrundlaget,  

 hvad enten den er positiv eller negativ.
Virksomhedsoverskud eller underskud  

 efter reglerne i virksomhedsskatteloven indgår kun i beregningsgrundlaget i  

 det omfang, det overføres til den skattepligtige indkomst.
Den personlige indkomst og nettokapitalindkomsten, der danner grundlag for  

 beregningen af maksimum for fradraget for løbende ydelser, opgøres efter  

 reglerne i personskatteloven.
Det er den personlige indkomst før overførsel  

 eller fremførsel af underskud efter personskattelovens § 13 og  

 virksomhedsskattelovens § 13, der skal anvendes.
Samlevende ægtefæller kan hver for sig fradrage udgifter til løbende  

 ydelser, der ikke overstiger 15 pct. af den personlige indkomst med tillæg af  

 positiv nettokapitalindkomst.
Det forudsætter dog, at den enkelte ægtefælle  

 selv er den forpligtede efter forpligtelseserklæringen.
En uudnyttet  

 fradragsmulighed hos den ene ægtefælle kan derfor ikke benyttes af den anden  

 ægtefælle.
 Hvis et fradrag for udgifter til løbende ydelser medfører, at en gift  

 persons skattepligtige indkomst bliver negativ, kan underskuddet overføres  

 til fradrag hos ægtefællen efter reglerne i personskattelovens § 13.
 Hvis et fradrag for udgifter til løbende ydelser medfører, at den  

 skattepligtige indkomst bliver negativ, kan underskuddet fremføres til  

 fradrag i de efterfølgende fem indkomstår efter reglerne i personskattelovens  

 § 13.
For selskaber og andre skattepligtige institutioner kan fradraget  

 for udgifter til løbende ydelser højst udgøre 15 pct. af selskabets  

 skattepligtige indkomst.
Denne procentdel beregnes af yderens skattepligtige  

 indkomst, før indkomsten er nedbragt med fradrag efter denne bestemmelse.
Ved to højesteretsdomme af 2. juni 1995 (gengivet i TfS 1995, 454 og 455)  

 blev det afgjort, at et hovedanpartsselskab kunne få fradrag for løbende  

 ydelser til et kirkesamfund, selv om det var hovedanpartshaverens ideelle  

 interesse for kirkesamfundet, der havde ført til, at selskaberne påtog sig en  

 løbende forpligtelse.
Dommene viser, at der ikke har været grundlag for  

 myndighedernes hidtidige praksis, hvorefter hovedaktionærselskaber er blevet  

 nægtet fradrag efter ligningslovens § 12 for løbende udbetalinger til  

 almennyttige formål, når man har anset formålene for sammenfaldende med  

 hovedaktionærernes personlige interesser.
Den skattepligtige (person eller selskab) kan altid fradrage udgifter til  

 løbende ydelser med indtil 15.000 kr. årligt.
Dette gælder, selv om yderens  

 fradrag efter den ovennævnte 15 pct.s-begrænsning ville udgøre et mindre  

 beløb, og selv om den skattepligtige slet ikke har nogen indkomst i det  

 pågældende indkomstår.
Det vil sige, at de foran nævnte indkomstafhængige  

 begrænsninger alene får betydning for skattepligtige, hvis forpligtelse til  

 at udrede løbende ydelser til foreninger m.v. overstiger 15.000 kr. årligt.
 Eksempel:
15 pct.s-begrænsningen og 15.000 kr.s-reglen er udtryk for det samlede  

 årlige maksimale fradrag, der kan opnås for løbende ydelser til foreninger,  

 stiftelser, institutioner m.v. og til religiøse samfund.
Det er derfor uden  

 betydning for fradragsberegningen, om ydelserne tilfalder en eller flere  

 institutioner m.v. eller religiøse samfund.
 Den del af udgifterne til løbende ydelser, som i et indkomstår måtte  

 overstige 15.000 kr. eller 15 pct.s-begrænsningen, kan ikke fremføres til  

 fradrag i senere indkomstår.
Fradrag for udgifter til løbende ydelser skal foretages i den  

 skattepligtige indkomst efter reglerne i personskatteloven.
Fradraget har  

 derfor en værdi, som svarer til summen af satsen for bundskat efter  

 personskattelovens § 6 og de kommunale skattesatser.
Fradrag for løbende  

 ydelser kan ikke foretages i den personlige indkomst eller i  

 kapitalindkomsten.
Fradragsretten for løbende ydelser til foreninger, stiftelser,  

 institutioner m.v. og religiøse samfund er betinget af, at institutionen m.v.  

 eller det religiøse samfund, der modtager de løbende ydelser, er godkendt af  

 skatteministeren.
Institutionen m.v. eller det religiøse samfund skal være  

 godkendt på det tidspunkt, hvor ydelsen forfalder til betaling.
Told- og skatteregion København 4 (Syd) er bemyndiget til at behandle  

 ansøgninger om godkendelse efter ligningslovens § 12, stk. 3. Told- og  

 skatteregionens afgørelser kan indbringes for Told- og Skattestyrelsen.
Told-  

 og Skattestyrelsens afgørelser kan ikke indbringes for anden administrativ  

 myndighed.
 Told- og Skattestyrelsen offentliggør hvert år en liste over de  

 institutioner og religiøse samfund, som er godkendt efter ligningslovens §  

 12.
Foreninger, stiftelser og institutioner m.v. kan godkendes, hvis  

 de er Alle 3 betingelser skal være opfyldt.
 Udtrykket hjemmehørende her i landet svarer til betegnelsen i  

 selskabsskattelovens § 1. Ifølge praksis er det derfor afgørende, at både  

 bestyrelsen - i alt fald flertallet af bestyrelsen - og hovedkontoret  

 befinder sig her i landet.
 En institution betragtes som almenvelgørende, når den alene yder  

 støtte til en videre kreds af personer, som er i økonomisk trang eller har  

 vanskelige økonomiske kår.
En institution betragtes som almennyttig , når dens virke i  

 samfundet kan karakteriseres som nyttigt ud fra den opfattelse, der er  

 almindeligt fremherskende i befolkningen.
Endvidere skal institutionens  

 formål komme en vis større kreds til gode.
 Begreberne almenvelgørende og almennyttig skal således forstås på samme  

 måde, som de forstås i ligningsloven § 8 A om fradragsret for gaver til  

 almenvelgørende eller på anden måde almennyttige institutioner.
Humanitære formål varetages, når institutionen m.v. bestræber sig  

 på at afhjælpe menneskelig nød.
Der tænkes her specielt på sygdomsbekæmpelse  

 og sygdomsforebyggelse.
Hjælpeorganisationer, hvis formål er at yde støtte i  

 akutte nødhjælpssituationer i f.eks. udviklingslandene, vil være omfattet af  

 bestemmelsen.
Som eksempler herpå kan nævnes organisationer som Dansk Røde  

 Kors, Folkekirkens Nødhjælp, Caritas Danmark, ASF-Dansk Folkehjælp og Dansk  

 Flygtningehjælp.
Organisationer, hvis formål er at forebygge og bekæmpe  

 sygdom i Danmark, vil ligeledes være omfattet af bestemmelsen.
Som eksempler  

 herpå kan nævnes foreninger, der yder støtte til arbejde mod kræftsygdomme,  

 sukkersyge og hjertesygdomme.
Forskning forstås som videnskabelig undersøgelse og granskning.  

 Undersøgelserne kan indgå som et led i egentlig grundforskning.
De kan også  

 være rettet mod praktiske mål eller anvendelser.
Grundforskning er defineret  

 i punkt 14.4. vedrørende ligningslovens § 8 B.
Beskyttelse af naturmiljøet skal forstås som bekæmpelse af vand-,  

 luft- og jordforurening, herunder beskyttelse af truede dyre- og plantearter.  

 Det vil sige, at det er det eksterne miljø, der tilgodeses.
Som eksempler på  

 foreninger, der omfattes af kriteriet, kan nævnes Verdensnaturfonden og  

 Greenpeace.
Formål, som ikke er opregnet i ligningslovens § 12, stk. 3,  

 berettiger ikke institutioner m.v. til at opnå en godkendelse.
Institutioner  

 m.v., der alene tilgodeser f.eks. sociale, uddannelsesmæssige,  

 idrætsmæssige eller kulturelle formål, kan således ikke blive godkendt.
 En institution, der varetager et af de 3 nævnte godkendelsesberettigede  

 formål, kan opnå en godkendelse efter § 12, stk. 3, selv om institutionen  

 også anvender andre midler til formål, der ikke er godkendelsesberettigede.  

 Det er dog en forudsætning, at institutionens midler i overvejende grad  

 anvendes til godkendelsesberettigede formål.
Godkendelsen betinges af, at institutionen godtgør, at der faktisk  

 anvendes midler til formålet allerede på tidspunktet for godkendelsen, eller  

 at det sandsynliggøres, at der vil blive anvendt midler til formålet i det  

 første indkomstår, godkendelsen vedrører.
Herved hindres institutionerne i at  

 indsætte godkendelsesberettigede formål i vedtægterne alene med henblik på at  

 opnå en godkendelse.
 Religiøse samfund kan godkendes, hvis de er hjemmehørende her i  

 landet.
Ved et religiøst samfund forstås et trossamfund, en sammenslutning  

 af trossamfund eller en organisation, der er oprettet af et eller flere  

 trossamfund.
Der kan også være tale om en organisation, der er oprettet af en  

 kreds af trossamfundsmedlemmer.
Udover de kristelige religiøse samfund findes  

 også andre religiøse samfund.
Inden for den kristelige del kan nævnes den  

 katolske kirke, metodistkirken, de folkekirkelige organisationer,  

 frimenighederne og de frikirkelige organisationer.
Inden for den  

 ikke-kristelige del kan nævnes de mosaiske og muslimske trossamfund.
 Ved et trossamfund forstås en sammenslutning eller forsamling  

 (religionssamfund), hvis primære formål er gudsdyrkelse efter en nærmere  

 udformet lære.
Hvis der i tilknytning til et trossamfund er etableret en selvstændig  

 forening eller organisation, som alene tilgodeser f.eks. sociale,  

 uddannelsesmæssige, idrætsmæssige eller kulturelle formål, kan denne ikke  

 godkendes.
Godkendelsen er nemlig betinget af, at foreningen eller  

 organisationen, der står som modtager af de løbende ydelser, i væsentlig grad  

 har et religiøst formål.
 Det er told- og skatteregionen, der vurderer, om religiøse samfund har en  

 sådan karakter, at de skal kunne modtage løbende ydelser med den virkning, at  

 yderen får fradrag for dem.
Sammenslutninger, der ikke kan godkendes som religiøse samfund, anses for  

 at tilhøre gruppen af foreninger, stiftelser, institutioner m.v.
Det betyder,  

 at disse sammenslutninger skal varetage humanitære formål,  

 naturbeskyttelsesformål eller forskning, hvis de skal opnå en godkendelse til  

 at modtage løbende ydelser med fradragsvirkning for yderen.
 Godkendelsens opretholdelse er betinget af, at institutionerne m.v. og de  

 religiøse samfund anvender alle de midler, der modtages i form af løbende  

 ydelser, indenfor rammerne af godkendelsen.
De godkendte institutioner m.v. og religiøse samfund skal hvert år ved  

 indsendelse af regnskab dokumentere, at midlerne er anvendt i  

 overensstemmelse med det godkendte formål.
Regnskabet skal indsendes til den  

 lokale told- og skatteregion, der kontrollerer, at kravene er opfyldt.
I  

 Københavns og Frederiksberg kommuner skal regnskabet indsendes til  

 skattedirektoratet.
Hvis institutionen har anvendt de modtagne ydelser til ikke godkendte  

 formål, kan told- og skatteregionen tilbagekalde godkendelsen.  

 Tilbagekaldelsen vil som udgangspunkt få virkning for fremtiden.
En  

 godkendelse kan endvidere tilbagekaldes, hvis regnskabet ikke indsendes til  

 skattemyndighederne, eller hvis midlerne ikke anvendes til det godkendte  

 formål inden rimelig tid.
Disse bestemmelser gælder også for religiøse  

 samfund.
Kravet om, at de modtagne ydelser skal anvendes til formålet inden rimelig  

 tid, betyder ikke, at alle ydelserne nødvendigvis skal anvendes i  

 erhvervelsesåret.
Hvis særlige forhold gør sig gældende, kan en institution  

 opspare midler i en periode - f.eks. med henblik på anskaffelse af dyrt  

 forskningsmateriel.
I sådanne tilfælde skal oplysningerne herom fremgå af  

 regnskaberne.
Reglerne i ligningslovens § 12, stk. 1-3, finder ikke anvendelse på  

 ydelser til sociale fonde.
Ved sociale fonde forstås fonde med de formål, der  

 angives i pensionsbeskatningslovens § 52 eller ligningslovens § 14 F.
For  

 sådanne fonde gælder alene fradragsreglerne i henholdsvis  

 pensionsbeskatningslovens § 52 og ligningslovens § 14 F.
19.2. Ensidigt påtagne løbende ydelser til personer og dødsboer Ved lov nr. 1094 af 20. december 1995 om ændring af ligningsloven  

 ophævedes retten efter § 12, stk. 4, til at fradrage udgifter til ensidigt  

 påtagne løbende ydelser til personer og dødsboer på 10.000 kr. årligt.
 Som en konsekvens heraf blev fradragsretten i ligningslovens § 12, stk. 7,  

 om ensidigt påtagne ydelser til børnebørn på højst 3.000 kr. ligeledes  

 ophævet.
 Ophævelsen har virkning for indkomståret 1996 og senere indkomstår.
19.2.1. Reglerne indtil indkomståret 1996 Udgifter til løbende ydelser til personer eller dødsboer er  

 fradragsberettigede ved opgørelsen af den skattepligtige indkomst efter  

ligningslovens § 12, stk. 1 og det hidtidige stk. 4, hvis ydelserne  

 udredes i henhold til en ensidig forpligtelse.
Den forpligtede skal derfor  

 have påtaget sig at udrede ydelserne uden at modtage vederlag herfor.  

 Udgifter til sådanne ydelser er fradragsberettigede, uanset om modtageren er  

 skattepligtig her til landet eller ej.
Det er uden betydning for fradragets størrelse, om ydelserne tilfalder en  

 eller flere personer og dødsboer.
Det samlede fradrag for udgifter til  

 løbende ydelser til personer og dødsboer kan højst udgøre 10.000 kr. årligt.  

 I dette maksimumbeløb indgår løbende ydelser til børnebørn efter § 12, stk.  

 7, (3.000 kr.s-reglen).
For ægtefæller, der er samlevende i hele indkomståret, kan det samlede  

 fradrag højst udgøre 10.000 kr. årligt.
En eventuel nedsættelse til dette  

 beløb foretages i den del af hver ægtefælles fradrag, der overstiger 5.000  

 kr.
Er ægtefællernes samlede fradrag under 10.000 kr., nedsættes beløbet  

 ikke, selv om den ene af dem har foretaget fradrag for ydelser ud over 5.000  

 kr.
 Hvis de ydelser, der er omfattet af beløbsbegrænsningen i et indkomstår,  

 overstiger 10.000 kr., kan det overskydende beløb ikke overføres til fradrag  

 i senere indkomstår, selv om de ydelser, der omfattes af  

 fradragsbegrænsningen i dette år, er under 10.000 kr. tilsammen.
Efter ligningslovens § 12, stk. 6, er udgifter til løbende ydelser,  

 der udredes som gave eller arveforskud til livsarvinger, ikke  

 fradragsberettigede.
Det samme gælder udgifter til løbende ydelser til  

 livsarvingers ægtefælle.
Ved livsarvinger forstås børn og børnebørn samt  

 adoptivbørn og disses børn.
Desuden sidestilles stedbørn og disses børn samt  

 plejebørn og disses børn med livsarvinger.
Ligningslovens § 12, stk. 7, indeholder en undtagelse til § 12,  

 stk. 6. Undtagelsen gælder for løbende ydelser til eget eller samlevende  

 ægtefælles barnebarn.
Sådanne ydelser er fradragsberettigede, hvis en af  

 eller begge barnebarnets forældre er afgået ved døden før indkomstårets  

 begyndelse.
Det er uden betydning for fradragsretten, om barnebarnet er  

 skattepligtigt her til landet.
Fradragsretten efter § 12, stk. 7, kan højst udgøre 3.000 kr. årligt for  

 hvert barnebarn.
På grund af begrænsningerne i § 12, stk. 4, jf. ovenfor, kan  

 det samlede årlige fradrag dog ikke overstige 10.000 kr.
 Ydelser, der forfalder til betaling efter udgangen af det kalenderår,  

 hvori barnebarnet fylder 18 år, er ikke fradragsberettigede.
 Reglerne om begrænset fradragsret for løbende ydelser til personer og  

 dødsboer berører ikke adgangen til at fradrage underholdsbidrag efter  

 ligningslovens §§ 10 og 11.
19.2.2. Reglerne fra og med indkomståret 1996 Ved lov nr. 1094 af 20. december 1995 ophævedes som nævnt fradragsretten  

 efter § 12, stk. 1 og 4, for udgifter til løbende ydelser på 10.000 kr.  

 årligt til personer eller dødsboer i henhold til ensidigt påtagne  

 forpligtigelser.
Som en konsekvens heraf er fradragsretten i ligningslovens § 12, stk. 7,  

 om ensidigt påtagne ydelser til børnebørn på højst 3.000 kr. også ophævet.  

 Denne regel er en undtagelse til den allerede gældende regel om, at ydelser  

 til livsarvinger ikke er fradragsberettigede.
Adgangen til fradrag for  

 ydelser til børnebørn i form af fribolig er opretholdt.
Lov nr. 1094 af 20. december 1995 har virkning for indkomståret 1996 og  

 senere indkomstår.
Det betyder, at ydelser, der forfalder til betaling inden  

 udløbet af indkomståret 1995, kan fratrækkes efter de hidtil gældende regler,  

 jf. punkt 19.2.1.
Ydelser, der forfalder til betaling fra og med indkomståret 1996, kan ikke  

 fratrækkes.
Dette gælder, uanset på hvilket tidspunkt forsørgelseskontrakten  

 er indgået.
19.3. Løbende ydelser i form af fribolig Ved lov nr. 1094 af 20. december 1995 ophævedes fradragsretten i  

 ligningslovens § 12, stk. 7, om ensidigt påtagne ydelser til børnebørn på  

 højst 3.000 kr.
 Udgifter til løbende ydelser, der udredes i form af hel eller delvis  

 fribolig, er fortsat fradragsberettigede efter ligningslovens § 12, stk. 1  

 og 4.
Fradragsretten for udgifter til løbende ydelser i form af hel eller delvis  

 fribolig er ubegrænset.
Det vil bl.a. sige, at ydelserne er  

 fradragsberettigede, uanset om yderen også er forpligtet til at udrede andre  

 løbende ydelser til institutioner m.v. eller personer.
For så vidt angår livsarvinger gælder de under punkt 19.2. nævnte  

 begrænsninger også for fradragsretten for udgifter til fribolig.
Der er  

 derfor ikke fradragsret for ydelser i form af fribolig, hvis de tilfalder  

 livsarvinger m.v.
Fradragsret for en fribolig efter § 12, stk. 4, forudsætter en  

 naturalydelse.
For børnebørn er fradragsretten begrænset til 3.000 kr.  

 årligt.
 Der kan være tale om enten en ejerbolig eller en lejebolig.
Den løbende ydelse er et ligningsmæssigt fradrag.
Hvis den skattepligtige  

 ejer friboligen, er det værdien af egen bolig - eller den del heraf, som  

 vedrører friboligen - der fratrækkes.
Er den bolig eller del heraf, der  

 stilles til rådighed, lejet af den skattepligtige, kan lejen eller en  

 forholdsmæssig del heraf fratrækkes ved opgørelsen af den skattepligtige  

 indkomst.
 Der henvises i øvrigt til punkt 2.15. ovenfor om ligningslovens § 12 A.
19.4. Løbende ydelser, der udredes efter en gensidigt bebyrdende  

 aftale Efter ligningslovens § 12, stk. 1 og 7, er der ubegrænset  

 fradragsret for løbende ydelser, der udredes som led i en gensidigt  

 bebyrdende aftale.
Dette gælder, uanset om ydelserne tilfalder personer,  

 dødsboer, selskaber m.v., fonde eller andre institutioner.
 Hvis skatteyderen har forpligtet sig til at udrede løbende ydelser mod  

 delvist vederlag, er den del af ydelsen, der svarer til forholdet mellem  

 vederlaget og ydelsens kapitalværdi på tidspunktet for indgåelsen af  

 forpligtelsen, fradragsberettiget.
Der er dog ikke fradragsret for løbende ydelser, der udredes efter en  

 gensidigt bebyrdende aftale, hvis yderen er forpligtet til at udrede  

 ydelserne til selvejende institutioner, stiftelser og fonde m.v., som er  

 stiftet af yderen.
Det samme gælder, hvis institutionen m.v. er stiftet af  

 yderens ægtefælle, af ægtefællernes forældre eller livsarvinger, eller hvis  

 den nævnte personkreds har en bestemmende indflydelse over institutionen m.v.
Fradrag for løbende ydelser skal som hovedregel foretages i den  

 skattepligtige indkomst.
Fradrag for løbende ydelser, der udredes efter en  

 gensidigt bebyrdende aftale, kan dog fradrages i den personlige indkomst,  

 hvis den, som udreder ydelsen, er selvstændig erhvervsdrivende, og ydelsen  

 har karakter af en driftsomkostning i virksomheden.
 Der henvises i øvrigt til cirkulære nr. 21 af 9. december 1986 om  

 virksomhedsskatteloven, punkt 68, samt cirkulære nr. 129 af 4. juli 1994 om  

 personskatteloven, punkt 3.3.1.1.4.
19.5. Fradrag for kapitalværdi af løbende ydelser ved opgørelsen af  

 formuen Spørgsmålet om, i hvilket omfang der er fradrag for kapitalværdien af  

 løbende ydelser ved formueopgørelsen, er behandlet nedenfor under punkt 23.8.
20. GAVER 20.1. Ligningslovens § 8 A - gaver til almennyttige foreninger m.v.
 Efter ligningslovens § 8 A er der fradragsret for gaver til  

 almenvelgørende eller på anden måde almennyttige foreninger, stiftelser,  

 institutioner m.v.
De gaver, som kan tages i betragtning ved opgørelsen af det samlede  

 gavebeløb, skal til den enkelte forening udgøre mindst 500 kr. i løbet af et  

 indkomstår.
En gave behøver således ikke at udgøre 500 kr. for at komme i  

 betragtning, idet det er tilstrækkeligt, at der i det pågældende indkomstår i  

 alt er ydet 500 kr. til den enkelte forening.
Ved opgørelsen af den skattepligtige indkomst kan den skattepligtige  

 fradrage det samlede ydede gavebeløb, som overstiger 500 kr.
Der kan højst  

 fradrages 5.000 kr. om året.
Det maksimale fradrag på 5.000 kr. opnås  

 således først, når de gaver, som kan tages i betragtning, udgør 5.500 kr.  

 tilsammen.
 De nævnte beløbsgrænser gælder for gaver, der er ydet fra og med  

 indkomståret 1994.
 Det er ikke en betingelse, at gaven ydes i kontanter.
Samlevende ægtefæller kan hver fradrage deres gaver.
Beløbsgrænsen i § 8 A  

 gælder for hver ægtefælles gaver.
 Kvitteringer skal indsendes på begæring af den kommunale skattemyndighed.  

 Kvitteringerne skal være udstedt af en forening, som er godkendt til at  

 modtage fradragsberettigede gaver (se nedenfor), eller af en repræsentant  

 eller fuldmægtig for denne.
 Retten til fradrag for gaver efter § 8 A er betinget af, at gavemodtageren  

 er godkendt af skatteministeren som berettiget til at modtage gaver, som kan  

 fradrages ved indkomstopgørelsen.
 Skatteministeren kan godkende foreninger, stiftelser, institutioner m.v.,  

 som anvender deres midler til almenvelgørende eller på anden måde  

 almennyttige formål.
For at et formål kan anses for almenvelgørende eller på anden måde  

 almennyttigt kræves, at den kreds af personer eller institutioner, der kan  

 komme i betragtning ved uddelingerne, er afgrænset efter retningslinjer med  

 et objektivt præg.
Formålet må således komme en vis videre kreds til gode.
 For at et formål kan anses for almenvelgørende, er det en forudsætning, at  

 støtten ydes personer inden for en videre kreds, der er i økonomisk trang.
Almennyttige formål foreligger, såfremt støtten kommer en vis videre kreds  

 til gode, og såfremt formålet ud fra en almindelig fremherskende opfattelse  

 kan karakteriseres som nyttigt.
Blandt sådanne almennyttige formål kan nævnes  

 sociale, kunstneriske og andre kulturelle formål, miljømæssige,  

 videnskabelige, - herunder forskningsmæssige eller sygdomsbekæmpende -  

 humanitære, undervisningsmæssige, religiøse eller nationale formål.
Også  

 idrætsforeninger og dyreværnsorganisationer kan anses for almennyttige.
 Derimod kan organisationer, der varetager politiske, økonomiske eller  

 erhvervsmæssige interesser, ikke anses for almennyttige.
 Det almenvelgørende eller almennyttige formål skal være angivet i  

 vedtægterne.
Det er i almindelighed uden betydning for spørgsmålet, om et formål kan  

 anses for almenvelgørende eller på anden måde almennyttigt, om aktiviteten  

 udøves her i landet eller i udlandet.
Det er dog et ufravigeligt krav, at  

 administrationen af de midler, der kommer formålet til gode, finder sted her  

 i landet.
Told- og Skatteregion København 4 (Syd) er bemyndiget til at godkende de  

 pågældende foreninger m.v.
Told- og skatteregionens afgørelser kan indbringes  

 for Told- og Skattestyrelsen.
Told- og Skattestyrelsens afgørelser kan ikke  

 indbringes for anden administrativ myndighed.
 Anmodning om godkendelse skal indsendes inden den 1. oktober i det  

 kalenderår, for hvilket godkendelsen første gang skal have virkning.
 Ligningsrådet har i TSSCIR 1992-15 fastsat retningslinier for godkendelse  

 af foreninger m.v. efter ligningslovens § 8 A.
 Told- og Skattestyrelsen udsender årligt et cirkulære med fortegnelse over  

 de godkendte foreninger m.v.
20.2. Ligningslovens § 8 H - forskningsgaver Efter ligningslovens § 8 H, som senest ændret ved lov nr. 90 af 8. februar  

 1995 og lov nr. 1072 af 20. december 1995, kan selskaber, der er  

 skattepligtige efter selskabsskattelovens § 1, stk. 1, nr. 1-2 c og 3 a-6,  

 samt § 2, stk. 1, litra a, fradrage gaver til forskning.
 Det bemærkes, at selskabsskattelovens § 1, stk. 1, nr. 1 c, som er indsat  

 ved lov nr. 1072 af 20. december 1995, endnu ikke er trådt i kraft.
 Det er en betingelse, at gaven er ydet til almenvelgørende eller på anden  

 måde almennyttige foreninger, stiftelser, institutioner m.v., der anvender  

 deres midler, herunder de modtagne ydelser, til forskning.
 Det er endvidere en betingelse, at den modtagende forening m.v. er  

 godkendt til at modtage sådanne gaver med den virkning, at giveren får  

 fradragsret.
Efter ligningslovens § 8 H er det en betingelse for fradragsretten, at den  

 modtagende forening m.v. er godkendt af Planlægningsrådet for Forskningen for  

 det kalenderår, hvori gaven ydes.
Godkendelsen fra Planlægningsrådet for  

 Forskningen medfører, at foreningen m.v. er berettiget til at modtage gaver  

 med den virkning, at gaven er fradragsberettiget for giveren.
Foreninger, stiftelser og institutioner m.v. kan godkendes, hvis de er Alle 3 betingelser skal være opfyldt.
 Udtrykket hjemmehørende her i landet svarer til betegnelsen i  

 selskabsskattelovens § 1. Ifølge praksis er det derfor afgørende, at både  

 bestyrelsen - i hvert fald flertallet af bestyrelsen - og hovedkontoret  

 befinder sig her i landet.
En institution betragtes som almennyttig, når dens virke i samfundet kan  

 karakteriseres som nyttigt ud fra den almindeligt fremherskende opfattelse i  

 befolkningen.
Endvidere skal institutionens formål komme en vis større kreds  

 til gode.
 Begreberne almenvelgørende og almennyttige skal forstås på samme måde, som  

 de forstås i ligningslovens § 8 A om fradragsret for gaver til  

 almenvelgørende eller på anden måde almennyttige institutioner.
Forskning forstås som videnskabelig undersøgelse og granskning.  

 Undersøgelserne kan indgå som et led i egentlig grundforskning.
De kan også  

 være rettet mod praktiske mål eller anvendelser.
Grundforskning er defineret  

 i punkt 14.4. vedrørende ligningslovens § 8 B.
Reglerne om fradragsret for gaver er ikke skattemæssigt begrænsede i form  

 af maksimumsbeløb eller procentandele af selskabets overskud eller omsætning  

 eller andet.
Der følger dog en vis begrænsning af aktieselskabslovens § 114  

 (anpartsselskabslovens § 83). Ifølge denne regel kan generalforsamlingen  

 beslutte, at der ydes gaver af selskabets midler til almennyttige eller  

 dermed ligestillede formål, for så vidt det under hensyn til hensigten med  

 gaven, selskabets økonomiske stilling samt omstændighederne i øvrigt må anses  

 for rimeligt.
Ved siden af generalforsamlingens kompetence har bestyrelsen  

 kompetence til at anvende beløb til de nævnte formål, som i forhold til  

 selskabets økonomiske stilling er af ringe betydning.
Reglerne om fradragsret for gaver medfører for selskaber, som i en periode  

 ikke har udbetalt udbytte, men derimod har akkumuleret dette, at  

 skattemyndighederne ikke kan statuere maskeret udlodning, hvis selskabet  

 beslutter at give gaver til godkendte foreninger m.v.
Selskabet vil derimod  

 have fradragsret for gaverne.
 Godkendelse af foreningerne m.v. gives for kalenderår.
 Ligningslovens § 8 H blev indsat ved lov nr. 835 af 18. december 1987 og  

 har virkning fra og med indkomståret 1988.
 Ligningslovens § 8 H, stk. 1, er ændret dels ved lov nr. 374 af 18. maj  

 1994 (Andelsselskaber), dels ved lov nr. 90 af 8. februar 1995 (Beskatning af  

 Post Danmark).
Ved lov nr. 374 af 18. maj 1994 er henvisningen i § 8 H, stk. 1, til  

 selskabsskattelovens »§ 1, stk. 1, nr. 1-3 og 5-6, og stk. 2, 1.  

 pkt.« ændret til: »§ 1, stk. 1, nr. 1-2 a og 3 a-6«. Ændringen  

 har virkning fra og med indkomståret 1994 for selskaber og foreninger, hvis  

 indkomstår 1994 påbegyndes den 27. oktober 1993 eller senere.
For selskaber  

 og foreninger, hvis indkomstår 1994 er påbegyndt før den 27. oktober 1993,  

 har ændringen først virkning fra og med indkomståret 1995.
 Ved lov nr. 90 af 8. februar 1995 er henvisningen i § 8 H, stk. 1, til  

 selskabsskattelovens »§ 1, stk. 1, nr. 1-2 a, og 3 a-6« ændret til:  

 »§ 1, stk. 1, nr. 1-2 b og 3 a-6«. Ændringen har virkning fra og  

 med den 1. januar 1995.
21. UNDERSKUDSREGLERNE 21.1. Ligningslovens § 15 Reglerne i ligningslovens § 15 gælder kun for selskaber m.v., fonde og  

 foreninger og for dødsboer.
For personer gælder reglerne i personskattelovens  

 § 13, virksomhedsskattelovens § 13 og § 9 i lov om særlig indkomstskat m.v. §  

 9 i lov om særlig indkomstskat m.v. er ophævet med virkning fra og med  

 indkomståret 1996 som led i ophævelsen af lov om særlig indkomstskat m.v.
For  

 indkomst efter kulbrinteskatteloven gælder en særlig regel, jf.  

 kulbrinteskattelovens § 11.
Ligningslovens § 15 giver adgang til, at underskud, der er fremkommet ved  

 opgørelsen af den skattepligtige indkomst for et indkomstår, kan fradrages  

 ved opgørelsen af den skattepligtige indkomst i de nærmest efterfølgende fem  

 indkomstår.
Fradraget kan dog kun overføres til senere indkomstår, hvis det  

 ikke kan rummes i et tidligere års skattepligtige indkomst.
 Ved alle former for underskud, hvor der sker fremførsel af underskud fra  

 tidligere indkomstår, fremføres det ældste underskud først.
 Reglerne i § 15, stk. 2-12, begrænser adgangen til underskudsfremførsel  

 bl.a. i forbindelse med en akkord, eller hvis et selskab skifter ejerkreds  

 m.v. med mere end 50 pct.
En række andre love indeholder bestemmelser, der har indvirkning på  

 reglerne i ligningslovens § 15. Det drejer sig om fondsbeskatningsloven,  

 fusionsskatteloven, lov om skattefri virksomhedsomdannelse,  

 selskabsskatteloven og konkursskatteloven.
Der kan herom henvises til de  

 cirkulærer, der omhandler de pågældende love.
Anvendelsesområdet for reglerne i ligningslovens § 15, stk. 2 og 3, vedr.  

 begrænsning af underskudsfremførsel ved tvangsakkord og frivillig akkord er  

 udvidet til også at omfatte situationer, hvor der er tale om konvertering af  

 gæld til konvertible obligationer samt situationer, hvor der er tale om  

 kapitalindskud med efterfølgende indfrielse af fordringen.
Endvidere er  

 opgørelsesmetoden ved konvertering ændret.
Udvidelsen af  

 underskudsbegrænsningsreglerne har virkning, når nedbringelsen eller  

 indfrielsen sker den 18. januar 1995 eller senere.
Reglerne om underskudsbegrænsning i § 15, stk. 7-10 og 12, ved et  

 ejerskifte m.v. på mere end 50 pct. er udvidet.
Udvidelsen har virkning for  

 aftaler om ejerskifte m.v., der indgås den 18. januar 1995 eller senere.
 De omtalte nye regler er omtalt i cirkulære nr. 26 af 5. februar 1996 om  

 lov om ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
21.2. Underskudsfremførsel, sambeskatning Efter selskabsskattelovens § 31 kan Ligningsrådet tillade, at to eller  

 flere aktieselskaber sambeskattes.
Det følger af bestemmelsen, at de nærmere  

 vilkår for sambeskatningen - herunder bestemmelser om, hvorledes der skal gås  

 frem i tilfælde af ophævelse af sambeskatning - fastsættes af Ligningsrådet.
 Ligningsrådet har, senest i TSSCIR 1995-9, fastsat regler om behandling af  

 underskud som vilkår for at opnå adgang til sambeskatning.
 21.3. Underskudsfremførsel, konkurs for selskaber m.v.
 Ved lov nr. 359 af 6. juni 1991 er der indført en konkursskattelov.  

 Reglerne om underskudsfremførsel for selskaber, foreninger og fonde findes i  

 lovens § 4.
 Disse regler er undtagelser fra ligningslovens almindelige regler.
 Reglerne er nærmere beskrevet i cirkulære nr. 68 af 20. maj 1992 om visse  

 skattemæssige forhold ved konkurs og underskudsbegrænsning ved akkord m.v.
 21.4. Underskudsfremførsel, akkord og kreditorindskud i selskaber  

 m.v.
Ved lov nr. 363 af 6. juni 1991 er der indført begrænsninger i selskabers,  

 fondes og foreningers adgang til underskudsfremførsel ved tvangsakkord og  

 frivillig akkord.
Ved lov nr. 412 af 14. juni 1995 er disse regler udbygget,  

 og der er indført regler om underskudsbegrænsning i forbindelse med visse  

 kreditorindskud.
 Hovedreglen går ud på at begrænse et selskabs adgang til at fremføre  

 skattemæssige underskud med den nedsættelse af selskabets gæld, der sker i  

 forbindelse med tvangsakkord, frivillig akkord eller visse kreditorindskud  

 både i og uden for konkurs.
De væsentligste forskelle i den skattemæssige behandling af henholdsvis  

 konkurs og akkord m.v. består herefter i, at skyldnerens uudnyttede,  

 fradragsberettigede underskud ved en akkord nedsættes med gældseftergivelsen,  

 mens det ved en konkurs alene kan fradrages i konkursindkomsten.
Endvidere  

 gælder, at der ikke opstår nogen skattefri boindkomst.
Der er herudover også  

 en tidsmæssig forskel.
Konkursens skattemæssige retsvirkninger er således  

 knyttet til tidspunktet for konkursdekretets afsigelse.
Tvangsakkordens  

 skattemæssige retsvirkninger er derimod knyttet til stadfæstelsen.
Frivillig  

 akkords retsvirkninger er knyttet til aftalens indgåelse.
21.4.1. Tvangsakkord Reglerne om den skattemæssige behandling af en akkord omfatter  

 tvangsakkord både inden for og uden for konkurs.
 Tvangsakkord er omfattet, både når kendelsen går ud på en procentvis  

 nedsættelse af gælden, og når kendelsen går ud på, at skyldnerens formue helt  

 eller delvis skal realiseres og fordeles imellem dennes kreditorer, imod at  

 skyldneren frigøres for den gæld, der ikke bliver dækket  

 (likvidationsakkord).
Tvangsakkord kan også bestå i en foreløbig henstand med kravene mod  

 skyldneren, der derved får udsættelse med at betale gælden, uden at der sker  

 nogen nedsættelse af fordringen (moratorium). Disse tilfælde omfattes ikke af  

 reglerne om den skattemæssige behandling af en akkord.
Kombineres et  

 moratorium med en almindelig tvangsakkord og/eller en likvidationsakkord,  

 anvendes reglerne om begrænsning i retten til at fremføre et underskud  

 fortsat.
21.4.2. Frivillig akkord Reglerne om den skattemæssige behandling af en akkord omfatter også  

 aftaler om en samlet ordning mellem en skyldner og dennes kreditorer om  

 bortfald eller nedsættelse af skyldnerens gæld (frivillig akkord), der  

 således sidestilles med tvangsakkord i skattemæssig henseende.
 I forbindelse med en frivillig akkord kan skyldneren være insolvent, men  

 der stilles ikke krav herom, for at der foreligger en frivillig akkord.  

 Formålet med en akkord er, at skyldneren får en ordning på sine  

 gældsforpligtelser.
 Ved en frivillig akkord forstås aftaler om en samlet ordning mellem en  

 skyldner og dennes kreditorer om bortfald eller nedsættelse af skyldnerens  

 gæld.
Spørgsmålet om, hvornår der foreligger en aftale, afgøres efter de  

 almindelige regler herom, herunder om suspensive aftaler.
En akkordaftale kan  

 f.eks. foreligge, selv om en enkelt kreditor for sit vedkommende ikke ønsker  

 at indgå i akkorden, eller kun på visse betingelser ønsker at indgå i en  

 akkord.
Gælder akkordaftalen derimod efter sit indhold ikke, medmindre alle  

 kreditorer indgår i aftalen, kan aftalen ikke anses for indgået, før den  

 sidste kreditor har meddelt at ville indgå heri.
En samlet ordning vil typisk omfatte de tilfælde, hvor der sker en ligelig  

 reduktion af de enkelte kreditorers fordringer i overensstemmelse med  

 konkurslovens regler.
Ved en samlet ordning kan også forstås tilfælde, hvor  

 der ikke er en sådan fuldstændig ligelighed, f.eks. fordi småkrav gives en  

 fuld dividende.
Det forhold, at der skal være tale om en samlet ordning, er  

 dog ikke i sig selv til hinder for, at der også vil kunne foreligge en  

 frivillig akkord i de tilfælde, hvor kun en enkelt eller enkelte  

 hovedkreditorer er med i ordningen, mens småkrav holdes udenfor.
Har aftalen  

 ikke et sådant omfang, at der kan siges at foreligge en samlet ordning mellem  

 en skyldner og dennes kreditorer, har gældseftergivelsen ikke betydning for  

 adgangen til at fremføre et underskud.
 En samlet ordning kan også foreligge, selv om gæld, som er særligt og  

 tilstrækkeligt sikret, f.eks. ved håndpant, ikke nedsættes samtidig med  

 skyldnerens øvrige gæld.
En gældseftergivelse, der ikke er omfattende nok til at være en frivillig  

 akkord, kan udløse beskatning hos skyldneren efter reglerne i  

 kursgevinstloven.
Hvis der derimod er tale om en frivillig akkord udløser den  

 ikke beskatning hos skyldneren, jf. kursgevinstlovens § 6 A.
Det samme gælder  

 tvangsakkord.
Nedsættelse af skyldnerens gæld omfatter også den situation, at en  

 kreditor konverterer sin fordring til aktiekapital eller til konvertible  

 obligationer, hvis fordringens kursværdi er mindre end fordringens pålydende,  

 og kreditor dermed er fyldestgjort.
Det samme gælder en kreditors  

 kapitalindskud i et selskab, der bruges til at betale kreditor, jf. cirkulære  

 nr. 26 af 5. februar 1996 om lov om ændring af forskellige skattelove (Handel  

 med underskudsselskaber, gældseftergivelse og renter ved gældseftergivelse).
Det er uden betydning, om aftalen om gældseftergivelse indgås her i landet  

 eller i udlandet.
Det er ligeledes uden betydning, om kreditorerne er  

 hjemmehørende her i landet eller i udlandet.
21.4.3. Misligholdelse af akkord Retten til at fremføre et beløb som underskud, svarende til en tidligere  

 bortakkorderet gæld, genopstår ikke ved skyldnerens misligholdelse af en  

 tvangsakkord eller frivillig akkord.
Skattemyndighederne kan derfor ikke på  

 grundlag af det forhold, at akkorden eller gældssaneringen bortfalder på  

 grund af skyldnerens misligholdelse, foretage nogen korrektion af  

 ansættelserne, hverken for det indkomstår, hvori akkorden eller  

 gældssaneringen er opnået eller for noget efterfølgende år.
21.4.4. Beregning af nedsættelse ved tvangsakkord og frivillig  

 akkord For selskabers vedkommende nedsættes uudnyttede, fradragsberettigede  

 underskud fra indkomstår forud for det år, hvori kendelsen om stadfæstelse af  

 tvangsakkord afsiges, med det beløb, hvormed gælden er nedsat.
Det samme  

 gælder uudnyttede, fradragsberettigede underskud fra det indkomstår, hvori  

 akkorden opnås.
 Gældseftergivelsen opgøres som det fulde beløb, der eftergives, dvs. som  

 forskellen mellem gældens pålydende og det modtagnes værdi.
21.4.5. Opgørelsen af gældsnedsættelsen ved konvertering af fordringer  

 til aktier og konvertible obligationer Ved konvertering af fordringer til aktier eller konvertible obligationer  

 opgøres gældsnedsættelsen dog som forskellen mellem fordringens pålydende og  

 dens kursværdi.
Der henvises nærmere til cirkulære nr. 26 af 5. februar 1996  

 om lov om ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
21.4.6. Underskudsbegrænsning, når gældsfrigørelsen medfører  

 beskatning Gevinst på gæld som følge af tvangsakkord eller frivillig akkord er efter  

 kursgevinstlovens § 6 A ikke skattepligtig, medmindre gælden nedsættes til et  

 lavere beløb end fordringens værdi for kreditor på tidspunktet for  

 gældseftergivelsen.
Hvis en gældsfrigørelse herefter medfører, at skyldneren  

 beskattes efter kursgevinstlovens regler, formindsker dette nedsættelsen af  

 underskuddet.
Nedsættelsesbeløbet formindskes med den del af skyldnerens  

 skattepligtige indkomst, der stammer fra gældsfrigørelsen.
21.4.7. Underskudsbegrænsning i koncernforhold I koncernforhold sker der ikke underskudsbegrænsning, hvis kreditor på  

 grund af reglen i kursgevinstlovens § 6 B ikke har fradragsret for tabet på  

 den fordring, der nedsættes.
Der henvises nærmere til cirkulære nr. 26 af 5.  

 februar 1996 om lov om ændring af forskellige skattelove (Handel med  

 underskudsselskaber, gældseftergivelse og renter ved gældseftergivelse).
 21.4.8. Særligt om sambeskattede selskaber m.v.
Hvis det selskab, der opnår en akkord, er sambeskattet med andre  

 selskaber, er det alene underskuddet fra det pågældende og tidligere  

 indkomstår i det selskab, der omfattes af akkorden, der nedsættes.
Akkorden  

 påvirker ikke selve muligheden for at overføre selve underskuddet til fradrag  

 i et sambeskattet selskab.
Underskuddet nedsættes dog, inden det kan  

 overføres til fradrag hos de andre (sambeskattede) selskaber, idet  

 nedsættelsen dog begrænses med et beløb svarende til den del af skyldnerens  

 skattepligtige indkomst, der hidrører fra skyldnerens frigørelse fra  

 gældsforpligtelser.
Det gælder også underskud fra det år, hvori akkorden  

 opnås.
I modsætning til hvad der gælder for konkurs, betyder akkorden ikke,  

 at sambeskatningen ophører.
21.4.9. Udvidelse af frivillig akkord til tilbagebetalte  

 kapitalindskud Det forekommer, at en kreditor i stedet for en frivillig akkord foretager  

 et kapitalindskud, som tilbagebetales til den pågældende kreditor.  

 Underskudsbegrænsningsreglerne omfatter også disse tilfælde.
 Der henvises nærmere til cirkulære nr. 26 af 5. februar 1996 om lov om  

 ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
21.4.10. Dødsboer Uanset om et dødsbo opnår en (tvangs)akkord i eller uden for konkurs,  

 finder reglerne om underskudsbegrænsning ikke anvendelse for dødsboet.
21.5. Underskudsfremførsel, skift af ejerkreds 21.5.1. Afgrænsning af selskabskredsen For selskaber, der er skattepligtige efter selskabsskattelovens § 1, stk.  

 1, nr. 1 og 2, dvs. aktie- og anpartsselskaber samt aktieselskabslignende  

 selskaber, er der i ligningslovens § 15, stk. 7-10 og 12, fastsat visse  

 begrænsninger i adgangen til at fremføre underskud.
 Ved lov nr. 412 af 14. juni 1995 er foreninger, der er omfattet af  

 selskabsskattelovens § 1, stk. 1, nr. 4, inddraget under  

 underskudsbegrænsningsreglerne i § 15, stk. 7-10 og 12.
 Der henvises nærmere til cirkulære nr. 26 af 5. februar 1996 om lov om  

 ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
Efter § 15, stk. 7, 1. pkt., kan et underskud fra et tidligere indkomstår  

 ikke nedbringe den skattepligtige indkomst til et beløb mindre end selskabets  

 positive nettokapitalindtægter med tillæg af indkomst fra udlejning af  

 afskrivningsberettigede driftsmidler og skibe, hvis mere end 50 pct. af  

 aktiekapitalen ved indkomstårets udløb ejes af andre aktionærer end ved  

 begyndelsen af underskudsåret.
Tilsvarende gælder efter ligningslovens § 15,  

 stk. 7, 2. pkt., hvis andre aktionærer eller medlemmer ved indkomstårets  

 udløb end ved begyndelsen af underskudsåret råder over mere end 50 pct. af  

 den samlede stemmeværdi.
 Ved lov nr. 412 af 14. juni 1995 er underskudsbegrænsningen endvidere  

 udvidet til også at gælde for overdragelse af kapitalandele i  

 »tomme« selskaber og foreninger.
 Der kan herom ligeledes henvises til cirkulære nr. 26 af 5. februar 1996  

 om lov om ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
 21.5.2. Om opgørelsen af ejerskifte m.v.
Begrænsningen i underskudsfremførsel sker kun, hvis aktionærkredsens  

 sammensætning er ændret med mere end 50 pct.
Bedømmelsen heraf sker ved at  

 sammenligne aktionærkredsen ved begyndelsen af det indkomstår, der udviser  

 underskud, med aktionærkredsen ved udløbet af det indkomstår, hvori  

 underskuddet ønskes fradraget.
Handel med aktierne i selskabet får kun  

 betydning, hvis aktionærkredsens sammensætning ved indkomstårets udløb  

 påvirkes heraf.
Bedømmelsen skal foretages særskilt for hvert enkelt  

 indkomstår.
Det er muligt, at et yngre underskud skal fremføres forud for et ældre  

 underskud, fordi det sidstnævnte underskud er omfattet af begrænsningsreglen.  

 Et gammelt underskud omfattet af begrænsningsreglen i § 15, stk. 7, 1. og 2.  

 pkt., bortfalder ikke, men kan fremføres til senere år, hvis selskabet her  

 har tilstrækkelig anden indkomst end nettokapitalindtægter og indkomst fra  

 udlejning af afskrivningsberettigede driftsmidler og skibe.
Det samme gælder,  

 hvis aktierne sælges tilbage til de gamle aktionærer.
Begrænsningsreglen kan  

 dog medføre, at selskabet ikke kan nå at udnytte underskuddet inden for  

 5-års-fristen.
Ved bedømmelsen af, om andre aktionærer råder over mere end 50 pct. af  

 aktiekapitalen eller stemmeværdien, er det efter ligningslovens § 15, stk. 7,  

 1. og 2. pkt., uden betydning, hvorledes indflydelsen er opnået. Ændringen i  

 indflydelsen kan f.eks. være sket ved overdragelse af aktier, forhøjelse  

 eller nedsættelse af aktiekapitalen eller vedtægtsændringer, der ændrer  

 aktiernes stemmeværdi.
Derimod vil erhvervelse af forkøbsrettigheder eller  

 køberettigheder til aktierne normalt ikke få betydning for selskabets adgang  

 til at fremføre underskud.
Der kan dog i det enkelte tilfælde foretages en  

 vurdering af, om erhvervelse af f.eks. køberettigheder sker på sådanne  

 vilkår, at der i realiteten er sket en overdragelse af aktierne eller den  

 hertil knyttede stemmeværdi.
På tilsvarende måde kan salg af aktier til de  

 gamle aktionærer før indkomstårets udløb med efterfølgende tilbagekøb  

 tilsidesættes, hvis der ikke er tale om en reel overdragelse af aktierne.
 Fordelingen af aktier eller af stemmeværdi mellem de enkelte aktionærer  

 skal være ændret med mere end 50 pct., førend retten til underskudsfremførsel  

 begrænses.
Hvis der er flere aktionærer i selskabet, kan det være en fordel at lave  

 et skema for at finde ud af, om mere end 50 pct. af aktierne ved  

 indkomstårets udløb ejes af andre aktionærer end ved begyndelsen af  

 underskudsåret.
I eksemplet er vist et selskab med 4 aktionærer, hvoraf  

 aktionærerne A og B afhænder aktier til de hidtidige aktionærer C og D samt  

 til en ny aktionær E.
 Eksempel på ændring i den procentvise fordeling af aktiekapitalen i et  

 selskab:
 I eksemplet er ændringen 55 pct., og underskuddet kan derfor ikke  

 nedbringe indkomstårets skattepligtige indkomst til et beløb mindre end  

 selskabets nettokapitalindtægter med tillæg af indkomst fra udlejning af  

 afskrivningsberettigede driftsmidler og skibe.
21.5.3. Om de indkomster, som underskud ikke kan modregnes i Nettokapitalindtægter opgøres efter ligningslovens § 15, stk. 8, som  

 summen af Der indgår kun indtægter og udgifter, der har betydning for opgørelsen af  

 den skattepligtige indkomst.
Indtægter, der er skattefri for selskaber, men  

 ikke for personer, indgår derfor ikke.
Opregningen i ligningslovens § 15,  

 stk. 8, er udtømmende.
 Indkomsten fra udlejning af afskrivningsberettigede driftsmidler og skibe  

 skal opgøres netto således, at indkomsten skal nedbringes med de foretagne  

 afskrivninger og tilsvarende forhøjes med eventuelle genvundne afskrivninger.
21.5.4. Undtagelser fra begrænsning af adgangen til  

 underskudsfremførsel I § 15, stk. 9, findes der 2 undtagelser fra begrænsningen af adgangen til  

 underskudsfremførsel.
21.5.4.1. Børsnoterede selskaber Efter ligningslovens § 15, stk. 9, nr. 1, finder ligningslovens § 15, stk.  

 7 og 8, ikke anvendelse for selskaber, hvis aktier er børsnoterede.  

 Børsnoterede selskaber kan fremføre underskud efter den almindelige  

 5-års-regel uden begrænsninger efter ligningslovens § 15, stk. 7 og 8.
Det er en betingelse, at selskabet er børsnoteret såvel ved begyndelsen af  

 underskudsåret som ved udgangen af det indkomstår, hvori der sker et  

 ejerskifte på mere end 50 pct.
Det er således ikke tilstrækkeligt, at  

 selskabet er børsnoteret på det tidspunkt, hvor der sker et ejerskifte på  

 mere end 50 pct.
21.5.4.2. Overdragelse af kapitalandele m.v. som led i  

 generationsskifte Efter ligningslovens § 15, stk. 9, nr. 2, gælder ligningslovens § 15, stk.  

 7 og 8, ikke, hvis ændringen i ejerkredsen som nævnt i ligningslovens § 15,  

 stk. 7, skyldes overdragelse af kapitalandele eller andele til personer, som  

 er nævnt i lov om afgift af dødsboer og gaver, § 1, stk. 2, litra a-f, en  

 ægtefælle, forældres afkom eller stedforældre.
Ved bedømmelsen af ændringen i selskabets ejerkreds ses der bort fra  

 sådanne overdragelser.
Dette gælder også ved overgang af kapitalandele eller  

 andele ved arv.
 Hvis eksempelvis A i det ovennævnte eksempel, jf. punkt 21.5.2. overdrager  

 sine 40 pct. af aktiekapitalen til D og E, der er den pågældendes børn, ses  

 der bort herfra. Ændringen i ejerkredsen vil under hensyn til  

 undtagelsesreglen herefter kun udgøre 15 pct., og underskuddet vil derfor  

 ikke være omfattet af begrænsningsreglen.
21.5.4.3. Selskaber og foreninger, der driver  

 finansieringsvirksomhed Efter ligningslovens § 15, stk. 12, gælder begrænsningen i ligningslovens  

 § 15, stk. 7, 1. pkt., hvorefter et underskud ikke kan nedbringe den  

 skattepligtige indkomst til et beløb mindre end selskabets  

 nettokapitalindtægter, ikke for underskud i visse finansieringsvirksomheder.  

 Undtagelsen vedrører alene ikke-børsnoterede finansieringsvirksomheder.
Adgangen til at fremføre underskud til modregning i nettokapitalindtægter  

 efter ligningslovens § 15, stk. 12, gælder for underskud hidrørende fra  

 indkomstår, hvori selskabet eller foreningen i hele indkomståret drev  

 finansieringsvirksomhed.
Ved finansieringsvirksomhed forstås efter  

 bestemmelsen et pengeinstitut, forsikringsselskab, investeringsforening,  

 eller et selskab omfattet af realkreditloven eller lov om visse  

 kreditinstitutter, eller et selskab, der i øvrigt udøvede næringsvirksomhed  

 ved køb og salg af fordringer eller ved finansieringsvirksomhed.
Det er et krav, at den pågældende finansieringsvirksomhed skal være udøvet  

 i hele indkomståret og ikke kun en del heraf.
Det er derimod uden betydning  

 hvilken virksomhed, der drives i det indkomstår, hvori underskuddet ønskes  

 anvendt.
 Undtagelsen i ligningslovens § 15, stk. 12, vedrører alene adgangen til at  

 kunne fremføre underskud til modregning i nettokapitalindtægter.
 Om adgangen til modregning af underskud i indkomst fra udlejning af  

 driftsmidler og skibe og i tilfælde af aktieoverdragelse m.v. i en  

 »tom« finansieringsvirksomhed henvises til cirkulære nr. 26 af 5.  

 februar 1996 om lov om ændring af forskellige skattelove (Handel med  

 underskudsselskaber, gældseftergivelse og renter ved gældseftergivelse).
21.5.5. Transparens for moderselskaber ved opgørelse af ændring af  

 ejerkredsen Ligningslovens § 15, stk. 10, indebærer, at hvis et selskab omfattet af  

 selskabsskattelovens § 1, stk. 1, nr. 1 eller 2, ejer 25 pct. eller derover  

 (moderselskabet) af aktiekapitalen i et andet selskab (datterselskabet), er  

 det ikke moderselskabet, der anses for at være ejer efter begrænsningsreglen.  

 I stedet skal aktionærerne ved anvendelsen af begrænsningsreglen anses for at  

 eje aktierne i datterselskabet efter deres forholdsmæssige ejerandel af  

 moderselskabets aktiekapital.
Når et datterselskabs aktionærkreds skal opgøres, skydes moderselskabet ud  

 som aktionær, og i stedet anses aktionærerne i moderselskabet som ejere.
Hvis  

 moderselskabet igen ejes af et andet selskab, er det aktionærerne i dette  

 selskab, der er afgørende.
Ved lov nr. 412 af 14. juni 1995 er ligningslovens § 15, stk. 10, som  

 konsekvens af udvidelsen i ligningslovens § 15, stk. 7, med foreninger, der  

 er omfattet af selskabsskattelovens § 1, stk. 1, nr. 4, udvidet med disse  

 foreninger.
Der henvises herom til cirkulære nr. 26 af 5. februar 1996 om lov  

 om ændring af forskellige skattelove (Handel med underskudsselskaber,  

 gældseftergivelse og renter ved gældseftergivelse).
 Ligningslovens § 15, stk. 10, medfører, at overdragelse af aktier i en  

 koncerns moderselskab kan få virkning for adgangen til at fremføre underskud  

 i samtlige koncernselskaber.
Hvis moderselskabet ikke ejer alle aktierne i datterselskabet, anvendes  

 bestemmelsen kun på den aktiepost m.v., som moderselskabet ejer.
Hvis  

 moderselskabet sælger så mange aktier, at det bringes under 25 pct.s-grænsen,  

 vil reglen medføre, at moderselskabet nu anses som ejer af de resterende  

 aktier i stedet for aktionærerne i moderselskabet.
Reglen om, at aktionærforholdene i et moderselskab har betydning for  

 datterselskabets adgang til at fremføre skattemæssige underskud til fradrag,  

 gælder ikke for aktionærforholdene i udenlandske moderselskaber og  

 børsnoterede moderselskaber.
I disse tilfælde anses moderselskabet og ikke  

 aktionærerne i moderselskabet som ejer af aktierne i datterselskabet og  

 dettes eventuelle datterselskaber.
Visse koncerninterne aktieoverdragelser vil ikke beskære  

 underskudsselskabets fremførselsadgang.
Hvis et moderselskab overdrager et  

 helejet datterselskab til moderselskabets danske søsterselskab, vil  

 aktionærerne i det selskab, der udgør toppen af koncernen, fortsat anses som  

 aktionærer i underskudsselskabet.
Overdragelsen af aktier får derfor ingen  

 virkning for underskudsselskabet.
Normalt vil begrænsningen til at fremføre underskud fra et tidligere  

 indkomstår ved et ejerskifte ikke få betydning for overførsel af underskud  

 mellem sambeskattede selskaber, fordi underskud fra før påbegyndelsen af  

 sambeskatningen efter vilkårene for sambeskatning alene kan bringes til  

 fradrag i overskud indtjent af samme selskab.
Som følge af ligningslovens §  

 15, stk. 10, kan adgangen til at fremføre underskud dog begrænses i en  

 sambeskattet koncern i det tilfælde, hvor et ikke børsnoteret selskab skifter  

 ejerkreds.
Et eventuelt underskud opstået under sambeskatningen, som et  

 selskab ikke kan modregne i egne nettokapitalindtægter med tillæg af indkomst  

 fra udlejning af afskrivningsberettigede driftsmidler og skibe, kan heller  

 ikke modregnes i nettokapitalindtægter med tillæg af indkomst fra udlejning  

 af afskrivningsberettigede driftsmidler og skibe, indtjent af de øvrige  

 selskaber, der er omfattet af sambeskatningen.
21.6. Ligningslovens § 33 D - underskud i udenlandske driftssteder og  

 faste ejendomme Der henvises til cirkulære nr. 183 af 11. december 1995 om lov nr. 312 af  

 17. maj 1995 (international beskatning), punkt 5.2.
21.7. Ligningslovens § 33 E - underskud i udenlandske sambeskattede  

 selskaber Der henvises til cirkulære nr. 183 af 11. december 1995 om lov nr. 312 af  

 17. maj 1995 (international beskatning), punkt 6.3.
22. FRIGØRELSESAFGIFT Ligningslovens § 4 A Ved opgørelse af fortjeneste eller tab efter statsskattelovens § 5, litra  

 a, ved afståelse af fast ejendom kan sælgeren efter ligningslovens § 4 A  

 fradrage pålagt frigørelsesafgift.
Bestemmelsen finder således kun  

 anvendelse, hvor sælger skal næringsbeskattes af handlen.
Efter frigørelsesafgiftsloven skal der betales frigørelsesafgift, når  

 ejendomme, som benyttes til landbrug, gartneri, planteskole eller  

 frugtplantage, inddrages under byzone eller sommerhusområde.
Det samme gælder  

 ejendomme, der den 1. august 1969 blev benyttet til landbrug, gartneri,  

 planteskole eller frugtplantage, men som efter dette tidspunkt enten er  

 blevet tilplantet, uden at arealet er undergivet fredskovspligt, eller ikke  

 længere bliver benyttet.
Formålet med afgiften er at beskatte den  

 værdistigning, som ændret zonestatus giver for de overførte ejendomme i form  

 af øgede anvendelsesmuligheder.
Ved salg af en fast ejendom, som er blevet pålagt frigørelsesafgift i  

 sælgers ejertid, kan sælger fratrække afgiften ved opgørelsen af fortjeneste  

 eller tab.
Dette har betydning i de tilfælde, hvor fortjenesten er  

 skattepligtig efter statsskattelovens § 5, litra a.
Ejendommen skal således  

 være erhvervet i næring, hvorved fortjenesten ved et senere salg er  

 skattepligtig almindelig indkomst.
 Et dødsbo kan ved afståelse af en næringsejendom fradrage  

 frigørelsesafgift, som er pålagt i afdødes eller afdødes ægtefælles  

 besiddelsestid.
En arving, legatar eller afdødes ægtefælle, der efter kildeskattelovens  

 regler indtræder i dødsboets skattemæssige stilling med hensyn til  

 ejendommen, kan ved et senere salg på samme måde fradrage frigørelsesafgift,  

 som er pålagt, mens ejendommen var i afdødes, ægtefællens eller boets  

 besiddelse.
Dette fradrag skal tages i betragtning ved beregning af den  

 passivpost vedrørende ejendommen, som er nævnt i kildeskattelovens § 33 A,  

 stk. 1 og 2.
 Efter kildeskattelovens § 33 D skal der på tilsvarende måde beregnes  

 passivpost vedrørende ejendommen, når denne overdrages som hel eller delvis  

 gave, og overtagelsen sker i forbindelse med familieoverdragelse af en  

 virksomhed eller en andel heraf, hvor erhververen succederer i overdragerens  

 skattemæssige stilling efter kildeskattelovens § 33 C (generationsskifte i  

 levende live). Tilsvarende gælder, når ejendommen overtages af en ægtefælle  

 med skattemæssig succession efter kildeskattelovens § 26 A, stk. 2,  

 (erhvervsvirksomhed) eller § 26 B (andre aktiver).
Disse regler gælder også, når den ejendom, der succederes i, er en  

 næringsejendom, som er omfattet af ligningslovens § 4 A.
Ved et senere salg  

 kan den succederede erhverver efter ligningslovens § 4 A, stk. 2, 2. og 3.  

 pkt., fradrage frigørelsesafgift, som er pålignet hos overdrageren.
Er ejendommen overgået til den efterlevende ægtefælle som et led i dennes  

 overtagelse af fællesboet til hensidden i uskiftet bo, kan den efterlevende  

 ægtefælle ved et senere salg på tilsvarende måde fradrage frigørelsesafgift,  

 der er pålagt, mens ejendommen var i afdødes besiddelse.
Dette gælder også,  

 hvis den efterlevende ægtefælle har overtaget boet uden skiftebehandling  

 efter skiftelovens § 57, stk. 1.
Pålignet frigørelsesafgift tilbagebetales efter frigørelsesafgiftslovens §  

 8 A, hvis ejendommen tilbageføres til landzone i medfør af § 45 i lov om  

 planlægning.
Hvis der i forbindelse med påligning af afgiften er bevilget  

 henstand med betalingen, bortfalder henstandsbeløbet ved tilbageførelsen.
Når  

 frigørelsesafgiften er tilbagebetalt eller bortfaldet, og ejendommen herefter  

 sælges, kan afgiften ikke fratrækkes ved opgørelsen af den skattepligtige  

 fortjeneste.
Dette gælder uanset, om det er ejeren, dødsboet, eller andre af  

 de forannævnte, som sælger ejendommen.
C.
FORMUEOPGØRELSEN 23.1. Ligningslovens § 4 B - landbrugsejendomme m.v.
 Fast ejendom skal medregnes med ejendomsværdien ved opgørelsen af den  

 skattepligtige formue, jf. statsskattelovens § 14 og ligningslovens § 18 B.  

 Anvendes ejendommen til landbrug, gartneri, planteskole eller frugtplantage,  

 reduceres ejendomsværdien ifølge ligningslovens § 4 B med et differencebeløb,  

 som for ejendomme i landzone er fastsat i henhold til vurderingslovens § 14,  

 stk. 6.
 Bestemmelsen i ligningslovens § 4 B må ses i sammenhæng med reglerne i lov  

 om vurdering af landets faste ejendomme.
 De nævnte love medfører, at ejere af visse landbrugsejendomme m.v.  

 beliggende i landzone fritages for at blive beskattet af forventningsværdien.  

 Ved forventningsværdien forstås den højere grundværdi af jorden, som skyldes  

 forventninger om, at ejendommen vil komme til at ligge i byzone eller i et  

 sommerhusområde.
 Ligningslovens § 4 B medfører, at et beløb svarende til  

 forventningsværdien skal fradrages ved opgørelsen af den ejendomsværdi,  

 hvormed ejendommen skal medregnes i den skattepligtige formue.
Ligningslovens § 4 B finder anvendelse for ejendomme, der omfattes af  

 vurderingslovens § 14, stk. 5. Det drejer sig om ejendomme, som efter  

 vurderingsrådets bestemmelse helt eller delvis anses for benyttet til  

 landbrug, gartneri, planteskole eller frugtplantage (vurderingslovens § 33,  

 stk. 1), og som er beliggende i en landzone.
Det gælder endvidere ejendomme i  

 landzone, som ved 14. almindelige vurdering var omfattet af vurderingslovens  

 § 33, stk. 1, men som efter dette tidspunkt enten er blevet tilplantet, uden  

 at arealet er undergivet fredskovspligt, eller som ikke længere bliver  

 benyttet.
Ejendomsværdien skal for disse ejendomme ligesom for andre ejendomme  

 ansættes efter den kontante handelsværdi af den samlede ejendom.
Derimod skal  

 grundværdien på grund af bondegårdsreglen for disse ejendomme ansættes efter  

 den landbrugsmæssige hektarværdi uden hensyn til den højere jordværdi, der er  

 en følge af forventninger om ejendommens overgang til anden zonestatus.
Denne  

 forventningsværdi knyttet til jorden indgår derfor alene i ejendomsværdien.
 Differencebeløbet, som vurderingsrådet efter vurderingslovens § 14, stk.  

 6, skal angive, udtrykker denne forventningsværdi, og efter ligningslovens §  

 4 B skal ejendommen medregnes i den skattepligtige formue med ejendomsværdien  

 efter fradrag af differencebeløbet.
Ved anvendelsen af ligningslovens § 4 B skal der regnes med den  

 ejendomsværdi og det differencebeløb, der konstateres pr. det seneste  

 vurderingstidspunkt inden skæringsdagen for opgørelsen af den skattepligtige  

 formue.
Herved tages der hensyn til både almindelige vurderinger og  

 vurderinger efter vurderingslovens § 4 og § 4 A.
Det er uden betydning, om  

 den skattepligtige er gjort bekendt med en ændret vurdering eller et ændret  

 eller bortfaldet differencebeløb, inden formuen gøres op.
Det er også uden  

 betydning, om ændringen er påklaget.
 Bestemmelsen i ligningslovens § 4 B er som følge af overgangen fra 4-årige  

 almindelige vurderinger til årlige almindelige vurderinger justeret med  

 virkning fra og med indkomståret 1998.
 Ved lov nr. 378 af 18. maj 1994 ændredes vurderingsloven, hvorved der blev  

 indført årlige vurderinger fra den 1. januar 1996, dog med en særlig  

 overgangsordning for perioden 1996 til 1998, således at de særlige  

 årsreguleringer sidste gang anvendes ved årsreguleringen den 1. januar 1997.
23.2. Ligningslovens § 15 L - ejerlejligheder Bestemmelsen i ligningslovens § 15 L præciserer, at ejerlejligheder skal  

 medregnes ved opgørelsen af den skattepligtige formue.
Ejerlejligheden  

 medregnes med den ansatte ejendomsværdi.
Ved formueopgørelsen skal ejeren af  

 lejligheden endvidere medregne værdien af sin andel af ejerforeningens formue  

 eller fradrage værdien af sin andel af ejerforeningens gæld.
 Som nævnt under punkt 23.1. er vurderingsloven ændret ved lov nr. 378 af  

 18. maj 1994.
 Som følge heraf er der med virkning fra og med indkomståret 1998  

 gennemført ændringer i ligningslovens § 15 L, således at bestemmelsen er  

 tilpasset de nævnte ændringer i vurderingsloven.
 23.3. Ligningslovens § 18 A - driftsmidler m.v.
 Efter reglerne i ligningslovens § 18 A, stk. 1, 1. pkt., skal skibe til  

 erhvervsmæssig brug, der afskrives efter afskrivningslovens afsnit III, ved  

 formueopgørelsen ansættes til et beløb svarende til saldoen ved indkomstårets  

 udgang som omhandlet i afskrivningslovens § 13, jf. § 2, stk. 5.
 Efter ligningslovens § 18 A, stk. 1, 2. pkt., skal driftsmidler, som  

 omfattes af reglerne i afsnit I i afskrivningsloven - dvs. maskiner, inventar  

 og lignende driftsmidler, der udelukkende benyttes erhvervsmæssigt - ved  

 formueopgørelsen ligeledes ansættes til et beløb svarende til den saldoværdi  

 ved indkomstårets udgang, der er nævnt i afskrivningslovens § 2, stk. 5, for  

 formueskattepligtige personer og dødsboer dog med et nedslag på 40 pct.
Blandet benyttede driftsmidler, der er omfattet af afskrivningslovens  

 afsnit II, skal i anskaffelsesåret ansættes til anskaffelsessummen med  

 fradrag af de beregnede afskrivninger.
I de følgende indkomstår skal  

 driftsmidlerne ved formueopgørelsen ansættes til den uafskrevne del af  

 anskaffelsessummen efter fradrag af de beregnede afskrivninger.
Det  

 uafskrevne beløb er anskaffelsessummen med fradrag af afskrivningerne (indtil  

 30 pct. af uafskrevne beløb). Af de beregnede afskrivninger kan ved  

 indkomstopgørelsen kun fradrages den del, der svarer til den erhvervsmæssige  

 anvendelse.
Det er imidlertid det uafskrevne beløb, dvs. anskaffelsessummen  

 med fradrag af såvel erhvervsmæssige som private afskrivninger, der medregnes  

 til formuen.
 Afskrivningslovens afsnit V A (leasing) er ophævet ved lov nr. 388 af 7.  

 juni 1989. Ophævelsen af afsnit V A har virkning for aktiver, der er  

 anskaffet den 12. maj 1989 eller senere.
For aktiver, anskaffet før den 12. maj 1989, gælder leasingreglerne  

 fortsat.
Skibe og maskiner, inventar og lignende driftsmidler, der fortsat  

 omfattes af leasingreglerne, ansættes ved formueopgørelsen til den  

 saldoværdi, der er nævnt i den nu ophævede § 34 C i afskrivningsloven.  

 Formueskattepligtige personer og dødsboer kan foretage et nedslag på 40 pct.  

 af saldoværdien.
Dette nedslag omfatter således også evt. skibe, der indgår i  

 den ikke afskrivningsberettigede særlige saldo.
 En negativ saldoværdi kan ikke fradrages ved formueopgørelsen.
Nedslag efter ligningslovens § 18 A indrømmes alene ved formueopgørelsen  

 for formueskattepligtige personer og dødsboer.
Bestemmelsen ændrer således  

 ikke reglerne om opgørelse af den indre værdi ved kursfastsættelsen af  

 ikke-børsnoterede aktier og anparter.
Nedslaget gives heller ikke ved  

 opgørelsen af den skattemæssige formue for kooperationsbeskattede  

 andelsselskaber, jf. selskabsskattelovens § 1, stk. 1, nr. 3.
 Andre formueskattepligtige løsøregenstande bortset fra varer, der omfattes  

 af lov om skattemæssig opgørelse af varelagre m.v., ansættes ved  

 formueopgørelsen efter deres værdi i handel og vandel, jf. ligningslovens §  

 18 A, stk. 2.
 Ved opgørelsen af den skattepligtige formue medregnes landbrugerens  

 husdyrbesætning til den efter husdyrbesætningslovens § 2 nedskrevne værdi.  

 Der kan ikke beregnes nedslag i den formueskattepligtige værdi efter  

 ligningslovens § 18 A.
23.4. Ligningslovens § 18 B - faste ejendomme Ifølge ligningslovens § 18 B, stk. 1, skal en fast ejendom medregnes med  

 den ved indkomstårets udgang ansatte ejendomsværdi ved opgørelsen af den  

 skattepligtige formue.
Efter § 18 B, stk. 2, skal ejendomme, som udelukkende anvendes til  

 erhvervsmæssige formål, ved formueopgørelsen for formueskattepligtige  

 personer og dødsboer medregnes med et beløb svarende til ejendomsværdien med  

 fradrag af 40 pct.
Det fremgår direkte af loven, at udlejning til beboelse  

 ikke anses for erhvervsmæssig virksomhed i denne forbindelse.
Benyttes den pågældende ejendom både til erhvervsmæssig virksomhed og til  

 andre formål, gives der ved formueopgørelsen for formueskattepligtige  

 personer og dødsboer nedslag på 40 pct. i den del af ejendomsværdien, som kan  

 henføres til ejendommens anvendelse til erhverv.
I den øvrige del af  

 ejendomsværdien gives der derimod ikke nedslag.
For disse såkaldte blandede  

 ejendomme må der således foretages en fordeling af ejendomsværdien ved  

 opgørelsen af den skattepligtige formue.
Ved ejendomsvurderingerne foretages  

 en vurderingsfordeling af ejendomsværdien for visse kategorier af ejendomme.
 For ejendomme, der benyttes til landbrug, gartneri, frugtplantage eller  

 planteskole, fordeler vurderingsmyndighederne således både grundværdi og  

 ejendomsværdi på stuehus med tilhørende grund og have og på den øvrige  

 ejendom, jf. vurderingslovens § 33, stk. 4.
Endvidere foretager vurderingsmyndighederne for ejendomme, som indeholder  

 1 eller 2 selvstændige lejligheder, og som både tjener til bolig for ejeren  

 og benyttes erhvervsmæssigt i væsentligt omfang, en fordeling af  

 ejendomsværdien på den del af ejendommen, der tjener til bolig for ejeren, og  

 på den øvrige ejendom.
Ved fordelingen af ejendomsværdien i forbindelse med  

 opgørelsen af den skattepligtige formue kan der tages udgangspunkt i de  

 nævnte vurderingsfordelinger, medmindre ejendommen har været anvendt til  

 erhvervsmæssig virksomhed i et andet omfang end forudsat ved  

 vurderingsfordelingen.
 For de øvrige ejendomme, som både anvendes til erhvervsmæssig virksomhed  

 og til andet formål, må man af hensyn til beregningen af nedslagsbeløbet  

 foretage en skønsmæssig fordeling af ejendomsværdien.
Anvendes en erhvervsejendom kun i uvæsentligt omfang til  

 ikke-erhvervsmæssige formål, gives der dog nedslag i hele ejendomsværdien,  

 idet der i så fald ses bort fra den ikke-erhvervsmæssige anvendelse, jf.  

 ligningslovens § 18 B, stk. 4. På tilsvarende måde ses der bort fra en  

 uvæsentlig erhvervsmæssig anvendelse af en ejendom, som i øvrigt anvendes til  

 ikke-erhvervsmæssige formål.
Den erhvervsmæssige anvendelse af en ejendom må  

 i almindelighed anses for uvæsentlig, hvis den svarer til mindre end 10 pct.  

 af den pågældende ejendom.
Tilsvarende gælder den ikke-erhvervsmæssige  

 anvendelse af en erhvervsejendom.
Nedslag efter ligningslovens § 18 B gives alene ved formueopgørelsen for  

 formueskattepligtige personer og dødsboer.
Bestemmelsen ændrer således ikke  

 reglerne om opgørelsen af den indre værdi ved kursfastsættelsen af  

 ikke-børsnoterede aktier og anparter.
Nedslaget gives heller ikke ved  

 opgørelsen af den skattemæssige formue for kooperationsbeskattede  

 andelsselskaber, jf. selskabsskattelovens § 1, stk. 1, nr. 3.
 Som nævnt under punkt 23.1. er vurderingsloven ændret ved lov nr. 378 af  

 18. maj 1994.
 Som følge heraf er der med virkning fra og med indkomståret 1998  

 gennemført ændringer i ligningslovnes § 18 B, således at bestemmelsen er  

 tilpasset de nævnte ændringer i vurderingsloven.
23.5. Ligningslovens § 18 C - skovejendomme Efter bestemmelsen i ligningslovens § 18 C skal der for ejendomme, som  

 omfatter mindst 25 ha skov, ved opgørelsen af den skattepligtige formue  

 indrømmes et nedslag på 40 pct. af den del af ejendomsværdien, som kan  

 henføres til skov.
Den faste ejendom medregnes ved opgørelsen af den skattepligtige formue  

 med ejendomsværdien.
Nedslaget på 40 pct. beregnes ligeledes på grundlag af  

 ejendomsværdien.
Bestemmelsen i § 18 C skal ses i sammenhæng med bestemmelsen i § 18 B om  

 formuenedslag for erhvervsmæssigt anvendte ejendomme.
Er både de i § 18 B og  

 de i § 18 C opstillede betingelser for nedslag opfyldt, kan der for den del  

 af ejendomsværdien, som kan henføres til skov, således ske et nedslag på  

 tilsammen 80 pct. ved formueopgørelsen.
§ 18  C er ikke som §§ 18 A og 18 B begrænset til kun  

 at have virkning for formueopgørelsen for formueskattepligtige personer og  

 dødsboer.
Bestemmelsen kan derfor få betydning ved værdiansættelsen af aktier  

 og anparter i ikke-børsnoterede selskaber, der ejer skove af den omhandlede  

 størrelse.
 Som nævnt under punkt 23.1. er vurderingsloven ændret ved lov nr. 378 af  

 18. maj 1994.
 Som følge heraf er der med virkning fra og med indkomståret 1998  

 gennemført ændringer i ligningslovens § 18 C, således at bestemmelsen er  

 tilpasset de nævnte ændringer i vurderingsloven.
23.6. Ligningslovens § 19 - aktier Efter ligningslovens § 19 skal visse aktier ved formueopgørelsen som  

 udgangspunkt medregnes med mindst 80 pct. af den del af selskabets formue,  

 der svarer til aktiernes pålydende (aktiernes indre værdi).
 Dette gælder aktier, der ikke er frit omsættelige, samt aktier i  

 selskaber, i hvilke mindst 2/3 af samtlige aktier ejes af en enkelt aktionær.
 Formuen opgøres efter skattelovgivningens almindelige regler om  

 formueopgørelse på grundlag af selskabets status ved udgangen af det  

 regnskabsår, der ligger til grund for selskabets seneste skatteansættelse  

 forud for kursberegningen.
Ved beregningen af den indre værdi for ikke-børsnoterede aktier og  

 anparter kan de beløb, der medgår til betaling af udbytte for selskabets  

 senest afsluttede regnskabsår, fradrages.
Det samme gælder selskabsskatter,  

 der er eller kan forventes pålignet selskabet for tiden forud for  

 opgørelsesdagen.
Ligningsrådet fastsætter anvisninger for beregningen af  

 formueskattekursen.
De beregnede formueskattekurser offentliggøres årligt af  

 Told- og Skattestyrelsen.
23.7. Ligningslovens § 20 - forsikringsbeløb Efter ligningslovens § 20 skal der gives skønsmæssigt nedslag i  

 formueopgørelsen, hvis der indgår udbetalte eller tilgodehavende  

 forsikringssummer for skadelidte ejendomme, inventar eller privat løsøre.  

 Ejeren tænkes herved stillet, som om skaden ikke var indtrådt.
 Det er dog en forudsætning, at den skattepligtige har til hensigt at  

 foretage retablering af det skadelidte aktiv eller foretage anskaffelse af et  

 tilsvarende aktiv.
23.8. Ligningslovens § 21 - kapitalværdi af løbende ydelser Efter statsskattelovens § 13, litra b, kan der ved opgørelsen af  

 den skattepligtige formue foretages et fradrag for kapitalværdien af løbende  

 ydelser, som den skattepligtige er forpligtet til at udrede.
Efter ligningslovens § 21 er det en forudsætning for at fradrage  

 kapitalværdien af løbende ydelser, såsom aftægts- og underholdsydelser, i den  

 skattepligtige formue, at den pågældende løbende ydelse er fradragsberettiget  

 i den skattepligtige indkomst.
Det vil sige, at kapitalværdien af en løbende  

 ydelse kan fradrages i den skattepligtige formue i det forholdsmæssige  

 omfang, den årlige ydelse er fradragsberettiget i den skattepligtige indkomst  

 efter bestemmelserne i ligningslovens §§ 10, 11 og 12.
I det omfang, der ikke er fradragsret efter §§ 10, 11 og 12, er der heller  

 ikke fradrag efter statsskattelovens § 13, litra b.
I de tilfælde, hvor der  

 er begrænset fradragsret, er fradragsretten for kapitalværdien af den løbende  

 ydelse i formueopgørelsen begrænset på samme måde.
Hvis forpligtelsen til at  

 udrede en løbende ydelse er påtaget mod delvis vederlag, kan den  

 skattepligtige fradrage den del af kapitalværdien, der er ydet vederlag for.  

 Der er også fradragsret for kapitalværdien af en løbende ydelse, der udredes  

 i form af hel eller delvis fribolig for modtageren.
 De nærmere regler for beregning af kapitalværdi af en løbende ydelse  

 findes i bekendtgørelse nr. 699 af 16. oktober 1991 om arve- og gaveafgift.
23.9. Ligningslovens § 21 A - gæld, kursansættelse Efter ligningslovens § 21 A, stk. 1, jf. statsskattelovens § 13, litra a,  

 skal gæld som udgangspunkt fradrages efter sit pålydende ved opgørelsen af  

 den skattepligtige formue.
Ifølge ligningslovens § 21 A, stk. 2, skal der dog i visse situationer ske  

 kursansættelse af den skattepligtiges gæld.
Reglerne i § 21 A angår kun  

 kursansættelse af gæld ved formueopgørelsen.
 Hvis den fordring, der modsvarer gælden, ved formueopgørelsen kan ansættes  

 til en kursværdi, der er forskellig fra fordringens pålydende værdi, skal  

 gælden som udgangspunkt kursansættes efter tilsvarende principper, som gælder  

 for kursansættelse af den modsvarende fordring.
 Gæld skal således kursansættes, når gældens forrentnings-, afdrags- og  

 opsigelsesvilkår må antages at indebære, at den reelle byrde for låntageren  

 afviger fra gældens pålydende.
Den sikkerhed, der f.eks. ved pant eller kaution er stillet for lånets  

 tilbagebetaling, vil normalt være uden betydning for gældens tyngde for  

 debitor og vil derfor som hovedregel være uden betydning ved kursansættelse  

 af gæld.
En undtagelse herfra kan dog gælde i tilfælde, hvor det må anses for  

 godtgjort, at låntager er helt ude af stand til at betale gælden.
Skattemyndighederne har i almindelighed ikke anledning til at søge  

 kursansættelsen af gælden hos låntager afstemt med kursansættelsen af den  

 tilsvarende fordring hos långiver.
En undtagelse gælder dog, hvis det må  

 antages, at der er aftalt usædvanlige lånevilkår med hensyn til  

 forrentnings-, afdrags- og opsigelsesvilkår med særligt henblik på at opnå en  

 høj kursansættelse af gælden for derved at nedbringe formueansættelsen.
 Kursansættelsen skal ske efter kurs- og renteforholdene på tidspunktet for  

 opgørelsen af den skattepligtige formue samt efter forrentnings-, afdrags- og  

 opsigelsesvilkår for gælden på samme tidspunkt.
 I bekendtgørelse nr. 873 af 17. oktober 1994 om visse ligningslovsregler  

 m.v. er der i kapitel 4 fastsat nærmere regler om kursansættelse af gæld ved  

 formueopgørelsen og om realkreditinstitutters underretning til låntagere om  

 den skattemæssige kursværdi af gæld.
 Kursansættelse af gæld efter ligningslovens § 21 A, stk. 2, foretages  

 efter kursværdierne på tidspunktet for opgørelsen af den skattepligtige  

 formue, jf. bekendtgørelsens § 14.
Lån, der er ydet i form af børsnoterede obligationer, ansættes til  

 børskurs, jf. bekendtgørelsens § 15. Den børskurs, der skal anvendes, er den  

 af Københavns Fondsbørs senest beregnede officielle kurs, der er et  

 omsætningsvejet gennemsnit af alle handler (»Alle handler«) med  

 tillæg af 2 point.
Kursen »Alle handler« fremgår af de kurslister,  

 der offentliggøres af Københavns Fondsbørs.
 For lån, der kan indfries til pari, kan der dog ikke anvendes en kurs over  

 100, jf. bekendtgørelsens § 19.
 Følgende typer af gæld kan ifølge bekendtgørelsens § 16 fratrækkes med det  

 beløb, gælden lyder på:
Beløbsgrænsen på 25.000 kr. finder anvendelse for hvert enkelt lån.
Hvis  

 låntager har flere lån hos samme långiver, og lånene er optaget i samme  

 anledning, må de dog i denne forbindelse anses for et gældsforhold.
Lånenes  

 restgæld skal således lægges sammen ved afgørelsen af, om lånet er over eller  

 under 25.000 kr.
 Gæld, der løbende justeres i takt med udviklingen i et aftalt indeks for  

 prisudvikling, samt gæld, optaget i fremmed valuta, og gæld, der løbende  

 justeres i takt med fremmed valuta, skal opgøres til den reelle  

 indfrielsesbyrde.
Bekendtgørelsens § 17 indeholder en bestemmelse om, at  

 realkreditinstitutter, der er godkendt efter realkreditloven samt lov om  

 Dansk Landbrugs Realkreditfond, på anmodning af låntagere, der oplyser at  

 have forskudt regnskabsår, har pligt til at give skriftlig underretning om  

 lånets restgæld, kurs og kursværdi på låntagers opgivne statusdag.
Hvis  

 lånets obligationsrestgæld fremgår af den nærmest forudgående termins  

 kvittering, har realkreditinstitutterne dog kun pligt til at angive kursen på  

 de obligationer, hvori lånet er ydet.
Anden gæld, som ikke er omfattet af bekendtgørelsens §§ 15-17, skal ifølge  

 bekendtgørelsens § 18 kursansættes til handelsværdien.
Som vejledning kan  

 anvendes et offentliggjort tabelmateriale, der årligt udarbejdes af Told- og  

 Skattestyrelsen på grundlag af kursforholdene ved udgangen af indkomståret.
Tabelmaterialet er som nævnt alene vejledende, og der kan tages  

 hensyn til særlige forhold ved kursansættelsen.
Det er således ikke kun  

 særlige vilkår i gældsbrevet, men samtlige bevisdata, der kan tages hensyn  

 til ved fastsættelsen af handelsværdien.
 Ved forskudte regnskabsår kan anvendes den senest inden statusdagen  

 udarbejdede tabel.
 For de særlige K-lån til landbruget m.v., der ydes som 30-årige lån med en  

 fastsat lav rente i de første 10 år, hvorefter restgælden refinansieres ved  

 optagelse af et obligationslån, gælder det, at kursansættelsen i den første  

 10-års-periode kan ske efter det nævnte tabelmateriale, idet det herved  

 lægges til grund, at der er tale om et lån, der udløber ved refinansieringen  

 og er ydet til den særlige lave rentefod.
 K-lån til besætningsudvidelser kan ansættes efter pålydende, idet lån af  

 denne art forfalder til indfrielse ved ejerskifte.
D.
SKATTEREGNSKAB, BEMYNDIGELSER M.V.
24.1. Ligningslovens § 29 - fælles skatteregnskab Efter ligningslovens § 29, stk. 1, skal virksomheder med flere end 10  

 personer som ejere, hvoraf nogle ikke deltager i virksomhedens drift i  

 væsentligt omfang, udarbejde et fælles skatteregnskab for disse ejere.
De  

 ejere, der deltager i driften i væsentligt omfang, medregnes ved opgørelsen  

 af ejerantallet men er i øvrigt ikke omfattet af reglerne om fælles  

 skatteregnskab.
Et fælles regnskab for de ejere, der er omfattet af reglen,  

 vil dog normalt forudsætte, at der udarbejdes et fælles skatteregnskab for  

 hele virksomheden.
 Kravet om udarbejdelse af et fælles skatteregnskab gælder for alle  

 skattepligtige personer uanset, om de har anskaffet virksomheden før den 12.  

 maj 1989 eller efter.
Bestemmelsen om det fælles skatteregnskab gælder kun virksomheder med fast  

 driftssted her i landet.
Har virksomheden kun fast driftssted i udlandet,  

 skal der ikke udarbejdes et fælles skatteregnskab for ejerne, selv om en  

 eller flere af ejerne er skattepligtige i Danmark.
 Der skal ikke udarbejdes et fælles skatteregnskab for en  

 udlejningsvirksomhed omfattet af personskattelovens § 4, stk. 1, nr. 12 eller  

 13.
Det fælles skatteregnskab opgøres efter skattelovgivningens almindelige  

 regler.
Opgørelsesmetoderne er dog fastlagt på følgende to områder:
 1. Ved opgørelsen af virksomhedens skatteregnskab skal  

 virksomhedens renteindtægter og renteudgifter periodiseres.
 2. Som hovedregel skal der for alle skattepligtige  

 anvendes samme afskrivnings- og nedskrivningssatser i det fælles  

 skatteregnskab.
 Alle ejernes af- og nedskrivninger i virksomheden er omfattet af  

 bestemmelsen om anvendelse af fælles af- og nedskrivningssatser.
Efter ligningslovens § 29, stk. 3, skal det fælles skatteregnskab ikke  

 anvendes for afskrivningsgrundlag og afskrivningssatser, hvis den  

 skattepligtige for indkomståret 1988 eller tidligere har haft et andet  

 afskrivningsgrundlag end de øvrige ejere.
Er dette tilfældet, kan den  

 skattepligtige derfor selv fastsætte afskrivningssatser ved  

 indkomstopgørelsen.
En skattepligtig kan for en anpart også have et afskrivningsgrundlag, der  

 er forskelligt fra de øvrige ejere, ved køb af en brugt anpart, eller ved  

 forlods afskrivninger på et aktiv ved anvendelse af  

 investeringsfondshenlæggelser eller etableringskontomidler.
I disse tilfælde  

 kan den skattepligtige ligeledes selv fastsætte afskrivningssatser.
Har en skattepligtig med anparter i flere virksomheder haft fælles  

 afskrivningssaldo for aktiverne i disse virksomheder, kan den skattepligtige  

 fortsat foretage individuelle afskrivninger på den fælles saldoværdikonto ved  

 indkomstopgørelsen.
For anparter i flere virksomheder, anskaffet den 12. maj  

 1989 eller senere, kan der ikke etableres fælles afskrivningssaldo.
Efter ligningslovens § 29, stk. 2, skal det fælles skatteregnskab opgøres  

 for kalenderåret, medmindre Ligningsrådet tillader anvendelsen af et andet  

 regnskabsår.
Tilladelse til anvendelse af et andet regnskabsår end  

 kalenderåret kan gives i tilfælde, hvor kalenderåret vanskeligt kan anvendes.
Efter skattekontrollovens § 8 S skal virksomheder med ejere, hvis indkomst  

 og formue fra virksomheden opgøres efter ligningslovens § 29, hvert år  

 indberette oplysninger fra det fælles skatteregnskab til de statslige told-  

 og skattemyndigheder.
Indberetning skal ske inden den 15. april i året efter  

 det kalenderår, som oplysningerne vedrører.
 Såfremt virksomheden har fået dispensation til at anvende et andet  

 regnskabsår end kalenderåret, skal indberetningen af det fælles  

 skatteregnskab og oplysninger om den skattepligtiges andel reguleres for til-  

 og afgange af afskrivningsberettigede aktiver fra regnskabsårets afslutning  

 til den 31. december.
Regnskabet skal bestå af oplysninger om de enkelte ejeres andel af  

 virksomhedens skattepligtige indkomst og formue.
Endvidere skal der ske  

 indberetning af de enkelte ejeres ejerandel, ejerperiode samt  

 identifikationsoplysninger.
24.2. Ligningslovens § 32 D Ved lov nr. 1113 af 21. december 1994 er ligningslovens § 32 D ændret med  

 virkning fra og med den 23. december 1994.
 Den tidligere affattelse af ligningslovens § 32 D indeholdt bestemmelser  

 om bl.a. den kommunale myndigheds fastsættelse af  

 forskudsregistreringsgrundlaget efter kildeskatteloven (§ 32 D, stk. 1), om  

 fastsættelse af regler vedrørende administrative forhold for skattepligtige  

 efter kildeskatteloven (§ 32 D, stk. 2), om hvilke myndigheder, der skal  

 varetage opgaverne i forbindelse med beregning og opkrævning af skatter efter  

 kildeskatteloven (§ 32 D, stk. 3, 1. og 2. pkt.), om opkrævning af bøder (§  

 32 D, stk. 3, 3. pkt.) og om kontrollen med, at de indeholdelsespligtige  

 overholder de pligter, der er pålagt dem efter kildeskatteloven (§ 32 D, stk.  

 4).
De tidligere regler i ligningslovens § 32 D, stk. 1, 1. og 2. pkt., om den  

 kommunale skattemyndigheds kompetence til at fastsætte  

 forskudsregistreringsgrundlaget efter kildeskattelovens § 45, stk. 3, § 48, §  

 50, § 51, § 52 og § 53 er ved lovændringen overflyttet til kildeskattelovens  

 § 55 B.
Der er alene tale om en redaktionel ændring på dette punkt.
 Endvidere er bestemmelsen i ligningslovens § 32 D, stk. 1, 3. pkt., om, at  

 skatteministeren kan bestemme, at en told- og skatteregion skal bistå en  

 kommunal skattemyndighed ved varetagelse af forskudsregistreringen, udgået,  

 idet kompetencen ikke benyttes.
De hidtidige bestemmelser i § 32 D, stk. 3, 1. og 2. pkt., er udskilt  

 redaktionelt og indføjet som § 89 C i kildeskatteloven.
Endvidere er § 32 D,  

 stk. 3, 3. pkt., og § 32 D, stk. 4, udskilt redaktionelt og overført til  

 henholdsvis kildeskattelovens § 79 A og § 86.
 Den ændrede affattelse af ligningslovens § 32 D, som indholdsmæssigt  

 svarer til den tidligere § 32 D, stk. 2, indeholder herefter følgende  

 bestemmelser:
 Efter ligningslovens § 32 D, nr. 1 og 2, er skatteministeren bemyndiget  

 til at fastsætte regler om mandtal og slutligningskommune for skattepligtige  

 personer og dødsboer.
 Skatteministeren har udnyttet bemyndigelsen i bekendtgørelse nr. 80 af 14.  

 februar 1991 om beskatning af dødsboer m.v. og i kapitel 4 i  

 »Kildeskattebekendtgørelsen«, jf. senest bekendtgørelse nr. 768 af  

 19. september 1995 om opkrævning m.v. af indkomst- og formueskat.
Efter § 32 D, nr. 3, er skatteministeren bemyndiget til at fastsætte  

 regler om indgivelse af selvangivelse, skatteligning samt opkrævning,  

 inddrivelse og forrentning m.v. af skat, hvor der i årets løb sker ændringer  

 i skattepligtsforholdene for en person, og hvor en person efter  

 bestemmelserne i en dobbeltbeskatningsoverenskomst bliver hjemmehørende i en  

 fremmed stat, Færøerne eller Grønland.
Tilsvarende regler kan fastsættes for  

 dødsboer.
 Skatteministeren har udnyttet bemyndigelsen i kapitel 5 i bekendtgørelse  

 nr. 873 af 17. oktober 1994 om visse ligningslovsregler m.v. og  

 bekendtgørelse nr. 80 af 14. februar 1991 om beskatning af dødsboer m.v.
 Efter § 32 D, nr. 4, er skatteministeren bemyndiget til at fastsætte  

 regler om visse værdiansættelser og bindende forhåndsbesked vedrørende  

 dødsboer.
 Skatteministeren har udnyttet bemyndigelsen i bekendtgørelse nr. 80 af 14.  

 februar 1991 om beskatning af dødsboer m.v.
24.3. Ligningslovens § 32 E Efter ligningslovens § 32 E kan skatteministeren bemyndige de statslige  

 eller kommunale skattemyndigheder til at træffe afgørelser efter  

 ligningsloven.
Ministeren kan fastsætte regler om adgang til at klage over  

 afgørelserne, herunder om, at afgørelserne ikke kan indbringes for højere  

 administrativ myndighed.
Bestemmelsen vedrører kun de situationer, hvor skatteministeren efter  

 loven eller efter bekendtgørelser, fastsat efter loven, kan træffe afgørelse  

 i konkrete sager.
Tilfælde, hvor kompetencen til at træffe afgørelse i  

 lovgivningen er henlagt til anden myndighed, berøres ikke af bestemmelsen.
Bestemmelsen i § 32 E berører således heller ikke afgørelser, der henhører  

 under de skatteansættende myndigheder.
Reglerne om, hvilken myndighed, der  

 træffer afgørelse i sådanne sager og om adgangen til at klage over disse  

 afgørelser, findes i skattestyrelsesloven.
 Kompetencefordelingen i de enkelte typer sager er nærmere beskrevet i  

 bekendtgørelse nr. 916 af 4. december 1995 om sagsudlægning.
24.4. Ligningslovens § 32 F Efter ligningslovens § 32 F suspenderes forældelsesfristen for visse  

 skattekrav i det omfang, den skattepligtiges ophold i udlandet har afskåret  

 skattemyndighederne fra at gøre skattekravet gældende ved dansk domstol.  

 Bestemmelsen omfatter krav på skat af fortjenester omfattet af ligningslovens  

 § 16 E (immaterielle aktiver), ejendomsavancebeskatningsloven og  

 afskrivningslovens §§ 6, 29 og 29 S samt § 13, jf. § 6 (genvundne  

 afskrivninger).
Reglen er indsat ved lov nr. 428 af 25. juni 1993 og har virkning for  

 avancer på ejendomme og immaterielle aktiver, der afstås og erhverves den 19.  

 maj 1993 eller senere.
Ved lov nr. 313 af 17. maj 1995 er reglen med virkning  

 og med fra indkomståret 1996 udvidet til også at omfatte genvundne  

 afskrivninger.
Om det nærmere indhold af de nævnte bestemmelser i  

 afskrivningsloven henvises til punkt 2.4. i cirkulære nr. 181 af 1. december  

 1995 om ophævelse af lov om særlig indkomstskat m.v. og ændring af  

 forskellige skattelove og konkursloven.
 Fælles for de omhandlede avancer er, at de har været særlig indkomst, og  

 at skattekrav vedrørende avancer, der er oppebåret før de ovenfor nævnte  

 virkningstidspunkter, derfor omfattes af suspensionsreglen i § 14, stk. 4, i  

 den ved lov nr. 313 af 17. maj 1995 ophævede lov om særlig indkomstskat.  

 Denne suspensionsregel har samme indhold som ligningslovens § 32 F.
24.5. Ligningslovens § 34 Ifølge ligningslovens § 34 fastsætter skatteministeren de nærmere regler  

 for gennemførelsen af loven og bemyndiges til at afholde de hermed forbundne  

 udgifter.
 I medfør af bl.a. ligningslovens § 34 er udstedt bekendtgørelse nr. 768 af  

 19. september 1995 om opkrævning m.v. af indkomst- og formueskat.
E.
OPHÆVELSE AF CIRKULÆRER Følgende cirkulærer ophæves:
Cirkulære nr. 96 af 22. juni 1993 Cirkulære nr. 202 af 13. december 1993 Cirkulære nr. 9 af 14. januar 1994 Cirkulære nr. 23 af 31. januar 1994 Cirkulære nr. 60 af 24. marts 1994 Cirkulære nr. 179 af 30. september 1994.
