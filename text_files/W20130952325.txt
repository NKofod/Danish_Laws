Pressenævnets kendelse i sag nr. 13-70-00482 Resumé Alt handler om sex, skrev bt.dk blandt andet i maj om et yogacenter. bt.dk kan ikke dokumentere alle oplysningerne i artiklerne.
Oplysningerne kan skade klager.
Derfor pålægger Pressenævnet bt.dk at bringe klagers version.
 Pressenævnets begrundelse og afgørelse:
God presseskik Det følger af de vejledende regler for god presseskik, at det er massemediernes opgave at bringe korrekt og hurtig information.
Så langt det er muligt, bør det kontrolleres, om de oplysninger, der gives eller gengives, er korrekte.
Oplysninger som kan være skadelige, krænkende eller virke agtelsesforringende for nogen, skal efterprøves i særlig grad, inden de bringes, først og fremmest ved forelæggelse for den pågældende.
Forelæggelse bør ske således, at der gives den adspurgte rimelig tid til at svare, jf. punkterne A.1 og A.3.
 Pressenævnet finder, at de påklagede artiklers oplysninger, om 
at
 [Klager] og dets medarbejdere skulle have forbindelse til udgivelser af pornofilm og pornochats, 
at
 [Klager] undervisningsprogram indeholder seksuelle aktiviteter, og 
at
 [Klager] udnytter de yogastuderende og isolerer dem for omverdenen kan være skadelige, krænkende eller virke agtelsesforringende for [Klager], og de har derfor skullet efterprøves i særlig grad, først og fremmest ved forelæggelse for klager.
Efter det for nævnet oplyste har BT i forbindelse med offentliggørelsen af artiklerne løbende forsøgt at indhente kommentarer fra [Klager].
Forsøgene forblev forgæves indtil [Person A] indvilligede i et interview med BT sidst i maj 2013.
I artiklen 
Afsløret af Bubber  nu indrømmer han at stå bag sex-film
 har BT bragt dele af dette interview.
Pressenævnet finder, at det til nævnet fremsendte nedskrevne interview, der efter det oplyste er godkendt af begge parter, er loyalt gengivet i artiklen.
 Under hensyn til, at BT således løbende har forsøgt at indhente kommentarer fra [Klager], og at de, da det lykkedes, loyalt har gengivet interviewet med [Person A] i en artikel, finder Pressenævnet, at BT har efterprøvet oplysningerne tilstrækkeligt, og nævnet udtaler derfor ikke sin kritik.
 Det følger videre af de vejledende regler for god presseskik, at et medie bør udvise kildekritik over for nyhedskilderne, i særdeleshed når disses udsagn kan være farvet af personlig interesse eller skadevoldende hensigt, jf. punkt A.2.
Sådan som sagen foreligger oplyst, finder nævnet ikke grundlag for at fastslå, at BT har undladt at udvise den fornødne kildekritik over for de tidligere medlemmer af [Klager] [Person C] og personen under dæknavnet Maria.
Artiklerne gengiver de tidligere medlemmers beskrivelse af deres oplevelser som medlemmer af [Klager].
Udtalelserne fremstår tydeligt som henholdsvis [Person C] og Marias vurdering af sagen, og det fremgår klart, at der er et modsætningsforhold mellem klager på den ene side og [Person C] samt Maria på den anden side.
Nævnet finder derfor ikke grundlag for at udtale kritik af BT for at bringe og gengive de tidligere medlemmers oplevelser med [Klager].
Efter de foreliggende oplysninger finder Pressenævnet ikke grundlag for at udtale kritik af BT for at have anvendt betegnelsen sekt om MISA og [Klager].
Det bemærkes herved, at der er tale om BTs vurdering på baggrund af de foreliggende oplysninger.
 Nævnet finder heller ikke i øvrigt anledning til at udtale kritik af BT for overtrædelse af god presseskik.
Genmæle Det fremgår af medieansvarslovens § 36, stk. 1, at en anmodning om genmæle i massemedierne over for oplysninger af faktisk karakter, som er egnet til at påføre nogen økonomisk eller anden skade af betydning, og som er bragt i et massemedie, skal tages til følge, medmindre oplysningernes rigtighed er utvivlsom.
 Pressenævnet finder ikke, at artiklernes faktiske oplysninger om, 
at
 [Person A] skulle være leder i stedet for undervisningsleder af [Klager], 
at
 foreningerne [Klager] og MISA skulle have forbindelse til hinanden, og 
at
 der bliver spillet indisk musik i receptionen i [Klager]s lokaler er egnet til at påføre [Klager] økonomisk eller anden skade af betydning, og klager er derfor alene af den grund ikke berettiget til at få bragt et genmæle overfor disse oplysninger.
Artiklernes omtale af [Klager] og MISA som sekt eller kult samt oplysningen om, at [Person A] og [Person B] er kultledere og rubrikken sekt håner TV2-vært fremstår tydeligt som BTs egne vurderinger.
Da der således ikke er tale om oplysninger af faktisk karakter, er klager ikke berettiget til at få bragt et genmæle heroverfor.
Udsagnene De behandler pigerne som slaver, De yoga-studerende bliver groft udnyttet på flere måder, Medlemmerne i inderkredsen bliver svoret til tavshed, [Person Bs kaldenavn] har lavet filmen Exaltation of Pee[] Pigerne troede, de skulle gennem nogle tantraprøver, der går på, at de får orgasme, når de tisser.
Pludselig opdagede nogle af pigerne, at filmen blev solgt på tankstationer i Danmark, Man er helt isoleret og derfor let at manipulere med. [Person Bs kaldenavn] sagde, at pigerne ikke skulle behandles af læger, men at de ville blive raske, hvis de fulgte hans diæt og tog noget pulver han gav dem.
De døde begge to og [] [Person A] også samarbejder med Grækenlands største pornoproducent, Angelos, og at han også har haft en række chatsites på internettet, hvor yoga-studerende fra MISA og [Klager] sælger sex-chats til pornokunder er alle personen under dæknavnet Marias udtalelser.
På samme vis er udsagnet De starter med at fortælle dig, hvor fantastisk en kvinde, du er.
Du skal udfordre din femininitet, og frigøre dine energier.
Du bliver ophøjet til en gudinde.
Først er det mavedans, så pole-dance, derefter striptease og så sex.
Alt er centreret om sex [Person C] udtalelse til BT.
 Endvidere er udsagnet [] en gruppe [] der reagerer med total udstødelse og forfølgelse overfor mennesker, der forlader den Bubbers udtalelse.
 Da udtalelserne klart fremstår som henholdsvis Marias, [Person C] og Bubbers subjektive beskrivelser og dermed er deres vurderinger af forløbet som medlem hos [Klager] og [Klager] som sådan, er [Klager] ikke berettiget til at få bragt et genmæle heroverfor.
Pressenævnet finder derimod, at artiklernes oplysninger om, at
 [Klager] er en sexskole, at
 der på [Klager] undervises i meditation og seksuel langmodig- og udholdenhed, at
 [Person A] og [Person B] er bagmænd, at
 [Person A] og [Person B] står bag sex-sider med pornochats samt flere pornofilm, at
 et af [Person Bs kaldenavn]s forførelsestricks gik blandt andet ud på, at han fortalte de yoga-studerende, at kvinder med store bryster også har et særligt stort hjerte-chakra, at
 [Person Bs kaldenavn] og [Person A] flere gange har fået unge kvindelige yoga-studerende fra blandt andet Danmark til at deltage i såkaldte Shakti-konkurrencer, der skulle styrke og frigøre kvindernes energier og åndelige spiritualitet, og at
 [Person A] i artiklen 
Afsløret af Bubber  nu indrømmer han at stå bag sex-film 
er citeret for, at han svarer bekræftende på spørgsmålet, om hans kone figurerer på coveret til filmen Eves erotiske opvågning, fremstår som faktiske oplysninger.
Parterne har om de nævnte oplysninger anført modstridende forklaringer.
På baggrund af de begrænsede muligheder for at føre bevis for nævnet, kan nævnet ikke tage stilling til, hvilke oplysninger, der er korrekte.
 Da oplysningerne imidlertid ikke er dokumenteret som værende utvivlsomt rigtige hverken i artiklerne eller i det materiale, BT har fremlagt for Pressenævnet i sagen, og da oplysningerne samtidig er egnede til at påføre [Klager] økonomisk eller anden skade af betydning, er [Klager] berettiget til at få bragt et genmæle heroverfor.
 I medfør af medieansvarslovens § 49, jf. retningslinjerne i lovens § 39, pålægger Pressenævnet herefter den ansvarshavende redaktør af bt.dk at offentliggøre følgende:
 bt.dk har i maj 2013 blandt andet skrevet om [Klager], at alt handler om sex.
 Da denne og andre oplysninger kan skade [Klager], og da bt.dk ikke har kunnet dokumentere oplysningerne, har [Klager] ret til at få sin version af sagen offentliggjort:
bt.dk skrev i maj 2013 at
 [Klager] er en sexskole, at
 der på [Klager] undervises i meditation og seksuel langmodig- og udholdenhed, at
 [Person A] og [Person B] er bagmænd, at
 [Person A] og [Person B] står bag sex-sider med pornochats samt flere pornofilm, at
 et af [Person Bs kaldenavn]s forførelsestricks gik blandt andet ud på, at han fortalte de yoga-studerende, at kvinder med store bryster også har et særligt stort hjerte-chakra, at
 [Person Bs kaldenavn] og [Person A] flere gange har fået unge kvindelige yoga-studerende fra blandt andet Danmark til at deltage i såkaldte Shakti-konkurrencer, der skulle styrke og frigøre kvindernes energier og åndelige spiritualitet, og at
 [Person A] i artiklen 
Afsløret af Bubber  nu indrømmer han at stå bag sex-film 
er citeret for, at han svarer bekræftende på spørgsmålet, om hans kone figurerer på coveret til filmen Eves erotiske opvågning, Disse oplysninger er urigtige.
[Klager] Hele sagen kan læses på www.pressenaevnet.dk * * * Pressenævnet bemærker, at nævnet i sin årsberetning for 2005 præciserede praksis vedrørende offentliggørelse på internettet.
En kendelse bør bringes i mediet i en periode, der svarer til den tid, i hvilken den påklagede artikel har været bragt, og der bør oprettes et link til kendelsen fra artiklen, hvis denne fortsat bringes på hjemmesiden.
[Klager] har klaget over en række artikler i BT og på bt.dk, idet klager mener, at god presseskik er tilsidesat.
Klagen omhandler endvidere mediets afslag på genmæle.
 Sagen er behandlet sammen med [Klager]s klager i sagerne 13-70-00484 (tv2.dk (tvtid)), 13-70-00495 (TV 2) og 13-70-00505 (tv2.dk (nyhederne)).
1 Sagsfremstilling bt.dk bragte den 12. maj 2013 artiklen Tantrisk sex-guru: Bubber er uærlig.
Af artiklen fremgik følgende:
 Lederen af en tantrisk sexskole i København føler sig misbrugt af Bubber og TV 2. Tv-værten på sin side afviser at have manipuleret med den rumænsk fødte sex-guru [Person A].
 Bubber afsøger atter de saftigste og mest spektakulære grænsezoner for danskernes adfærd.
 Torsdag aften går TV 2-programmet Verden ifølge Bubber i kødet på [Klager]  under overskriften Sekten.
 Bubber og produktionsselskabet Eyeworks forsøgte at få lederen til at medvirke i programmet, der handler om sex-centrets metoder og danskere, der har været i clinch med skolen, hvor der undervises i meditation og seksuel langmodig- og udholdenhed.
Men skolens leder og chefunderviser [Person A] sagde kort og kontant nej til Bubber & Co.
Derfor har tv-holdet ikke kunnet optage i skolens lokaler. [Person A] skriver bl.a. i en meget lang blog på [Klager].dk:
- Jeg har for nyligt haft en førstehåndsoplevelse af at møde en del af den danske presse, der desværre bare igen har ført mig til at konkludere at denne institution stadig er langt fra i sandhed at leve op til deres professionelle forpligtelser.
Der er et dokumentarprogram på TV 2, Danmark ifølge Bubber, hvor den eponyme Bubber er vært, skriver [Person A].
Lederen føler sig manipuleret med.
Han sætter stort spørgsmålstegn ved Bubbers ærlighed og motiver.
Oprindelig sagde Yogaskolen ja til at medvirke i programmet på den betingelse, at produktionsselskabet underskrev en kontrakt.
Groft sagt krævede sex-eksperterne fra Nørrebro i København, at den gængse aftale blev erstattet af en ny, der overlod ophavs- og redigeringsretten til [Klager].
Disse rettigheder vil normalt ligge hos produktionsselskabet.
Ifølge aftalen skulle Eyeworks betale en bøde på en ½ mio. kroner, hvis aftale blev brudt.
- Det er helt vanvittigt.
Jeg har aldrig hørt om den slags tidligere.
Vi har været utroligt fair overfor [Klager], jeg tror, at vi har henvendt os til dem 20 gange, for at give dem mulighed for at forsvare sig.
Jeg tror ikke, at jeg nogensinde i mine 30 år som tv-vært har lavet et program, hvor de medvirkende har fået så store muligheder for at komme til orde.
Det har taget os syv-otte måneder at optage programmet, hvor vi har talt med tidligere elever, forældre, eksperter og sågar kommunale embedsmænd.
De vil have redigeringsret til vores udsendelser.
Det er jo ren utopi.
Det har gud-hjælpe-mig vist sig, at skolen får støtte via folkeoplysningsmidlerne, siger Bubber til bt.dk.
 [Person A] er ikke overraskende uenig i den udlægning af sagen.
- Undervejs i vores korrespondance fordrejer Bubber sin forpligtelse i forhold til svaret.
Lovens ånd er at vi har ret til at svare og han skal give os den ret.
Det eneste vi har bedt om at vi kan være sikre på at vores svar vil blive fremstillet, som vi ønsker det, uden at det bliver manipuleret gennem deres redigering, skriver [Person A], og tilføjer:
- Det blev meget tydeligt for os i denne kommunikation, at han (Bubber, red.) ikke giver os den passende ret til at svare, som ville være fri for hans egen interesse i at fremstille [Klager] i et kritisk lys.
Han fastslår også: Programmet vil blive sendt på TV 2 uanset om han deltager eller ej, og derfor må dette ses som et tilbud og jeg er bange for at de ovennævnte vilkår ikke er åbne for diskussion.
Hvis du ikke har noget at skjule, Bubber, hvorfor tillader du så ikke sådan en aftale, der kun sigter på at sikre vores side af historien?  Hvis man nægter at acceptere denne enkle aftale viser det med al ønskelig tydelighed, at der er en anden interesse bag scenen.
Hvorfor skulle nogen være bange for at en historie bliver fortalt hvis han selv kan bede om andre meninger også? Med mindre han selvfølgelig ønsker et helt bestemt resultat, og ikke sandheden.
 Ifølge Bubber venter der seerne en udsendelse om en sektlignende gruppering.
- Det er en vigtig historie.
Vi er ikke Operation X, men vi fortæller altså historien om en gruppe  kald dem sekt eller ej  der reagerer med total udstødelse og forfølgelse overfor mennesker, der forlader den.
Gruppen er baseret på et internationalt netværk, som bland andet er repræsenteret i Italien.
For nylig gennemførte politiet 20 razziaer mod de italienske afdelinger af [Klager].
Det siger noget om perspektivet, siger Bubber.
Bt.dk forsøgte forgæves flere gange søndag at komme i telefoniske kontakt med yogaskolen. Den 13. maj 2013 bragte bt.dk artiklen BT retter i artikel om yogaskole.
Af denne fremgik følgende:
En københavnsk yogaskole var omtalt i en artikel på bt.dk den 12. maj og i BT den 13. maj.
BT skal præcisere og rette følgende: [Person A] er ikke leder af [Klager], men undervisningsleder.
BT beskrev skolen som 'sex-center,' men skal præcisere, at udtrykket alene henhører til anklager fremsat i et kommende tv-program.
BT beklager desuden at have brugt udtrykket 'sex-guru' om undervisningslederen. Den 16. maj 2013 bragte bt.dk artiklen Det afslørede Bubber på TV2: Dansk yoga-skole dække for lyssky sex-kult.
Af artiklen fremgik følgende:
 Det er artige sager Bubber disker op med i aftenens afsnit af 'Danmark Ifølge Bubber klokken 20.35 på TV2.
 En yogaskole på Frederiksberg, der er en del af en stor international kæde med filialer i 30 lande, er dække for en international sex-kult, hvor yngre kvinder udnyttes på det groveste, når de kommer ind i kultens indercirkel, og bor i kultens bofællesskaber, de såkaldte Ashrams.
 De to rumænere [Person A] og [Person B] (kaldet [Person Bs kaldenavn]) er bagmænd bag yoga-sekten MISA, der i Danmark opererer under navnet [Klager].
[Klager] har til huse i en tilsyneladende fredfyldt boligblok med stor facade lige ud til [Adresse X] på Frederiksberg.
Og har også afdelinger i Århus og Odense.
 Her tilbydes yoga og tantrakurser og man bydes velkommen af glade mennesker og eksotisk indisk musik, der signalerer harmoni og god karma, men de to bagmænd står bag sex-sider med pornochats samt flere pornofilm, hvoraf nogle er udgivet af en dansk pornoproducent.
 Filmene er blandt andet blevet til ved at yoga-studerende kvinder intetanende er blevet filmet som led i angivelige tantra og sex-ritualer, hvor de ikke har vidst, at en del af formålet var, at sælge optagelserne videre som regulære pornofilm.
 Det fortæller flere i Bubbers udsendelse til aften, og bekræftes overfor BT af et tidligere medlem af yoga-skolen [Klager] som BT har talt med.
 40-årige Marie, der både har været medlem af den rumænske moder-organisation MISA og yoga-skolen [Klager] i Danmark.
 - De behandler pigerne som slaver, siger hun til BT, og fortæller blandt andet, at yoga-studerende i indercirklen knokler mange timer daglig og kun får kost og logi som betaling for at være med til at bygge og renovere, gøre rent og udføre andet arbejde.
På den måde har MISA bygget deres mange centre op.
I dag menes de at være tilstede i omkring 30 lande verden over.
I USA, Sydamerika, Asien og Afrika.
I Europa er de blandt andet tilstede i Finland, Sverige, Tyskland, England, Spanien, Frankrig, Portugal, Rumænien, Tjekkiet og Holland.
 - De yoga-studerende bliver groft udnyttet på flere måder, siger Marie.
 Medlemmerne i inderkredsen bliver svoret til tavshed om de ritualer de indgåer i, og får at vide, at de ikke må kommunikere med omverdenen.
 - De må ikke fortælle, hvad de deltager i, så bliver de udstødt, siger Marie til BT.
Udover mange af de intetanende yoga-studerende, optræder én af yoga-skolens bagmænd, [Person A], også selv i nogle af filmene.
Det drejer sig om titlen 'Sexskolen Tantrasex', udsendt af pornoproducenten Barney Nygaard.
Her optræder [Person A] under dæknavnet [Person As alias].
Blandt andet i en scene, hvor en kvinde sprøjter urin i hans ansigt, da hun får orgasme.
- [Person Bs kaldenavn] har lavet filmen ('Exaltation Of Pee') hvor både danske og rumænske MISA-piger medvirker.
Den er filmet på et skib i Sortehavet.
Pigerne troede de skulle gennem nogle tantra-prøver, der går på, at de får orgasme, når de tisser.
Pludselig opdagede nogle af pigerne, at filmen blev solgt på tankstationer i Danmark, siger Marie til BT.
 Hun fortæller endvidere, at to af filmens medvirkende kultmedlemmer fik konstateret brystkræft, mens de var medlem af kulten, hvor man altså bliver opfordret til ikke at kommunikere med omverdenen.
- Man er helt isoleret og derfor meget let at manipulere med. [Person Bs kaldenavn] sagde, at pigerne ikke skulle behandles af læger, men at de ville blive raske, hvis de fulgte hans diæt og tog noget pulver han gav dem.
De døde begge to, siger Marie til B.
 Hun fortæller, at det er [Person A] og [Person Bs kaldenavn], der styrer organisationen, hvilket bekræftes af et andet tidligere medlem [Person C] fra Tyskland, som BT har talt med.
 Hun bekræfter også, at pigerne i MISA-kultens inderkreds bliver groft udnyttet.
- De starter med at fortælle dig, hvor fantastisk en kvinde du er.
Du skal udforske din feminitet, og frigøre dine energier.
Du bliver ophøjet til en gudinde.
Først er det mavedans, så pole-dance, derefter striptease og så sex.
Alt er centreret omkring sex.
- Jeg var sammen med min mand i kulten, og han ville også have mig med til den slags.
Det er grunden til, at jeg gik fra både ham og sekten, siger [Person C] til BT.
 Hun fortæller også, at en del kvindelige yoga-studerende optrådte på porno-sites, der kan forbindes til [Person A] og [Person Bs kaldenavn].
 Blandt andet 'Divine Asses' og 'Joy Of Pee', der nu er slettet, fordi det rumænske politi efterforsker [Person Bs kaldenavn] i forbindelse med menneskehandel og sex med mindreårige.
 40-årige Marie, der vil være anonym, fordi hun frygter at blive forfulgt af sektens ledere eller medlemmer fortæller, at [Klager]s danske leder, [Person A], også samarbejder med Grækenlands største pornoproducent, Angelos, og at han også har haft en række chatsites på internettet, hvor yoga-studerende fra MISA og [Klager] sælger sex-chats til pornokunder.
 Det samme fremgår af Bubbers program i aften, hvor det afsløres, at [Person A] har kørt sex-chats fra en dansk landejendom.
 BT har forgæves forsøgt at få en kommentar fra [Person A] og [Person B].
 Torsdag aften vises det første af to programmer om yoga-kulten klokken 20.35.
Anden del kan ses på TV2 20.35 næste torsdag. Den 17. maj 2013 bragte bt.dk artiklen Tilbyder 'Bubber-rabat': Sex-sekt håner tv2-vært efter afsløring med underrubrikken Sex-sekten MISA der gemmer sig bag den fredelige facade [Klager] på [Adresse X] i København med afdelinger i Odense og Aarhus, går nu til modangreb på TV2s nysgerrige tv-vært Bubber. Af artiklen fremgik følgende:
 Det sker efter han torsdag aften i 'Danmark Ifølge Bubber' afslørede, at intetanende kvinder i sektens indercirkel bliver groft udnyttet under dække af spirituel og åndelig udvikling.
Kvinderne bliver blandt andet filmet mens de dyrker tantriske sex-ritualer, der også inkluderer 'frigørende tisse-orgasmer', hvorefter optagelserne bliver videresolgt som porno på danske tankstationer.
Samt andre steder i Europa.
 BT kunne i går også fortælle, at lederen af yoga-skolen, den herboende rumæner [Person A], selv optræder som pornomodel, blandt andet i videoen 'Magic Passage' og Ecstasy Water'', hvor han blandt andet bliver tisset i ansigtet af yogastuderende fra MISA, der er moderorganisation for danske [Klager].
Modangreb Nu går sekten til modangreb på deres hjemmeside, hvor de har lavet en animation af den tidligere børnevært, Bubber, siddende i et badekar med en plasticand som forside på yoga.sektens hjemmeside:
 "Bubber har fundet svar på menneskehedens største spørgsmål", skriver [Klager], mens en fiktiv yoga-dyrker spørger: "Aum - hvem er jeg".
 Hvortil Bubber svarer i en talebobbel: "Du er en sekt".
 "Medierne elsker historier om sex og magtmisbrug, fordi det sælger", skriver [Klager], og fortsætter:
"Vi er flere hundrede glade og tilfredse elever på [Klager].
Mød os her".
"Kom og få Bubber-rabat. 100 procent "ingen sex sekt" garanti - eller pengene tilbage!" Yoga-sekten har også fået lavet deres eget modtræk til TV2s og BTs kritiske dækning.
En dokumentarfilm lavet af [Person D], der er journalist og flerårigt medlem af [Klager].
 I filmen fremstilles sektens rumænske leder og grundlægger, [Person B], på lige fod med forfulgte menneskeretsaktivister og frihedskæmpere som Mahatma Gandhi og Nelson Mandela.
Det fortælles, at [Person Bs kaldenavn] har været fængslet, tortureret og forfulgt under Nicolai Causecus kommunistiske styre, og at forfølgelsen er fortsat efter kommunismens fald.
Både af myndighederne og af medier rundt om i verden.
Bubbers "angreb" er bare det seneste.
 [Klager] opererer under navnet MISA i mange andre europæiske lande, men bruger navnet Tara i England og Satya i Indien.
 Den danske leder [Person A] og grundlæggeren [Person Bs kaldenavn] blev smidt ud af den internationale yoga-brancheorganisation i 2008.
 Dengang sagde præsidenten for IYF om [Person A] og [Person Bs kaldenavn]:
- De bruger yoga som dække for deres illegale virksomhed, og respekterer ikke vores etiske standard.
De udviser en uhørt mangel på integritet og moral.
 [Person Bs kaldenavn] og [Person A] har flere gange fået unge kvindelige yoga-studerende fra blandt andet Danmark til at deltage i såkaldte Shakti-konkurrencer, der skulle styrke og frigøre kvindernes energier og åndelige spiritualitet.
 Under konkurrencen optrådte kvinderne nøgne på en scene i Rumænien, hvor de blev bedømt af mandlige ledere.
 Der blev dyrket striptease og performet live sex på scenen.
 En kilde, Marie på 41, der har været medlem i både Danmark og Rumænien, fortæller BT, at de kønneste og mest yppige kvinder blev udvalgt til at have sex med blandt andet guruen [Person Bs kaldenavn], der også ved andre lejligheder har filmet tantriske sex-orgier og videresolgt dem til pornoproducenter i samarbejde med kultens danske leder [Person A].
 Han medvirker i de selvsamme film, under kunstnernavnet [Person As alias].
 I Danmark er fire DVD'er udgivet under titlen 'Tantraskolen Tantrasex', udsendt og distribueret af pornoproducenten Barney Nygaard.
 I følge flere af BTs kilder, havde [Person Bs kaldenavn] held til at overtale de unge kvinder fra yoga-skoler overalt i Europa til at smide tøjet og have sex, fordi kvinderne var isoleret fra omverdenen, svoret tiltavshed, og konstant fik at vide, at de var ophøjede gudinder, der skulle frigøre deres energier og deres feminitet.
 Et af [Person Bs kaldenavn]s forførelsestricks gik blandt andet på, at han fortalte de yoga-studerende, at kvinder med store bryster også har et særligt stort hjerte-chakra.
 Hvilket i den verden betyder, at de har en særlig god adgang til den åndelige og spirituelle verden.
Anden del af historien om sexkulten i 'Danmark Ifølge Bubber' kan ses på næste torsdag 20.35 på TV2. Samme dag bragte BT artiklen LYSSKY SEX-KULT BAG YOGASKOLE med underrubrikken Piger beskylder yogaleder for grov sex-udnyttelse.
Af denne fremgik følgende:
 Med sin reklame for yoga på facaden ser [Klager] på [Adresse X], Frederiksberg i København ganske uskyldigt ud, og når man går ind, bliver man mødt af venlige mennesker og beroligende indisk musik.
 Hvad en ung dansk pige ikke ved, er, at hun risikerer at ende i indercirklen hos en kult, hvor hendes seksualitet bliver udnyttet på det groveste.
 Det afslørede ' Danmark ifølge Bubber' på TV2 i går.
 Her fortalte 36-årige [Person G], at hun blandt andet blev forsøgt tvunget til en abort af den rumænske kultleder [Person A], der styrer yogasekten Misa (i Danmark kaldet [Klager]) sammen med organisationens grundlægger, rumæneren [Person B], kaldet [Person Bs kaldenavn].
Sekten er grundlagt i Rumænien af [Person Bs kaldenavn] og altså kendt under navnet Misa i mindst 10 europæiske lande, samt i Sydamerika, USA, Afrika og Asien.
Herhjemme har yoga-skolen udover afdelingen på Frederiksberg også afdelinger i Odense og Aarhus.
Tantraøvelser sælges på tanken Flere yoga- og tantra-studerende er intetanende blevet filmet, mens de havde sex som led i et kult-ritual, hvorefter optagelserne er blevet solgt på tankstationer, blandt andet i Danmark, som regulære porno-film.
 Det bekræftes af et tidligere medlem af [Klager], som BT har talt med, 40-årige Marie, der både har været medlem af den rumænske moderorganisation og yoga-skolen [Klager] i Danmark.
 I Danmark er filmene udsendt af producenten Barney Nygaard under titlen 'Sexskolen Tantrasex'. Her optræder [Klager]s leder [Person A] under dæknavnet [Person As alias].
 - [Person Bs kaldenavn] har lavet filmen ('Exaltation Of Pee', red.) hvor både danske og rumænske Misa-piger medvirker.
 Den er filmet på et skib i Sortehavet.
Pigerne troede, de skulle gennem nogle tantra-prøver.
Pludselig opdagede nogle af pigerne, at filmen blev solgt på tankstationer i Danmark, siger Marie til BT.
 Hun fortæller endvidere, at to af filmens medvirkende kultmedlemmer fik konstateret brystkræft, mens de var medlem af kulten, hvor man bliver opfordret til ikke at kommunikere med omverdenen.
 - Man er helt isoleret og derfor meget let at manipulere med.
[Person Bs kaldenavn] sagde, at pigerne ikke skulle behandles af læger, men at de ville blive raske, hvis de fulgte hans diæt og tog noget pulver, han gav dem.
De døde begge to, siger Marie til BT, der også fortæller, at det er [Person A] og [Person Bs kaldenavn], der styrer organisationen, hvilket bekræftes af et andet tidligere medlem, [Person C] fra Tyskland, der også fortæller, at pigerne i Misa-kultens inderkreds bliver groft udnyttet.
Alt handler om sex - De begynder med at fortælle dig, hvor fantastisk en kvinde du er.
Du skal udforske din feminitet, og frigøre dine energier.
Du bliver ophøjet til en gudinde.
Først er det mavedans, så pole-dance, derefter striptease og så sex.
Alt er centreret om sex.
Jeg var sammen med min mand i kulten, og han ville også have mig med til den slags.
Det er grunden til, at jeg gik fra både ham og sekten, siger [Person C] til BT.
 Hun siger, at en del medlemmer af Misa optrådte på porno-sites, der kan forbindes til [Person A] og [Person Bs kaldenavn].
 Blandt andet 'Divine Asses' og 'Joy Of Pee', der nu er slettet, fordi det rumænske politi efterforsker [Person Bs kaldenavn] i forbindelse med menneskehandel og sex med mindreårige.
Frygter repressalier 40-årige Marie, der vil være anonym, fordi hun frygter at blive forfulgt af [Person A] eller andre medlemmer af [Klager], fortæller, at [Klager]s danske leder samarbejder med Grækenlands største pornoproducent, Angelos, og at han også har haft en række chatsites på internettet, hvor yoga-studerende fra Misa og [Klager] sælger sex-chat til pornokunder.
 Af Bubbers program fremgik det også, at [Person A] har kørt sex-chat fra en dansk landejendom.
BT har forgæves forsøgt at få en kommentar fra [Person A] og [Person B]. Desuden bragte bt.dk den 17. maj 2013 også artiklen Trods afsløringer af sexudnyttelse: Udskældt sex-sekt får millioner i støtte.
Af denne fremgik følgende:
Trods mistanke om sexudnyttelse, menneskehandel og kultlignende forhold, hvor medlemmer bliver manipuleret til sex og pornoydelser, kan politikerne i Københavns Kommune ikke skride ind over for den omstridte sex-sekt MISA, der i Danmark opererer under navnet [Klager] på [Adresse X], Nørrebro, København.
Med afdelinger i Odense og Aarhus.
 BT kan lørdag afsløre, at yogacenteret siden 2005 har modtaget omkring 4,5 millioner kroner i støtte fra Folkeoplysningsudvalget i Københavns Kommune.
 Kulten er i BT og TV2s 'Danmark Ifølge Bubber' afsløret som en sex-sekt, der udnytter særligt yngre kvinders søgen efter frigørelse og åndelig spiritualitet.
 Flere tidligere medlemmer fra MISA og/eller [Klager] fortæller samstemmende, hvordan danske, rumænske og andre europæiske kvinder fra sektens inderkreds er lokket til at strippe og optræde med live sexshows under såkaldte 'Shaktis', hvilket er tantriske 'skønhedskonkurrencer' hvor sektens mandlige ledere bedømmer pigerne.
 Andre har medvirket i tantriske sex-ritualer med tisseorgasmer, der er blevet filmet uden kvindernes viden og solgt videre som regulære pornofilm, der kan købes på tankstationer i Danmark og andre steder i Europa.
 Atter andre yogastudiner i MISAs inderkreds har både i Danmark og andre lande ydet sextjenester på chatsites på internettet.
 Altsammen efter de er blevet isoleret fra omverdenen, har svoret tavshed og hjernevasket til at tro på, at de deltager i ovennævnte for at frigøre deres energier, blive bedre mennesker og for at nå deres feminine potentiale.
- Pigerne blev holdt isoleret, og lederne ophøjede dem til gudinder, siger 40-årige Marie til BT.
Hun har været medlem af både MISA i Rumænien og [Klager] i Danmark.
- I virkeligheden blev pigerne behandlet som slaver, og fik intet andet end kost og logi.
Dem der var »heldige« fik lov at gå i seng med [Person Bs kaldenavn] eller [Person A], siger Marie, der vil være anonym, af frygt for repressalier fra sekten og dens to rumænske hovedbagmænd, [Person B], ([Person Bs kaldenavn]) og den herboende rumæner [Person A], der er præsident for [Klager] Danmark.
- Det er de to, der styrer foretagendet.
De arbejder i 25-30 lande i Europa og mange andre steder i verden, siger Marie til BT.
 Siden 2005 har [Klager] på [Adresse X] modtaget en gennemsnitlig støtte årligt på 500.000 kroner fra Folkeoplysnings-udvalget, der hører under Kultur- og Fritidsborgmester Pia Allerslev (V).
 Allerslev henviser til formanden for udvalget, Rikke Lauritzen (Ø), der siger til BT, at hun ikke bryder sig om det hun har hørt om kulten, men at hun intet kan gøre:
- [Klager] er godkendt som folkeoplysende forening, og får tilskud til undervisning i yoga.
Hvis de ikke får, kan støtten til samtlige yogakurser indstilles.
Vi skal behandle alle éns.
Men det er da absurd, at I bliver ved med at støtte dem økonomisk, når der er mistanke om menneskehandel og seksuel udnyttelse under kultlignende forhold?- - Det er sådan set meget godt, at vi er forpligtet til det, for det skal ikke være mine politiske sympatier eller min moral, der afgør, hvem der får støtte.
Heller ikke selvom jeg synes noget er gak eller plat, eller bare ikke kan lide det.
Sådan er loven.
Der skal være en dom, før vi kan opløse foreningen, siger udvalgets formand, der dog ikke bryder sig om TV2s og BTs afsløringer:
 - Jeg vil opfordre dem, der har oplevet udnyttelse og lignende til at gå til politiet med det, siger Rikke Lauritzen til BT.
 Både Birthe Skaarup (DF) og Peter Thiele (SF) vil nu tage [Klager]s støtte op på mødet i udvalget d. 4. juni.
 - Alle mine alarmklokker ringer, og jeg er utryg ved, at Kbh.s Kommune skal lægge navn og penge til den slags, siger Skaarup, mens Peter Thiel vil undersøge muligheden for at fratage foreninger med tantra-kurser deres støtte.
- Det der er kommet frem lyder ikke rart.
Måske er der en mulighed for at stoppe støtten ved at fratage støtten til foreninger der tilbyder tantrakurser.
Men det vil ikke være fair at fratage alle yoga-kurser støtten, siger Thiele.
Anden del af Bubbers afsløringer af sex-kulten [Klager]/MISA, kan ses på TV2 næste torsdag 20.35. 18. maj 2013 bragte BT artiklen Sex-sekt modtager millioner i støtte med underrubrikken Kan ikke fratages støtten, da ' alle skal behandles ens'.
Af denne fremgik følgende:
 Trods mistanke om sexudnyttelse, menneskehandel og kultlignende forhold, hvor medlemmer bliver manipuleret til sex og pornoydelser, kan [Klager] i København fortsat modtage offentlig støtte.
 BT kan i dag afsløre, at centeret siden 2005 har modtaget omkring 4,5 mio. kr. i støtte fra Folkeoplysningsudvalget i Københavns Kommune.
 Og pengestrømmen vil fortsætte - selv om BT og TV2s 'Danmark ifølge Bubber' har afsløret stedet som en sex-sekt, der udnytter særligt yngre kvinders søgen efter frigørelse og åndelig spiritualitet.
 Formanden for udvalget, Rikke Lauritzen (EL), siger til BT, at hun ikke bryder sig om det, hun har hørt om kulten, men at hun intet kan gøre:
- [Klager] er godkendt som folkeoplysende forening og får tilskud til undervisning i yoga.
Hvis de ikke skal have, kan støtten til samtlige yogakurser indstilles.
Vi skal behandle alle éns.
Men det er da absurd, når der er mistanke om menneskehandel og seksuel udnyttelse under kultlignende forhold, at I bliver ved med at støtte dem? - Det er sådan set meget godt, at vi er forpligtet til det, for det skal ikke være mine politiske sympatier eller min moral, der afgør, hvem der får støtte.
Heller ikke selvom jeg synes, noget er gak eller plat, eller bare ikke kan lide det.
Sådan er loven.
Der skal være en dom, før vi kan opløse foreningen, siger Rikke Lauritzen og tilføjer:
 - Jeg vil opfordre dem, der har oplevet udnyttelse og lignende, til at gå til politiet med det.
Filmet og solgt som porno Flere tidligere medlemmer fra [Klager] og moderorganisationen Misa fortæller samstemmende, hvordan danske, rumænske og andre europæiske kvinder fra sektens inderkreds blev lokket til at strippe og optræde med live sexshow under såkaldte 'Shaktis', hvilket er tantriske 'skønhedskonkurrencer', hvor sektens mandlige ledere bedømmer pigerne.
 Andre har medvirket i tantriske sex-ritualer med tisseorgasmer, der er blevet filmet uden kvindernes viden og solgt videre som regulære pornofilm, der kan købes på tankstationer i Danmark og andre steder i Europa.
Sex-tjenester Også lederen af yoga-skolen, den herboende rumæner [Person A], optræder som pornomodel, blandt andet i videoen 'Magic Passage' og Ecstasy Water', hvor han blandt andet bliver tisset i ansigtet af yogastuderende fra Misa.
 Atter andre yogastudiner i Misas inderkreds har både i Danmark og andre lande ydet sextjenester på chat-sites på internettet.
 Altsammen efter de er blevet isoleret fra omverdenen, har svoret tavshed og blevet hjernevasket til at tro på, at de deltager i ovennævnte for at frigøre deres energier, blive bedre mennesker og for at nå deres feminine potentiale.
- Pigerne blev holdt isoleret, og lederne ophøjede dem til gudinder, siger 40-årige Marie til BT.
Hun har været medlem af både Misa i Rumænien og [Klager] i Danmark.
- I virkeligheden blev pigerne behandlet som slaver og fik intet andet end kost og logi.
De der var 'heldige', fik lov at gå i seng med [Person Bs kaldenavn] eller [Person A], siger Marie, der vil være anonym af frygt for repressalier fra sekten og dens to rumænske hovedbagmænd, [Person B], ([Person Bs kaldenavn]) og den herboende rumæner [Person A], der er præsident for [Klager] Danmark.
 - Det er de to, der styrer foretagendet.
 De arbejder i 25-30 lande i Europa og mange andre steder i verden, siger Marie til BT.
Alarmklokker ringer Både Birthe Skaarup (DF) og Peter Thiele (SF) vil nu tage [Klager]s støtte op på mødet i Folkeoplysningsudvalget d. 4. juni.
 - Alle mine alarmklokker ringer, og jeg er utryg ved, at Københavns Kommune skal lægge navn og penge til den slags, siger Skaarup, mens Peter Thiele vil undersøge muligheden for at fratage foreninger med tantra-kurser deres støtte.
- Det, der er kommet frem, lyder ikke rart.
Måske er der en mulighed.
 Men det vil ikke være fair at fratage alle yoga-kurser støtten, siger Thiele.
BT har forgæves forsøgt at få en kommentar fra [Person A]. Endelig bragte bt.dk den 24. maj 2013 artiklen Afsløret af Bubber - nu indrømmer han at stå bag sex-film med underrubrikken For anden torsdag i træk stod yoga-skolen [Klager] for skud i 'Danmark ifølge Bubber' på Tv2 i går aftes.Af artiklen fremgik følgende:
 Skolen, der af flere frafaldne medlemmer, der kender [Klager] indefra, har de sidste uger fortalt til BT og TV2, at [Klager] bag facaden, er et dække for en sex-kult, hvor netop folk i inderkredsen blandt andet opfordres til at medvirke i pornofilm og lave sex-chats for penge på internettet.
De siger, at særligt indercirklens yngre kvinder får at vide, at det vil gavne kvindernes spirituelle energier og deres femininitet og åndelighed, at udforske deres seksualitet. - Alt handler om sex - og penge, siger flere af kilderne til BT.
Det har yoga-skolen [Klager] klaget over, men samtidig har de inviteret BT til at interviewe yogabevægelsens rumænskfødte danske leder [Person A], der nu for første gang svarer på anklagerne om skolen, med filialer i København, Odense, Aarhus og Aalborg samt flere lande verden over.
 Overfor BT betegner [Person A] [Klager]s grundlægger rumæneren [Person B], som skolens spirituelle 'mentor' og ophavsmand til de fleste af skolens yoga og tantra-kurser.
Hvor vigtigt er sex i forhold til spirituel oplysning? - Det er ligeså vigtigt som godt helbred, at spise ordentligt, sove godt, som at meditere hver dag.
I forhold til yoga og tantra, så kan du ikke nå et stadie af harmoni uden de ting.
Det samme med seksualitet.
Men sex er blevet fordrejet og degraderet af reklameindustrien.
Folk bruger det ikke rigtigt.
[Klager] ser ud til at handle meget om sex.
Anser du det for en spirituelt oplysende ting, at pigerne i [Klager] og MISA medvirker i pornofilm? - Nej, at medvirke i pornofilm gavner intet overhovedet.
Slet ikke! Pornoindustrien er ikke til gavn for mennesker.
Men hvorfor har du så et samarbejde med Danmarks største porno-købmand, Barny Nygaard? - Det er blevet helt fordrejet.
Det handlede ikke om at tjene penge.
Og pornoindustrien handler kun om at tjene penge.
Jeg tjente ikke noget.
Det var nærmest kun dækning af udgifterne.
Det jeg lavede sammen med Barny var mit helt eget private projekt.
Det havde absolut ingenting med [Klager] at gøre.
Der er tale om to film, hvor jeg personligt medvirkede; 'The Magic Passage' og 'Ecstasy Of Water'. Det er ikke porno.
Det er tantrisk lovemaking.
Det var noget jeg lavede som et eksperiment med nogle af mine venner.
Og din kone, [Person E]? - Ja, også med min kone [Person E].
Så du ville lave spirituelle pornofilm? - Ikke pornofilm.
Det vi viste i filmene var tantrisk lovemaking.
Og Barny var den eneste pornoproducent, jeg havde talt med, der turde putte penge i det.
Han var begejstret: 'Det her er noget nyt, sagde han.
Men vi er enige om, at det viser folk, der har samleje helt ucensureret? - Vi ville ikke skjule noget.
Men vise det som det er.
Vi ville vise folk en anden version af sex.
Men der er lavet andre film? - Ja, der var en elev i en af mine yoga-klasser, en canadisk filminstruktør, (Jean- Baptiste Miro, der blev inspireret og spurgte mig om en masse ting.
Han ville lave noget lignende.
Så jeg sagde 'jeg er ikke specialist i den slags, men hvis du vil lave det, så fint med mig'. Men der er ingen finansiel forbindelse mellem [Klager] og den fyr.
Og filmene er udgivet af et firma, der hedder Sublime Erotica.
Men der var også en film, der hedder 'Eves Erotiske Opvågning', der har din kone på forsiden, og på bagsiden er der billeder fra en yoga-klasse i [Klager]s tidligere skole i [Adresse Y]? - Ja.
Men jeg vidste det ikke, før jeg så det i avisen! Men din kone er med i filmen? - Hun har måske arbejdet med ham (instruktøren) på et tidspunkt...
Og det har intet at gøre med [Klager], og alligevel er der elever og lærere med i filmene? - Det er nogle private projekter, de selv er ansvarlige for.
Du blander det sammen.
Du optræder under navnet [Person As alias] i dine film.
Hvorfor? - Jeg synes, det var sjovt, at finde på et andet navn.
Det er ikke fordi, jeg forsøger at skjule, at jeg er med i filmene.
Det var en joke blandt vennerne.
Lad os finde på et sjovt navn.
Flere kilder har fortalt, at pornofilmen 'Eves Erotiske Opvågning' er filmet i det tidligere [Klager]-medlem [Person F]s ejendom (mens det blev brugt af [Klager].
Red.)? - Det er forkert.
At de studerer yoga og tantra hos [Klager] er én ting.
At de så privat laver film, er noget andet.
De tidligere [Klager]-medlemmer [Person G], [Person H] og [Person F] fortæller samstemmende, at det er det, der er sket? - Jeg var ikke involveret i det på nogen måder.
Det var i de sidste måneder, hvor stedet var ved at blive flyttet.
De folk lyver... For at dække over bestemte ting.
Vidste du at der blev optaget sex-film på det sted? - Nej, ikke på det tidspunkt.
Jeg vidste, at ham instruktøren lavede noget... Nogle eksperimenter.
Alle andre jeg har talt med siger, at du udmærket var klar over, hvad der foregik? - Jeg har fortalt, at jeg vidste, at han lavede sex-film.
De samme kilder siger også, at der også blev lavet pornografiske sex chats fra [Person F]s ejendom.
Under navnet 'Livejasmin'. (BT viser dokumenter med vagtplaner, og direktiver med forholdsregler omkring hvad pigerne skal sige og gøre under sex-chats) - Det er ikke facts - det er falsknerier.
Jeg har aldrig set den hjemmeside, 'Jasmin'.
Du har aldrig været med til at sætte sex-chats op på det sted? - Nej, det er ikke sandt.
Men jeg ved noget om sex-chats.
For nogle år siden, var der nogle studerende (på yoga-skolen.
Red.), der ville lave lette penge, og vi anbefalede, at folk der gjorde det, kunne gøre det, hvor de havde lyst.
Bare ikke i skolens regi.
Der blev ikke lavet sex chats fra skolen.
Men hvordan kan jeg kontrollere, hvad folk laver i deres eget hjem.
Så det var et andet helt privat eksperiment som intet har at gøre med [Klager]? Og alle vores kilder siger, at du er involveret i det hele? - Hvad!?! Dine kilder gentager jo præcis de samme ting.
Ja, netop.
Vi har også en kilde i Tyskland, ([Person C]), der fortæller om sex chats, samt en 40-årig kvinde I (Danmark), der har arbejdet både med dig og Gregorian i Rumænien og Danmark i flere år? - Hende i Tyskland er dømt for 'bagvaskelse'. Den anden kilde kender jeg også godt til.
Hun blev taget i at stjæle, mens hun var i Danmark og udvist, siger lederen af [Klager], [Person A] til BT.
En af BTs og TV2 mange kilder, der alle er tidligere medlemmer af [Klager]s indercirkel, [Person H], er i dag ekstern lektor i sociologi på Roskilde Universitet.
Til BT siger han:
- Jeg er rystet over, at Mihai ikke vil stå ved den praksis [Klager] dyrker i indercirklen.
Det er sørgeligt og trist for de mange mennesker, der ikke tør andet end at følge hans råd. [Klager] har i perioden 12. til 25. maj 2013 henvendt sig til BT efter offentliggørelsen af hver enkelt artikel og bedt mediet om at fjerne artiklerne eller om at rette de ifølge [Klager] ukorrekte oplysninger, der anføres heri, og om genmæle.
BT har ladet alle henvendelser stå ubesvarede hen.
BT har dog efter henvendelsen fra [Klager] den 12. maj 2013 offentliggjort artiklen BT retter i artikel om yogaskole, ligesom enkelte punkter er rettet i de oprindelige artikler.
 [Klager] har klaget til Pressenævnet ved e-mail af 10. juni 2013.
2 Parternes synspunkter 2.1 [Klager]s synspunkter [Klager] har anført, at BT med de påklagede artikler har offentliggjort en række ukorrekte, injurierende og krænkende oplysninger.
 [Klager] er en frivillig forening og ikke del af en kult eller hverken en yoga- eller sexsekt. [Klager] er medlem af ATMAN  International Federation of Yoga and Meditation og yogacentret opfylder alle juridiske krav.
 I den forbindelse har [Klager] henvist til en rapport udarbejdet af den svenske sekt-ekspert, Karl Erik Nylund, der blev rekvireret af den svenske Højesteret i 2005, hvor retten meddelte politisk asyl til [Person B] på grund af forfølgelse i hans hjemland Rumænien.
 [Klager] opererer ikke under noget andet navn (heller ikke MISA), og MISA og [Klager] er to selvstændige foreninger.
På centret undervises i blandt andet yoga, tantra og mediation.
Foreningen kan eventuelt omtales som yogaskole.
Der forekommer ikke seksuelle aktiviteter i foreningen, ligesom der ikke forekommer mavedans, poledance eller striptease.
Af yogakursets curriculum, der består af 1800 kurser, er der kun 15, der refererer til seksualitet.
Af tantrakursets curriculum, der indeholder over 560 kurser, er der kun 45, der refererer til seksualitet.
 En lille del af [Klager]s undervisning omhandler erotisk tantra, men der forekommer ingen seksuelle handlinger på foreningens kurser og aktiviteter.
 [Person A] og [Person B] er ikke kultledere. [Person A] er undervisningsleder af [Klager] og [Person B] kan omtales som mentor for [Klager].
[Person A] og [Person B] er heller ikke bagmænd, og de står ikke bag sex-sider med pornochats eller pornofilm.
Disse udsagn er heller ikke dokumenteret i BTs artikel.
Udtrykket bagmænd insinuerer kriminelle forhold og kan ikke bruges om [Person A] og [Person B], der begge har en ren straffeattest.
[Klager] har aldrig produceret pornofilm eller filmet kvinder i tantra og sex-ritualer, ligesom centret ikke har ydet sextjenester på chatsites.
Hverken [Person A] eller [Person B] kan sættes i forbindelse med porno-sites.
[Person A] samarbejder ikke med Grækenlands største pornoproducent eller andre pornoproducenter.
Der er heller ikke nogen pornoproducent ved navn Angelo i Grækenland.
 [Person A] har selv medvirket i to erotiske film. [Person B] har aldrig medvirket eller stået bag pornofilm.
 Det er således heller ikke korrekt, at der er lavet film, hvor kvinder intetanende er blevet filmet som led i angivelige tantra og sex-ritualer, og filmene efterfølgende er videresolgt som regulære pornofilm.
 Det er heller ikke korrekt, at [Person B] har lavet filmen Exaltation of Pee.
[Klager] hverken filmer kvinder i sex-ritualer eller videresælger optagelser som porno.
Filmene, der henvises til, er produceret af Jean-Baptist Mirro fra firmaet Sublime Erotica.
Forvirringen kan være opstået af at Jean-Baptist Mirro har deltaget i et yogakursus på [Klager].
Ingen medlemmer i [Klager] bliver svoret til tavshed eller får besked på, at de ikke må kommunikere med omverdenen. [Klager] er en åben forening og medlemmerne deltager aktivt i samfundet og kommunikerer, som de vil.
Man bliver ikke udstødt men kan melde sig ud, når man vil.
 [Klager] håner ikke Bubber ved at bruge Bubbers omtale af [Klager] i programmet Danmark ifølge Bubber til at tilbyde Bubber-rabat.
Alle [Klager]s workshops, tantra-kurser, yoga-kurser, yoga-konkurrencer osv. er åbne for alle, og ikke noget som hverken [Person B] eller [Person A] får andre til at gøre.
Det er således ikke korrekt, at [Person B] og [Person A] flere gange har fået unge yoga-studerende fra blandt andet Danmark til at deltage i Shakti-konkurrencer.
Det er ikke korrekt, at [Person Bs kaldenavn] forfører kvinder ved at fortælle de yoga-studerende, at kvinder med store bryster også har et særligt stort hjerte-chakra.
BT fremfører heller intet bevis for dette injurierende og krænkende udsagn.
 I forbindelse med, [Person C] som kilde fortæller til BT, at en del kvindelige yoga-studerende optrådte på porno-sites, der kan forbindes til [Person A] og [Person B], har [Klager] anført, at [Person C] er dømt ved civilretten i Berlin for at fremsætte injurier mod medlemmer af ATMAN og derfor ikke kan betragtes som et troværdigt vidne.
[Klager] behandler ingen yoga-studerende som slaver, ligesom yogacentret ikke udnytter de studerende.
At foreningen er funderet på frivilligt arbejde er ingen hemmelighed, men det er også mere reglen end undtagelsen at spirituelle foreninger er baseret på frivilligt arbejde.
[Person B] har aldrig isoleret folk eller opfordret folk til ikke at opsøge læge.
Det er derfor grove, beskæmmende og ubeviste beskyldninger, når Marie antyder, at han kan være skyld i to kvinders død.
Det er ikke korrekt, at der spilles indisk musik i [Klager]s reception.
Der spilles således slet ikke musik i receptionen, da den støder op til et undervisningslokale, og der derfor skal være så støjfrit som muligt.
[Klager] er endvidere ikke mistænkt for hverken sexudnyttelse, menneskehandel eller kultlignende forhold, hvor medlemmer bliver manipuleret til sex og pornoydelser.
Tre tidligere medlemmer har fremsat udokumenterede beskyldninger i 2009 og nu igen på TV2. Der er tale om de samme beskyldninger. [Klager] er ej heller afsløret i sexudnyttelse, da ingen er sexudnyttet af centret.
Der findes ingen beviser for sex-sekt-lignende forhold på [Klager].
 BT har også ansvaret for de ukorrekte udsagn, der er fremført af kilderne [Person C] og Maria.
 Overskriften Afsløret af Bubber  nu indrømmer han at stå bag sex-film er desuden en fordrejning af sandheden. [Person A] indrømmer ikke at stå bag sex-film. [Person A] har hele tiden erkendt, at han har medvirket i filmene The Magic Passage og Ecstasy of Water men har ikke deltaget i andre sex-film og erkender heller ikke dette. [Person A] indrømmer således intet.
Det er heller ikke korrekt, at [Person A]s kone [Person E] optræder på forsiden af filmen Eves erotiske opvågning.
I interviewet mellem BT og [Person A] benægter sidstnævnte dette, men i artiklen er han citeret, som om han bekræfter det.
2.2 BTs synspunkter BT har anført, at artiklerne er relevante og af samfundsmæssig betydning.
 Udgangspunktet for artiklerne er TV2-programmet Danmark ifølge Bubber, der den 16. maj og 23. maj 2013 satte fokus på yogacentret, dets aktiviteter og økonomi. [Klager] modtager økonomisk støtte fra Københavns Kommune gennem puljen til folkeoplysende virksomhed, og det er derfor relevant og af samfundsmæssig betydning at sætte fokus på, hvor disse midler kanaliseres hen.
I TV2-programmet bliver [Klager] kritiseret af afhoppere, der mener, at centret i virkeligheden er en sekt, hvor omdrejningspunktet er sex.
I indledningen af programmet siger Bubber således, at i Rumænien er MISA ([Klager]s moderorganisation) kendt som [Person Bs kaldenavn]s sex-sekt.
Et af de afhoppede medlemmer siger, at langt, langt de fleste, som går ind i det, ender med at have flere partnere på samme tid.
Det kan være, at man har tre elskere.
Eller én kæreste og én man ser ved siden af.
Der bliver talt om skønhedskonkurrencer, strip og alle mulige erotiske ting, og om at kvinder med meget store bryster havde et meget åbent hjertechakra.
Og om at vinderen af konkurrencen fik lov til at gå i seng med [Person Bs kaldenavn].
En præst, der i programmet bliver kaldt sekt-ekspert siger, at ikke mindst de stærkt grænseoverskridende oplevelser af seksuel karakter er en del af [Klager].
Moderen til en af afhopperne siger, at hun tænkte, at det var en sekt, hendes datter var røget ind i.
 Desuden fortæller et tidligere medlem af indercirklen, at [Klager] arrangerede sex-chats fra hans ejendom, hvor der også blev optaget pornofilm.
Som led i BTs selvstændige research er der udført interviews med en række kilder, der alle understøtter det billede, der tegnes af yogacentret, og de synspunkter, der fremsættes i udsendelsen.
Der er tale om kilder, som kender nøglepersonerne [Person A] og [Person B].
De tegner et billede af en topstyret organisation, hvor [Person A] ved stort set alt, hvad der foregår, og har kontrol over, hvad der sker i indercirklen.
Endvidere fortæller en præst, at han anser [Klager]/MISA for at være en bevægelse med stærkt totalitære sekteriske tendenser. BT har talt med adskillige kilder om [Person A]s rolle og forbindelse til MISA.
Disse kilder underbygger billedet af den nære forbindelse mellem [Person A] og MISA.
Kilderne beskriver også [Person A]s personlige forhold til grundlæggeren [Person B].
Med til at understrege [Person A]s centrale rolle er også talrige udsagn på sitet Ex-Misa.
Tilsammen tegnes et billede af to centrale og indflydelsesrige figurer.
Der er således grundlag for at anvende de i artiklerne nævnte betegnelser om [Person A] og [Person B].
BT har ikke på noget tidspunkt konkluderet, at [Person A] og [Person B] er eller har været involveret i kriminalitet.
[Klager] er i klagen optaget af at beskrive centret som en frivillig forening, og samtidig lægges der klar afstand til kritikeres beretninger om sex, chats og pornofilm.
BT skal i den forbindelse henvise til interviewet med [Person A], der blev bragt på bt.dk den 24. maj 2013, hvor han erkender sin egen og sin kones medvirken i sex-film.
Af dette interview, der er godkendt af [Person A] og [Klager] fremgår det også, at elever og lærere fra yogacentret har været involveret i produktion af pornofilm, og at [Person A] var vidende herom.
BT har under interviewet med [Person A] fremlagt dokumenter med vagtplaner og direktiver for de medvirkende i sex-chats, der ifølge BTs kilder blev udført fra en gård i Nordsjælland, som blev brugt af [Klager].
Det er BTs opfattelse, at interviewet er med til at understrege, at personer med nær tilknytning til [Klager] har været involveret i aktiviteter med sex som omdrejningspunkt.
I klagen kritiserer [Klager] også, at BT har brugt udtrykket mistænkt for menneskehandel. Kilder har fortalt BT om denne mistanke mod yogabevægelsen i flere lande.
Det skal samtidig pointeres, at [Klager] på sin egen hjemmeside omtaler omfattende ransagninger foretaget af italiensk politi i 2012. Og at mistanken om menneskehandel også nævnes i rapporten fra svenske Karl Erik Nylund, som [Klager] har medsendt til Pressenævnet.
Om [Person B] hedder det: Den anden anklage mod ham, mens han var under arrest i Malmø, nemlig menneskehandel er ganske enkelt en misforståelse af, hvad karma yoga er. BT har omtalt [Klager]s reaktion på TV2s program - på centrets hjemmeside blev en animation af TV2-værten Bubber vist siddende i et badekar med en plasticand. [Klager] udbød ved den lejlighed 'Bubber-rabat.' Artiklen indgår i et naturligt og relevant nyhedsflow efter TV2-programmet og beskriver yogacentrets fremstilling af Bubber.
BT har under dækningen af sagen løbende og ihærdigt søgt at få repræsentanter fra [Klager] til at forholde sig til den rejste kritik.
BT har haft kontakt til to forskellige pressemedarbejdere plus [Person A]s sekretær/assistent og betonet vigtigheden af at få [Person A]/[Klager]s synspunkter repræsenteret i artiklerne.
Desværre var det ikke muligt i starten af forløbet.
BT har ligeledes været lydhør over for de kommentarer, vi har modtaget via to forskellige pressemedarbejdere fra centret.
Disse henvendelser har ført til diverse korrektioner.
Artiklen Lyssky sex-kult bag yogaskole er således for eksempel fjernet fra bt.dk under den igangværende behandling af klage fra [Klager].
Da [Klager] viste interesse for at gå i dialog, gav BT [Person A] mulighed for at komme til orde i et interview.
BT er således kommet yogacentret i møde og har givet centret lejlighed for at præsentere egne synspunkter i fyldigt omfang.
Det skal præciseres, at interviewet blev fremsendt til [Klager] før publicering på bt.dk.
Den publicerede version rummer flere korrektioner, som BT modtog fra yogacentrets pressemedarbejder.
Der er således også fjernet en passage om [Person A]s kones medvirken i en konkret pornofilm, som er nævnt i klagen fra [Klager].
Endelig har BT anført, at Københavns kommune efter den seneste tids omtale af [Klager] har besluttet af fjerne en del af det økonomiske tilskud til centret.
BT anfører i den forbindelse, at kulturordfører Peter Thiele (SF) til tv2.dk har sagt, at tilskuddet til tantra yoga er fjernet, fordi det ligger for tæt op af samleje til, at det er en del af folkeoplysningsloven. Om fjernelsen af støtten til ashrams yoga siger Peter Thiele blandt andet, at det ligner mere en sekt end folkeoplysning. 3 Pressenævnets begrundelse og afgørelse:
 I sagens behandling har følgende nævnsmedlemmer deltaget:
 Martin Lavesen, Inger Bach, Lene Sarup og John Meinert Jacobsen.
God presseskik Det følger af de vejledende regler for god presseskik, at det er massemediernes opgave at bringe korrekt og hurtig information.
Så langt det er muligt, bør det kontrolleres, om de oplysninger, der gives eller gengives, er korrekte.
Oplysninger som kan være skadelige, krænkende eller virke agtelsesforringende for nogen, skal efterprøves i særlig grad, inden de bringes, først og fremmest ved forelæggelse for den pågældende.
Forelæggelse bør ske således, at der gives den adspurgte rimelig tid til at svare, jf. punkterne A.1 og A.3.
 Pressenævnet finder, at de påklagede artiklers oplysninger, om at [Klager] og dets medarbejdere skulle have forbindelse til udgivelser af pornofilm og pornochats, at [Klager] undervisningsprogram indeholder seksuelle aktiviteter, og at [Klager] udnytter de yogastuderende og isolerer dem for omverdenen kan være skadelige, krænkende eller virke agtelsesforringende for [Klager], og de har derfor skullet efterprøves i særlig grad, først og fremmest ved forelæggelse for klager.
Efter det for nævnet oplyste har BT i forbindelse med offentliggørelsen af artiklerne løbende forsøgt at indhente kommentarer fra [Klager].
Forsøgene forblev forgæves indtil [Person A] indvilligede i et interview med BT sidst i maj 2013.
I artiklen Afsløret af Bubber  nu indrømmer han at stå bag sex-film har BT bragt dele af dette interview.
Pressenævnet finder, at det til nævnet fremsendte nedskrevne interview, der efter det oplyste er godkendt af begge parter, er loyalt gengivet i artiklen.
 Under hensyn til, at BT således løbende har forsøgt at indhente kommentarer fra [Klager], og at de, da det lykkedes, loyalt har gengivet interviewet med [Person A] i en artikel, finder Pressenævnet, at BT har efterprøvet oplysningerne tilstrækkeligt, og nævnet udtaler derfor ikke sin kritik.
 Det følger videre af de vejledende regler for god presseskik, at et medie bør udvise kildekritik over for nyhedskilderne, i særdeleshed når disses udsagn kan være farvet af personlig interesse eller skadevoldende hensigt, jf. punkt A.2.
Sådan som sagen foreligger oplyst, finder nævnet ikke grundlag for at fastslå, at BT har undladt at udvise den fornødne kildekritik over for de tidligere medlemmer af [Klager] [Person C] og personen under dæknavnet Maria.
Artiklerne gengiver de tidligere medlemmers beskrivelse af deres oplevelser som medlemmer af [Klager].
Udtalelserne fremstår tydeligt som henholdsvis [Person C] og Marias vurdering af sagen, og det fremgår klart, at der er et modsætningsforhold mellem klager på den ene side og [Person C] samt Maria på den anden side.
Nævnet finder derfor ikke grundlag for at udtale kritik af BT for at bringe og gengive de tidligere medlemmers oplevelser med [Klager].
Efter de foreliggende oplysninger finder Pressenævnet ikke grundlag for at udtale kritik af BT for at have anvendt betegnelsen sekt om MISA og [Klager].
Det bemærkes herved, at der er tale om BTs vurdering på baggrund af de foreliggende oplysninger.
 Nævnet finder heller ikke i øvrigt anledning til at udtale kritik af BT for overtrædelse af god presseskik.
Genmæle Det fremgår af medieansvarslovens § 36, stk. 1, at en anmodning om genmæle i massemedierne over for oplysninger af faktisk karakter, som er egnet til at påføre nogen økonomisk eller anden skade af betydning, og som er bragt i et massemedie, skal tages til følge, medmindre oplysningernes rigtighed er utvivlsom.
 Pressenævnet finder ikke, at artiklernes faktiske oplysninger om, at [Person A] skulle være leder i stedet for undervisningsleder af [Klager], at foreningerne [Klager] og MISA skulle have forbindelse til hinanden, og at der bliver spillet indisk musik i receptionen i [Klager]s lokaler er egnet til at påføre [Klager] økonomisk eller anden skade af betydning, og klager er derfor alene af den grund ikke berettiget til at få bragt et genmæle overfor disse oplysninger.
Artiklernes omtale af [Klager] og MISA som sekt eller kult samt oplysningen om, at [Person A] og [Person B] er kultledere og rubrikken sekt håner TV2-vært fremstår tydeligt som BTs egne vurderinger.
Da der således ikke er tale om oplysninger af faktisk karakter, er klager ikke berettiget til at få bragt et genmæle heroverfor.
Udsagnene De behandler pigerne som slaver, De yoga-studerende bliver groft udnyttet på flere måder, Medlemmerne i inderkredsen bliver svoret til tavshed, [Person Bs kaldenavn] har lavet filmen Exaltation of Pee[] Pigerne troede, de skulle gennem nogle tantraprøver, der går på, at de får orgasme, når de tisser.
Pludselig opdagede nogle af pigerne, at filmen blev solgt på tankstationer i Danmark, Man er helt isoleret og derfor let at manipulere med. [Person Bs kaldenavn] sagde, at pigerne ikke skulle behandles af læger, men at de ville blive raske, hvis de fulgte hans diæt og tog noget pulver han gav dem.
De døde begge to og [] [Person A] også samarbejder med Grækenlands største pornoproducent, Angelos, og at han også har haft en række chatsites på internettet, hvor yoga-studerende fra MISA og [Klager] sælger sex-chats til pornokunder er alle personen under dæknavnet Marias udtalelser.
På samme vis er udsagnet De starter med at fortælle dig, hvor fantastisk en kvinde, du er.
Du skal udfordre din femininitet, og frigøre dine energier.
Du bliver ophøjet til en gudinde.
Først er det mavedans, så pole-dance, derefter striptease og så sex.
Alt er centreret om sex [Person C] udtalelse til BT.
 Endvidere er udsagnet [] en gruppe [] der reagerer med total udstødelse og forfølgelse overfor mennesker, der forlader den Bubbers udtalelse.
 Da udtalelserne klart fremstår som henholdsvis Marias, [Person C] og Bubbers subjektive beskrivelser og dermed er deres vurderinger af forløbet som medlem hos [Klager] og [Klager] som sådan, er [Klager] ikke berettiget til at få bragt et genmæle heroverfor.
Pressenævnet finder derimod, at artiklernes oplysninger om, at [Klager] er en sexskole, at der på [Klager] undervises i meditation og seksuel langmodig- og udholdenhed, at [Person A] og [Person B] er bagmænd, at [Person A] og [Person B] står bag sex-sider med pornochats samt flere pornofilm, at et af [Person Bs kaldenavn]s forførelsestricks gik blandt andet ud på, at han fortalte de yoga-studerende, at kvinder med store bryster også har et særligt stort hjerte-chakra, at [Person Bs kaldenavn] og [Person A] flere gange har fået unge kvindelige yoga-studerende fra blandt andet Danmark til at deltage i såkaldte Shakti-konkurrencer, der skulle styrke og frigøre kvindernes energier og åndelige spiritualitet, og at [Person A] i artiklen Afsløret af Bubber  nu indrømmer han at stå bag sex-film er citeret for, at han svarer bekræftende på spørgsmålet, om hans kone figurerer på coveret til filmen Eves erotiske opvågning,fremstår som faktiske oplysninger.
Parterne har om de nævnte oplysninger anført modstridende forklaringer.
På baggrund af de begrænsede muligheder for at føre bevis for nævnet, kan nævnet ikke tage stilling til, hvilke oplysninger, der er korrekte.
 Da oplysningerne imidlertid ikke er dokumenteret som værende utvivlsomt rigtige hverken i artiklerne eller i det materiale, BT har fremlagt for Pressenævnet i sagen, og da oplysningerne samtidig er egnede til at påføre [Klager] økonomisk eller anden skade af betydning, er [Klager] berettiget til at få bragt et genmæle heroverfor.
 I medfør af medieansvarslovens § 49, jf. retningslinjerne i lovens § 39, pålægger Pressenævnet herefter den ansvarshavende redaktør af bt.dk at offentliggøre følgende:
 bt.dk har i maj 2013 blandt andet skrevet om [Klager], at alt handler om sex.
 Da denne og andre oplysninger kan skade [Klager], og da bt.dk ikke har kunnet dokumentere oplysningerne, har [Klager] ret til at få sin version af sagen offentliggjort:
bt.dk skrev i maj 2013 at [Klager] er en sexskole, at der på [Klager] undervises i meditation og seksuel langmodig- og udholdenhed, at [Person A] og [Person B] er bagmænd, at [Person A] og [Person B] står bag sex-sider med pornochats samt flere pornofilm, at et af [Person Bs kaldenavn]s forførelsestricks gik blandt andet ud på, at han fortalte de yoga-studerende, at kvinder med store bryster også har et særligt stort hjerte-chakra, at [Person Bs kaldenavn] og [Person A] flere gange har fået unge kvindelige yoga-studerende fra blandt andet Danmark til at deltage i såkaldte Shakti-konkurrencer, der skulle styrke og frigøre kvindernes energier og åndelige spiritualitet, og at [Person A] i artiklen Afsløret af Bubber  nu indrømmer han at stå bag sex-film er citeret for, at han svarer bekræftende på spørgsmålet, om hans kone figurerer på coveret til filmen Eves erotiske opvågning, Disse oplysninger er urigtige.
[Klager] Hele sagen kan læses på www.pressenaevnet.dk * * * Pressenævnet bemærker, at nævnet i sin årsberetning for 2005 præciserede praksis vedrørende offentliggørelse på internettet.
En kendelse bør bringes i mediet i en periode, der svarer til den tid, i hvilken den påklagede artikel har været bragt, og der bør oprettes et link til kendelsen fra artiklen, hvis denne fortsat bringes på hjemmesiden.
