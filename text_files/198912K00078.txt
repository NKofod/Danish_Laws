Nr LSF 78 Forslag til Lov om kreditaftaler Fremsat af justitsministeren (Engell) den 22. november 1989 Vedtaget ved tredjebehandling den 1. juni 1990 Lov nr. 398 af 13/06/1990 Indholdsfortegnelse Kapitel 1. Indledende bestemmelser Lovens anvendelsesområde §§ 1-3 Definitioner §§ 4-6 Lovens fravigelighed § 7 Kapitel 2. Kreditgiverens oplysningspligt Formkrav til kreditaftaler § 8 Kreditaftaler med fast lånebeløb § 9 Kreditaftaler med variabelt lånebeløb §§ 10-12 Opgørelse af kreditomkostningerne §§ 13-14 Variable kreditomkostninger § 15 Beregning af de årlige omkostninger i procent §§ 16-18 Kapitel 3. Særlige kreditvilkår i kreditkøb  §§ 19-20 Kapitel 4. Forbud mod underpant i kreditkøb  § 21 Kapitel 5. Generalklausul  § 22 Kapitel 6. Tilsidesættelse af oplysningspligten  §§ 23-24 Kapitel 7. Forbrugerens betalinger Indbetaling til postvæsenet og pengeinstitutter § 25 Indfrielse af fordringen før forfaldstidspunktet §§ 26-27 Afskrivning på fordringen § 28 Kapitel 8. Forbrugerens misligholdelse  §§ 29-30 Kapitel 9. Kreditorskifte Brug af negotiable dokumenter § 31 Bevarelse af indsigelser m.v. §§ 32-33 Kapitel 10. Køb med ejendomsforbehold Ejendomsforbeholds gyldighed § 34 Kreditgiverens adgang til fyldestgørelse § 35 Betingelser for tilbagetagelse §§ 36-37 Opgørelse af fordringen § 38 Opgørelse af det solgtes værdi §§ 39-42 Forbrugerens indløsnings- og udtagelsesret §§ 43-44 Fremgangsmåden ved tilbagetagelse §§ 45-47 Tilbagetagelse uden fogedrettens medvirken § 48 Kapitel 11. Ikke-forbrugerkøb  §§ 49-52 Kapitel 12. Forskellige bestemmelser  §§ 53-55 Kapitel 13. Straffebestemmelser  §§ 56-57 Kapitel 14. Ikrafttrædelses- og overgangsbestemmelser  §§ 58-60 Kapitel 1 Indledende bestemmelser Lovens anvendelsesområde § 1. Loven gælder for kreditaftaler, hvor en erhvervsdrivende  

 (kreditgiveren) yder eller giver tilsagn om at yde kredit som led i sit  

 erhverv, når kreditten hovedsagelig er bestemt til ikke-erhvervsmæssig  

 anvendelse for den anden part (forbrugeren) og kreditgiveren vidste eller  

 burde vide dette.
 Stk. 2. Loven gælder også for kreditaftaler, hvor kreditten ydes  

 af en ikke-erhvervsdrivende, hvis aftalen er indgået eller formidlet for  

 kreditgiveren af en erhvervsdrivende.
 Stk. 3. Kreditgiveren har bevisbyrden for, at en kreditaftale ikke  

 er omfattet af loven.
§ 2. Lovens kapitel 11 gælder for kreditkøb, der ikke er  

 forbrugerkøb.
Kapitel 11 gælder dog ikke for erhvervsdrivendes køb til  

 videresalg eller af materialer, der indgår i virksomhedens produktion.
 § 3. Loven finder ikke anvendelse på:
 1) Kreditaftaler, hvor kreditten skal indfries senest 3 måneder efter  

 aftalens indgåelse eller ved kreditkøb senest 3 måneder efter  

 salgsgenstandens levering.
 2) Kredit, der aftales i et retsforlig.
 Stk. 2. Uanset bestemmelsen i stk. 1, nr. 1, gælder loven, hvis  

 der foreligger et køb med ejendomsforbehold eller et kreditkøb i henhold til  

 en aftale om kredit med variabelt lånebeløb.
Stk. 3. Lovens kapitel 2 gælder ikke for kreditaftaler, 1) hvor det samlede beløb, der skal betales, eller ved kreditaftaler med  

 variabelt lånebeløb det samlede beløb, der skal betales ved fuld udnyttelse  

 af kontoen, ikke overstiger 1.500 kr., eller 2) hvor der ikke betinges vederlag for kreditten.
Definitioner § 4. Ved en kreditaftale forstås en aftale om kredit i form af  

 henstand, lån eller anden tilsvarende form for finansiel ydelse.
 Stk. 2. En aftale om præstation af løbende ydelser, for hvilke  

 forbrugeren har ret til at betale helt eller delvis bagud, anses ikke for en  

 kreditaftale.
§ 5. Som kreditkøb betegnes en kreditaftale med henblik på køb af  

 løsøre, hvorefter 1) køberen efter aftale med sælgeren har fået henstand med betaling af  

 købesummen eller en del af denne eller 2) købesummen helt eller delvis dækkes ved lån indrømmet køberen af en  

 tredjemand på grundlag af en aftale herom mellem denne og sælgeren.
 § 6. Ved køb med ejendomsforbehold forstås et kreditkøb, hvor det  

 er aftalt, at sælgeren kan tage det solgte tilbage, hvis køberen ikke  

 opfylder sine forpligtelser.
 Stk. 2. Som køb med ejendomsforbehold anses også en aftale, der er  

 betegnet som lejekontrakt, eller hvorefter betalingen i øvrigt fremtræder som  

 vederlag for brug af tingen, såfremt det må antages at have været meningen,  

 at modtageren af tingen skal blive ejer af den.
Lovens fravigelighed § 7. Loven og de i medfør af denne udfærdigede forskrifter kan  

 ikke ved forudgående aftale fraviges til skade for forbrugeren.
Stk. 2. I ikke-forbrugerkøb kan reglerne fraviges ved aftale.
De  

 kan dog ikke fraviges til skade for køberen ifølge et køb med  

 ejendomsforbehold.
Kapitel 2 Kreditgiverens oplysningspligt Formkrav til kreditaftaler § 8. En kreditaftale skal udfærdiges skriftligt og indeholde de  

 oplysninger, der er nævnt i § 9 eller § 10 og i § 14, samt aftalens øvrige  

 væsentlige vilkår.
 Stk. 2. Forbrugeren skal i forbindelse med aftalens indgåelse have  

 overgivet en genpart af kreditaftalen.
Kreditaftaler med fast lånebeløb § 9. Ved indgåelse af en kreditaftale med fast lånebeløb skal  

 kreditgiveren oplyse forbrugeren om:
 1) Lånebeløbet: Det lånte beløb efter fradrag af  

 stiftelsesomkostninger, kurstab og lignende.
 2) Størrelsen af en eventuel udbetaling .
 3) Kreditomkostningerne angivet som et beløb og opgjort i  

 overensstemmelse med § 13.
 4) De årlige omkostninger i procent: Den samlede pris for kreditten  

 udtrykt i procent pr. år af lånebeløbet og beregnet i overensstemmelse med §§  

 16-18.
 5) Det samlede beløb, der skal betales: Summen af lånebeløbet,  

 udbetalingen og kreditomkostningerne.
 6) De enkelte ydelser, disses antal og forfaldstid.
 7) Aftalens varighed og betingelserne for dens opsigelse.
 Stk. 2. I kreditkøb påhviler oplysningspligten efter stk. 1 sælgeren.  

 Denne skal tillige oplyse forbrugeren om kontantprisen, dvs. den pris,  

 for hvilken tingen ved aftalens indgåelse kunne være købt mod kontant  

 betaling hos sælgeren.
 Stk. 3. Har parterne aftalt, at kreditomkostningerne, ydelserne  

 eller andre vilkår, der har betydning for størrelsen af de årlige  

 omkostninger i procent, kan ændres under kreditaftalens forløb, skal  

 kreditgiveren oplyse forbrugeren herom samt angive de betingelser, hvorunder  

 omkostningerne således kan ændres.
 Stk. 4. Er det ikke muligt at beregne de årlige omkostninger i  

 procent, skal kreditgiveren i stedet oplyse forbrugeren om den nominelle  

 årlige rente.
Kreditaftaler med variabelt lånebeløb § 10. Ved indgåelse af en kreditaftale med variabelt lånebeløb  

 skal kreditgiveren oplyse forbrugeren om:
 1) Kreditrammen : Det eventuelle højeste beløb, som må trækkes på  

 kontoen.
 2) De nærmere regler og betingelser for pålæg af kreditomkostninger  

 , jf. § 13, samt beregningsmåden for sådanne omkostninger, herunder den  

 nominelle årlige rente, hvis en periodisk rente anvendes.
 3) De årlige omkostninger i procent ved forskellige udnyttelser af  

 kontoen: Den samlede pris for kreditten udtrykt i procent pr. år af  

 lånebeløbet og beregnet i overensstemmelse med §§ 16-18.
 4) Det samlede beløb, der skal betales ved forskellige udnyttelser  

 af kontoen: Summen af lånebeløbet og kreditomkostningerne.
 5) Hvorledes gælden skal betales.
 6) Hvor ofte forbrugeren vil modtage kontoudtog.
 7) Aftalens varighed og betingelserne for dens opsigelse.
 Stk. 2. Bestemmelserne i § 9, stk. 3-4, finder tilsvarende anvendelse.
 § 11. For hver periode, for hvilken der ifølge en aftale som nævnt  

 i § 10 skal tilsendes forbrugeren kontoudtog, kan der kun kræves vederlag for  

 kreditten, såfremt der ved afslutningen af perioden tilsendes forbrugeren  

 kontoudtog, der indeholder oplysning om:
 1) Saldoen ved periodens begyndelse og slutning.
 2) Størrelsen af og tidspunktet for debiteringer og krediteringer i løbet  

 af perioden.
 3) Den nominelle årlige rente, hvis en periodisk rente anvendes.
 4) Tidspunktet, inden hvilket betaling i givet fald skal ske for at undgå,  

 at der pålægges yderligere kreditomkostninger.
 § 12. Når forbrugeren med kreditgiverens stiltiende accept  

 overskrider kreditrammen som nævnt i § 10, stk. 1, nr. 1, og overtrækket  

 vedvarer ud over tre måneder, skal kreditgiver gøre forbrugeren bekendt med  

 den årlige nominelle rente og eventuelle omkostninger i forbindelse med  

 overtrækket samt enhver ændring heri.
Opgørelse af kreditomkostningerne § 13. Kreditomkostningerne omfatter alle omkostninger, herunder  

 stiftelsesomkostninger, renter, løbende provisioner og alle andre  

 omkostninger, som forbrugeren skal betale for kreditten, jf. dog stk. 2.
 Stk. 2. Med henblik på opgørelsen af kreditomkostningerne ses der  

 bort fra følgende omkostninger:
 1) Misligholdelsesomkostninger.
 2) Omkostninger, som forbrugeren skal betale ved køb af løsøre eller  

 tjenesteydelser, hvad enten der købes kontant eller på kredit.
 3) Omkostninger ved overførsel af penge.
 4) Omkostninger ved at føre en konto til brug ved betaling af ydelserne på  

 kreditten bortset fra omkostninger ved opkrævning af betalinger, hvad enten  

 de opkræves kontant eller på anden måde.
 5) Medlemsbidrag ved optagelse i foreninger eller sammenslutninger i  

 henhold til en anden aftale end kreditaftalen, selv om disse bidrag har  

 indvirkning på kreditvilkårene.
 6) Forsikrings- eller garantiomkostninger, medmindre forsikringen eller  

 garantien skal tjene til sikkerhed for kredittens tilbagebetaling.
 Stk. 3 . Bestemmelserne i stk. 2, nr. 3-4, finder kun anvendelse,  

 hvis forbrugeren har rimelig valgfrihed med hensyn til, hvorledes  

 pengeoverførslen eller betalingen skal ske, og hvis omkostningerne ikke er  

 unormalt store.
§ 14. Kreditgiveren skal ved aftalens indgåelse oplyse forbrugeren  

 om størrelsen af de omkostninger, der er nævnt i § 13, stk. 2, nr. 2-6, samt  

 angive, under hvilke omstændigheder de skal betales.
Hvis størrelsen af  

 omkostningerne ikke er kendt, skal kreditgiver om muligt oplyse forbrugeren  

 om beregningsmåden for omkostningerne eller foretage et skøn over  

 omkostningernes størrelse.
Variable kreditomkostninger § 15. Lovens regler om, at der skal gives forbrugeren oplysning  

 om renten eller om beløb, hvori renten indgår, jf. § 9 og § 10, hindrer ikke,  

 at parterne aftaler, at renten helt eller delvis skal være variabel.  

 Oplysningerne skal i så fald gives på grundlag af renten på tidspunktet for  

 oplysningerne og med angivelse af, hvorledes renten er variabel.
 Stk. 2. Medmindre kreditgiver har tilladelse til at drive  

 virksomhed efter lov om banker og sparekasser m.v. eller realkreditloven, kan  

 det alene aftales, at renten helt eller delvis skal variere med størrelsen af  

 Nationalbankens diskonto eller lignende forhold, som kreditgiver er uden  

 indflydelse på.
 Stk. 3. Stk. 1-2 finder tilsvarende anvendelse med hensyn til  

 andre kreditomkostninger end renten.
Stk. 4. Kreditgiveren skal informere forbrugeren om enhver ændring  

 i den årlige nominelle rente eller de øvrige kreditomkostninger, når  

 ændringen indtræder.
Oplysningen kan gives ved, at der gives forbrugeren  

 særskilt underretning om ændringen eller ved annoncering herom i dagspressen  

 i forbindelse med oplysning om ændringen i det førstkommende kontoudtog.
Beregning af de årlige omkostninger i procent § 16. De årlige omkostninger i procent defineres som den  

 omkostningssats, der på årsbasis giver samme nutidsværdi af de samlede  

 nuværende eller fremtidige forpligtelser (lånebeløb, tilbagebetaling og  

 kreditomkostninger), der følger af aftalen mellem kreditgiveren og  

 forbrugeren.
 Stk. 2. Beregningen af de årlige omkostninger i procent foretages  

 i overensstemmelse med den matematiske formel, som findes i bilaget til  

 loven.
 Stk. 3. Justitsministeren kan fastsætte nærmere regler om  

 fremgangsmåden ved beregning af de årlige omkostninger i procent.
 § 17. Beregningen af de årlige omkostninger i procent foretages på  

 tidspunktet for kreditaftalens indgåelse.
 Stk. 2. Beregningen af de årlige omkostninger foretages ud fra den  

 antagelse, at kreditaftalen løber i det aftalte tidsrum, og at kreditgiveren  

 og forbrugeren opfylder deres forpligtelser ifølge aftalen.
 § 18. Hvis kreditaftalen åbner mulighed for at ændre rentesatsen  

 eller størrelsen af andre omkostninger, der indgår i beregningen af de årlige  

 omkostninger i procent, men som ikke kan kvantificeres ved beregningen,  

 foretages beregningen af de årlige omkostninger i procent ud fra den  

 antagelse, at rentesatsen og de øvrige omkostninger er konstante i forhold  

 til udgangsniveauet, og at de finder anvendelse, indtil kreditaftalen  

 udløber.
 Stk. 2. Beregningen af de årlige omkostninger i procent foretages  

 om nødvendigt ud fra følgende antagelser:
 1) Hvis der i kreditaftalen ikke er fastsat noget loft over kredittens  

 størrelse, anses kreditrammen for værende lig med 15.000 kr.
 2) Hvis der i kreditaftalen ikke er fastsat nogen tidsplan for  

 tilbagebetalingen, eller hvis en sådan ikke fremgår af aftalen i øvrigt,  

 anses kredittens løbetid for at være 1 år.
 3) Hvis kreditaftalen indeholder flere datoer for tilbagebetaling, anses  

 kreditten for effektueret og ydelserne for betalt på det tidligste af de i  

 aftalen fastsatte tidspunkter, medmindre andet fremgår af kreditaftalen.
Kapitel 3 Særlige kreditvilkår i kreditkøb § 19. I kreditkøb, der ikke sker i henhold til en aftale om  

 kredit med variabelt lånebeløb, og hvor kontantprisen overstiger 2.000 kr.,  

 må sælgeren eller en kreditgiver som nævnt i § 5, nr. 2, kun indgå eller  

 anvende en aftale, hvorefter 1) denne ved overgivelsen af det købte til forbrugeren skal være  

 fyldestgjort for mindst 30 pct. af kontantprisen og 2) resten af det beløb, der skal betales, skal erlægges inden 3 år fra  

 aftalens indgåelse.
 Stk. 2 . Stk. 1 gælder ikke ved salg af bogværker under udgivelse.
 § 20. I kreditkøb, der sker i henhold til en aftale om kredit med  

 variabelt lånebeløb, må en sælger eller en kreditgiver som nævnt i § 5, nr.  

 2, kun indgå eller anvende en aftale, hvorefter forbrugeren hver måned for  

 den foregående periode skal betale mindst 5 pct. af saldoen ved periodens  

 begyndelse og 30 pct. af kontantprisen af salgsgenstande over 2.000 kr., der  

 er købt i perioden.
 Stk. 2 . En periode som nævnt i stk. 1 må højst være af 1 måneds  

 varighed.
Kapitel 4 Forbud mod underpant i kreditkøb § 21. I kreditkøb kan kreditgiveren ikke i forbindelse med  

 aftalens indgåelse eller leveringen af det solgte få pant i dette til  

 sikkerhed for, at forbrugeren opfylder sine forpligtelser.
 Stk. 2. Bestemmelsen i stk. 1 hindrer ikke, at kreditgiveren efter  

 reglerne om pantsætning af fast ejendom får pant i det solgte, når dette  

 udgør tilbehør til eller bestanddel af en fast ejendom.
Kapitel 5 Generalklausul § 22. Er det beløb, som forbrugeren efter aftalen skal betale som  

 vederlag eller omkostninger, urimeligt, skal det nedsættes til, hvad der  

 skønnes rimeligt.
Medmindre andet bestemmes af retten, sker afkortningen i  

 det eller de sidste beløb, der skal betales efter aftalen.
Er der afkrævet  

 forbrugeren et urimeligt vederlag for at give den pågældende henstand eller  

 andre lempelser i de aftalte vilkår, sker afkortningen på samme måde.
Kapitel 6 Tilsidesættelse af oplysningspligten § 23. Er kreditomkostningerne ikke oplyst i overensstemmelse med  

 § 9, stk. 1, nr. 3, skal forbrugeren højst betale lånebeløbet og en årlig  

 rente af den til enhver tid værende restgæld, der svarer til Nationalbankens  

 diskonto med et tillæg på 6 pct.
Stk. 2. Er kreditomkostningerne angivet efter § 9, stk. 1, nr. 3,  

 kan kreditgiveren ikke på grundlag af aftalen i øvrigt kræve yderligere  

 kreditomkostninger.
Er oplysningen om de årlige omkostninger i procent som  

 nævnt i § 9, stk. 1, nr. 4, for lavt angivet, kan kreditgiveren ikke kræve  

 højere kreditomkostninger, end hvad der svarer til den procentsats, der er  

 angivet.
 Stk. 3. Reglerne i stk. 1 og 2 gælder ikke, hvis kreditgiveren kan  

 godtgøre, at forbrugeren på trods af de manglende eller urigtige oplysninger  

 har haft et forsvarligt grundlag for at bedømme kreditomkostningerne.
 Stk. 4. Medfører stk. 1 eller 2 en formindskelse af restgælden,  

 skal forbrugeren betale denne i overensstemmelse med den ordning, der er  

 aftalt med kreditgiver, således at afkortning sker i den eller de sidste  

 ydelser, som skal betales.
 § 24. Har sælgeren i et kreditkøb ikke givet oplysninger som  

 foreskrevet i §§ 9-10, jf. § 8, kan kreditgiveren i almindelighed ikke kræve  

 godtgørelse for omkostninger, som ellers ville påløbe i anledning af  

 forbrugerens misligholdelse.
Kapitel 7 Forbrugerens betalinger Indbetaling til postvæsenet og pengeinstitutter § 25. Indbetaling ifølge en kreditaftale til postvæsenet eller  

 til et pengeinstitut her i riget, bortset fra Grønland, til befordring til  

 betalingsstedet er rettidig, når den sker inden for den betalingsfrist, der  

 gælder efter kreditaftalen.
Indfrielse af fordringen før forfaldstidspunktet § 26. Forbrugeren kan til enhver tid betale sin gæld i henhold  

 til en kreditaftale, uanset om den helt eller delvis er forfalden.  

 Forbrugeren har i så fald ret til reduktion af kreditomkostningerne i  

 overensstemmelse med reglerne i § 27.
 Stk. 2. Stk. 1 gælder ikke for pantebreve i fast ejendom.
 § 27. Vil forbrugeren betale sin gæld, før den er forfalden, eller  

 gør kreditgiveren krav på betaling af beløb, som ellers ikke ville være  

 forfaldne, eller på tilbagetagelse af det solgte, skal kreditomkostningerne  

 opgøres efter stk. 2-5.
 Stk. 2. I det omfang kreditomkostningerne beregnes som en  

 procentdel af den til enhver tid værende restgæld eller som et gebyr pr.  

 ydelse, kan kreditgiveren ikke kræve kreditomkostninger for den ubenyttede  

 del af kredittiden.
 Stk. 3. I det omfang kreditomkostningerne beregnes på andet  

 grundlag end nævnt i stk. 2, kan afdrag, for hvilke den i aftalen fastsatte  

 betalingstid endnu ikke er kommet, alene kræves betalt med en så stor del,  

 som lånebeløbet udgør af summen af samtlige afdrag.
Stk. 4. Hvis omkostningerne ved stiftelsen af kreditten er  

 særskilt opgjort i aftalen og ikke er urimelige, kan kreditgiveren kræve  

 disse omkostninger betalt uden afkortning.
Omkostningerne fragår da i de  

 afdrag, der skal afkortes efter stk. 3.
 Stk. 5. Skal der betales i afdrag, og betaler forbrugeren uden for  

 fastsat forfaldsdag, anses den ikke udnyttede kredittid, jf. stk. 2, for at  

 løbe fra den første aftalte forfaldsdag, som indtræder efter betalingen.  

 Under tilsvarende omstændigheder nedsættes det første afdrag, der forfalder  

 efter betalingen, ikke efter stk. 3.
 Stk. 6. Stk. 1-5 gælder ikke for pantebreve i fast ejendom.
Afskrivning på fordringen § 28. Ved indbetalinger til kreditgiver kan forbrugeren bestemme,  

 på hvilken af flere fordringer beløbet skal afskrives.
 Stk. 2. Ved en kreditaftale med variabelt lånebeløb anses i denne  

 sammenhæng kreditgiverens samlede tilgodehavende hos forbrugeren som een  

 fordring.
 Stk. 3. Uanset stk. 1 kan det i kreditkøb aftales, at beløb, som  

 forbrugeren indbetaler, først skal afskrives på fordringer, der hidrører fra  

 reparation af det solgte eller andre foranstaltninger vedrørende dette.  

 Anvender kreditgiveren i overensstemmelse med en sådan aftale indbetalte  

 beløb til afskrivning på fordringer som nævnt i 1. pkt., forlænges den  

 aftalte betalingsordning tilsvarende.
Kapitel 8 Forbrugerens misligholdelse § 29. Undlader forbrugeren i et kreditkøb at opfylde sin  

 betalingspligt, har kreditgiveren ikke af den grund ret til at forlange  

 betaling af beløb, som ellers ikke ville være forfaldet, tage det solgte  

 tilbage eller gøre anden aftalt særlig retsvirkning af undladelsen gældende,  

 medmindre forbrugeren er udeblevet med et beløb 30 dage efter dets  

 forfaldstid og betingelserne i stk. 2 er opfyldt.
 Stk. 2. Det forfaldne beløb skal udgøre:
1) mindst en tiendedel af det samlede beløb, der skal betales, eller 2) hvis der i det forfaldne beløb indgår flere afdrag, mindst en  

 tyvendedel af det samlede beløb, der skal betales, eller 3) hele restfordringen.
§ 30. Hvis ikke særlige hensyn til forbrugeren eller kreditgiveren  

 taler imod det, kan fogedretten i kreditkøb henvise en kreditgiver, der ikke  

 har ejendomsforbehold, til så vidt muligt at søge sig fyldestgjort ved  

 tilbagetagelse af det solgte.
Tilbagetagelsen sker da under anvendelse af §§  

 39-40, §§ 43-44 og § 47. Er det solgtes værdi mindre end kreditgiverens  

 tilgodehavende efter § 38, har kreditgiveren krav på betaling af det  

 overskydende beløb.
Stk. 2. Hvis et ejendomsforbehold i en aftale om kreditkøb ikke er  

 gyldigt, fordi betingelserne i § 34 ikke er opfyldt, og fogedretten træffer  

 beslutning efter stk. 1, har kreditgiveren kun under de i § 41 fastsatte  

 betingelser krav på betaling af det beløb, hvormed hans tilgodehavende måtte  

 overstige det solgtes værdi ved tilbagetagelsen.
Har fogedretten i de nævnte  

 køb undladt at træffe afgørelse efter stk. 1, fordi § 36, stk. 2, hindrer  

 tilbagetagelse af det solgte, kan kreditgiveren kun under tilsvarende  

 betingelser kræve betaling af et beløb, der efter fogedrettens skøn  

 overstiger det solgtes værdi på tidspunktet for fogedforretningen.
Kapitel 9 Kreditorskifte Brug af negotiable dokumenter § 31. Kreditgiveren må i forbindelse med en kreditaftale ikke  

 modtage veksel eller andet særligt skylddokument, der forpligter forbrugeren,  

 og som ved overdragelse kan medføre indskrænkning af forbrugerens ret til at  

 fremsætte indsigelser vedrørende aftalen, jf. dog stk. 2.
 Stk. 2. Bestemmelsen i stk. 1 er ikke til hinder for, at  

 kreditgiver får pant i fast ejendom.
 Bevarelse af indsigelser m.v.
 § 32. Det kan ikke aftales, at der ved overdragelse til  

 tredjemand af de rettigheder, der tilkommer kreditgiveren, sælgeren eller  

 leverandøren af en tjenesteydelse, sker indskrænkning af dennes forpligtelser  

 over for forbrugeren.
 § 33. Forbrugeren kan over for anden kreditor gøre samme  

 indsigelser gældende som over for kreditgiveren, sælgeren eller leverandøren  

 af en tjenesteydelse.
Stk. 2. I de tilfælde, der er nævnt i § 5, nr. 2, kan forbrugeren  

 også over for anden kreditor rejse samme pengekrav på grundlag af købet som  

 over for sælgeren.
Forbrugeren må dog først sandsynliggøre, at sælgeren ikke  

 opfylder sine forpligtelser, og kravet kan ikke overstige, hvad vedkommende  

 kreditor har modtaget som betaling fra forbrugeren i anledning af købet.
 Stk. 3. Ved kreditaftaler med henblik på opnåelse af en  

 tjenesteydelse finder bestemmelsen i stk. 2 tilsvarende anvendelse, når  

 vederlaget for tjenesteydelsen dækkes helt eller delvis ved lån indrømmet  

 forbrugeren af en tredjemand på grundlag af en aftale herom mellem denne og  

 leverandøren af tjenesteydelsen.
 Stk. 4. Har kreditgiveren fået pant i fast ejendom, jf. § 31, stk.  

 2, gælder reglerne i stk. 1-3 kun i det omfang, andet ikke følger af reglerne  

 om tinglyste pantebreve i fast ejendom.
Kapitel 10 Køb med ejendomsforbehold Ejendomsforbeholds gyldighed § 34. Ejendomsforbehold er kun gyldigt, såfremt 1) det er aftalt senest ved overgivelsen af det købte til forbrugeren, 2) det samlede beløb, der skal betales, jf. § 9, stk. 1, nr. 5, overstiger  

 2.000 kr., 3) kreditkøbet ikke er sket i henhold til en aftale om kredit med  

 variabelt lånebeløb og 4) sælgeren ved overgivelsen af det købte er fyldestgjort for mindst 30  

 pct. af kontantprisen.
 Stk. 2 . Ved salg af bøger er det uanset bestemmelsen i stk. 1,  

 nr. 4, tilstrækkeligt, at sælgeren, inden nogen del af det købte overgives  

 til forbrugeren, er fyldestgjort for et beløb svarende til det største beløb,  

 der efter aftalen forfalder inden for en måned.
 Stk. 3. Ejendomsforbehold kan ikke aftales til sikkerhed for, at  

 forbrugeren opfylder sine forpligtelser efter et andet køb eller i øvrigt  

 betaler beløb, som kreditor ikke kan godskrive sig efter § 38.
Kreditgiverens adgang til fyldestgørelse § 35. Kreditgiveren skal søge sig fyldestgjort for sit  

 tilgodehavende ved tilbagetagelse af det solgte, jf. dog § 36, stk. 2.  

 Kreditgiveren kan kun i de tilfælde, der er nævnt i §§ 41-42, foretage udlæg  

 i forbrugerens øvrige aktiver.
Udlæg kan foretages på grundlag af  

 fogedrettens opgørelse af kravet.
Betingelser for tilbagetagelse § 36. Kreditgiveren kan umiddelbart på grundlag af købekontrakten  

 søge sig fyldestgjort for sit tilgodehavende hos forbrugeren gennem  

 tilbagetagelse af det solgte ved fogedrettens hjælp, hvis kontrakten 1) er underskrevet af forbrugeren og overgivet til den pågældende i  

 genpart og 2) indeholder ejendomsforbehold.
 Stk. 2 . Tilbagetagelse af det solgte kan uanset forbrugerens  

 samtykke ikke ske, hvis det efter retsplejelovens § 509, stk. 1, eller § 515,  

 stk. 2, ville være undtaget fra udlæg.
 § 37. Hvis forbrugeren, inden der er sket tilbagetagelse af det  

 solgte, har betalt det beløb, som ikke blev betalt i rette tid, med tillæg af  

 renter og kreditgiverens eventuelle omkostninger, kan kreditgiveren ikke tage  

 det solgte tilbage, forlange betaling af beløb, som ellers ikke ville være  

 forfaldet, eller gøre anden aftalt særlig retsvirkning af undladelsen  

 gældende, medmindre dette på grund af særlige omstændigheder ved  

 misligholdelsen må anses for påkrævet.
Opgørelse af fordringen § 38. Vil kreditgiveren i et køb med ejendomsforbehold tage det  

 solgte tilbage, kan denne ved opgørelsen af sit tilgodehavende kun medregne 1) den ubetalte del af fordringen med fradrag efter § 27, stk. 2-3, 2) rente af forfaldne ydelser og 3) nødvendige omkostninger ved tilbagetagelsen, herunder  

 inkassoomkostninger, medmindre § 24 er til hinder herfor.
Opgørelse af det solgtes værdi § 39. Tages det solgte tilbage, skal dets værdi ved  

 tilbagetagelsen indgå i opgørelsen mellem parterne til fordel for  

 forbrugeren.
 Stk. 2. Ved det solgtes værdi forstås det beløb, som sælgeren kan  

 opnå ved at sælge tingen på hensigtsmæssig måde, eventuelt efter en rimelig  

 istandsættelse.
 § 40. Hvis det solgtes værdi overstiger det beløb, som  

 kreditgiveren kan beregne sig efter § 38, kan kreditgiveren kun tage tingen  

 tilbage, hvis det overskydende beløb samtidig betales til forbrugeren.
 § 41. Er det solgtes værdi mindre end kreditgiverens  

 tilgodehavende efter § 38, har kreditgiveren kun krav på betaling af det  

 overskydende beløb, i det omfang særlige omstændigheder taler derfor, navnlig  

 hvis forbrugeren har udvist forsømmelighed ved brugen eller opbevaringen af  

 det købte eller har lagt hindringer i vejen for tilbagetagelsesforretningen.
 § 42. Hvis § 36, stk. 2, hindrer tilbagetagelse af det solgte, kan  

 kreditgiveren kun, hvis der foreligger særlige omstændigheder som nævnt i §  

 41, foretage udlæg for et beløb, der overstiger det solgtes værdi på  

 tidspunktet for tilbagetagelsesforretningen.
 Stk. 2. Hvis det solgte ikke findes hos forbrugeren under  

 tilbagetagelsesforretningen, kan kreditgiveren foretage udlæg hos forbrugeren  

 for sit tilgodehavende efter § 38, således som dette opgøres af fogedretten.
Forbrugerens indløsnings- og udtagelsesret § 43. Har kreditgiveren fået det solgte tilbage, kan forbrugeren  

 i 14 dage derefter indløse det solgte mod at betale kreditgiverens  

 tilgodehavende beregnet efter § 38. Forbrugeren kan under  

 tilbagetagelsesforretningen give afkald på denne ret.
§ 44. Er flere ting solgt ved samme aftale, og fremsætter  

 kreditgiveren krav om at tage dem tilbage, kan forbrugeren udtage en eller  

 flere af tingene efter eget valg mod at betale det beløb, hvormed  

 kreditgiverens tilgodehavende beregnet efter § 38 overstiger værdien af de  

 øvrige ting.
Er kreditgiverens tilgodehavende mindre end denne værdi, har  

 forbrugeren krav på at få betalt det overskydende beløb samtidig med  

 tilbagetagelsen.
Stk. 2. Hvis kreditgiveren har taget tingene tilbage, kan  

 forbrugeren i 14 dage derefter indløse en eller flere af tingene efter eget  

 valg mod at betale det beløb, hvormed kreditgiverens tilgodehavende beregnet  

 efter § 38 overstiger værdien af de øvrige ting.
Forbrugeren kan under  

 tilbagetagelsesforretningen give afkald på denne ret.
 Stk. 3. Forbrugeren kan dog ikke overtage en ting, der hører  

 således sammen med ting, som kreditgiveren tager tilbage, at fraskillelsen  

 ville medføre væsentlig værdiforringelse af det tilbagetagne.
Fremgangsmåden ved tilbagetagelse § 45. Anmodning om tilbagetagelse af det solgte skal være  

 skriftlig og være ledsaget af en opgørelse af kreditgiverens tilgodehavende  

 samt købekontrakten i original eller genpart.
Hvis købekontrakten ikke  

 indeholder de oplysninger, der er nævnt i § 9, stk. 1, skal det i anmodningen  

 oplyses, om rekvisitus er en forbruger.
Det originale dokument skal  

 fremlægges under fogedforretningen.
Fogedretten kan om fornødent kræve, at  

 det originale dokument skal foreligge, før fogedforretningen berammes.
 Stk. 2. Anmodningen skal fremsættes over for fogedretten, hvor  

 forbrugeren har hjemting, jf. retsplejelovens §§ 235-236. Har forbrugeren  

 ikke hjemting her i landet, finder retsplejelovens § 487, stk. 1, nr. 4, og  

 stk. 2-4, tilsvarende anvendelse med de undtagelser, som følger af  

 retsplejelovens § 247.
Stk. 3. Udebliver kreditgiveren fra forretningen, afviser  

 fogedretten denne.
Om forbrugerens pligt til efter tilsigelse at møde i  

 fogedretten og give de nødvendige oplysninger gælder retsplejelovens § 494,  

 stk. 1-3, jf. stk. 4, og § 497. Om fogedrettens vejledningspligt og adgang  

 til beskikkelse af advokat for en part gælder retsplejelovens § 500.
§ 46. Er der anmodet om tilbagetagelse af det solgte på grund af  

 forsinkelse med betalingen, kan fogedretten udsætte forretningen i indtil 4  

 måneder fra anmodningens modtagelse, hvis det må antages, at forbrugeren er  

 kommet i forbigående økonomiske vanskeligheder.
Udsættelse bør ikke ske, hvis  

 kreditgiverens sikkerhed bringes i fare.
Fogedretten kan fastsætte vilkår for  

 udsættelsen.
Hvis forbrugerens forhold giver anledning til det, kan  

 fogedretten til enhver tid bestemme, at forretningen skal fremmes.
 § 47. Det solgtes værdi ansættes af fogedretten, eventuelt efter  

 tilkaldelse af sagkyndig bistand.
 Stk. 2. Enhver af parterne kan forlange, at fogedretten på  

 grundlag af en vurdering, som foretages af en eller flere sagkyndige personer  

 efter rettens nærmere bestemmelse, foretager en fornyet prøvelse af  

 værdiansættelsen.
Stk. 3. Anmodning om fornyet prøvelse af værdiansættelsen skal  

 fremsættes inden afslutningen af det retsmøde, hvor værdiansættelsen finder  

 sted.
Den, der fremsætter anmodningen, skal stille sikkerhed for  

 omkostningerne ved tilvejebringelse af grundlaget for den fornyede prøvelse,  

 medmindre fogedretten på grund af særlige omstændigheder fritager den  

 pågældende derfor.
Ved opgørelsen af parternes mellemværende afgør  

 fogedretten, hvem af dem der skal bære omkostningerne.
Såfremt hensynet til  

 en part i særlig grad taler derfor på grund af den pågældendes økonomiske  

 forhold, kan fogedretten bestemme, at omkostningerne helt eller delvis skal  

 betales af staten.
Tilbagetagelse uden fogedrettens medvirken § 48. Har kreditgiveren uden fogedrettens medvirken taget det  

 solgte tilbage fra forbrugeren uden dennes samtykke, skal fogedretten afvise  

 en fogedforretning i anledning af købet eller tilbagetagelsen, medmindre der  

 foreligger særlige omstændigheder eller kreditgiver efter tilbagetagelsen har  

 erhvervet et særligt retsgrundlag.
Stk. 2. Har kreditgiveren og forbrugeren udenretligt aftalt, at  

 kreditgiveren i anledning af forbrugerens misligholdelse får det solgte  

 tilbageleveret uden fogedrettens medvirken, kan kreditgiveren ikke påberåbe  

 sig nogen aftale med forbrugeren, hvorefter der påhviler denne yderligere  

 forpligtelser over for kreditgiveren i anledning af købet.
Har kreditgiveren  

 taget det solgte tilbage som nævnt i stk. 1, kan kreditgiveren heller ikke på  

 andet grundlag gøre yderligere krav gældende mod forbrugeren i anledning af  

 købet, medmindre der foreligger særlige omstændigheder.
Kapitel 11 Ikke-forbrugerkøb § 49. § 22 og §§ 25-29 finder tilsvarende anvendelse på  

 kreditkøb, der ikke er forbrugerkøb.
 § 50. Kapitel 10 finder tilsvarende anvendelse på kreditkøb, der  

 ikke er forbrugerkøb, og hvor der er aftalt ejendomsforbehold med hensyn til  

 det solgte, jf. dog stk. 2.
 Stk. 2. § 34, stk. 1, nr. 4, § 35, §§ 41-42, § 45, stk. 2, og §  

 48, stk. 2, finder ikke anvendelse på de i stk. 1 nævnte køb.
 § 51. I køb med ejendomsforbehold som nævnt i § 50 kan  

 kreditgiveren ikke gøre udlæg i det solgte, men kan søge sig fyldestgjort  

 enten ved tilbagetagelse af det solgte, jf. dog § 36, stk. 2, eller ved  

 foretagelse af udlæg i køberens øvrige aktiver.
 Stk. 2. Hvis foretagelse af udlæg skønnes at ville medføre  

 urimeligt tab eller væsentlige ulemper for køberen, kan fogedretten henvise  

 kreditgiveren til så vidt muligt at søge sig fyldestgjort ved tilbagetagelse  

 af det solgte.
Stk. 3. Er det solgtes værdi mindre end kreditgiverens  

 tilgodehavende efter § 38, har kreditgiveren krav på betaling af det  

 overskydende beløb.
For sit krav kan kreditgiveren foretage udlæg hos køberen  

 på grundlag af fogedrettens opgørelse af kravet.
Det samme gælder, hvis § 36,  

 stk. 2, hindrer tilbagetagelse, eller hvis det solgte ikke findes hos køberen  

 under tilbagetagelsesforretningen.
 § 52. Anmodning om tilbagetagelse af det solgte skal fremsættes  

 over for fogedretten, enten hvor køberen har hjemting, jf. retsplejelovens §§  

 235-236 og §§ 238-240, eller hvor køberen driver erhvervsmæssig virksomhed,  

 jf. retsplejelovens § 237. Er der ikke værneting her i landet efter 1. pkt.,  

 finder retsplejelovens § 487, stk. 1, nr. 4, og stk. 2-4, tilsvarende  

 anvendelse med de undtagelser, som følger af retsplejelovens § 247.
Kapitel 12 Forskellige bestemmelser § 53. Justitsministeren kan bestemme, at lovens regler eller  

 nogle af disse ikke anvendes på kreditkøb, der er af en særlig beskaffenhed  

 eller angår bestemte arter af løsøre, eller kun anvendes på sådanne køb med  

 de afvigelser, som tilsiges af de pågældende købs særlige karakter.
 Stk. 2. Justitsministeren kan bestemme, at lovens regler eller  

 nogle af disse ikke anvendes på kreditter, der ydes til en rente, der er  

 lavere end markedsrenten, og som ikke tilbydes offentligheden i  

 almindelighed, eller kun anvendes på sådanne kreditter med de afvigelser, som  

 tilsiges af de pågældende kreditters særlige karakter.
 § 54. Justitsministeren kan fastsætte regler, hvorefter skriftlige  

 aftaler og dokumenter, der er omfattet af loven, skal være påtrykt en af  

 ministeren udarbejdet vejledning om forbrugerens retsstilling.
 § 55. Justitsministeren kan, i det omfang det betinges af  

 prisudviklingen, ændre beløbsangivelsen i § 3, stk. 3, nr. 1, § 19, stk. 1, §  

 20, stk. 1, og § 34, stk. 1, nr. 2.
 Stk. 2 . Justitsministeren kan hvert andet år efter forhandling  

 med Danmarks Nationalbank og Økonomiministeriet ændre den rente, der er  

 fastsat i § 23, stk. 1.
Kapitel 13 Straffebestemmelser § 56. Den, der overtræder § 31, straffes med bøde.
 Stk. 2. Med bøde straffes endvidere den, der gør sig skyldig i  

 grov eller oftere gentagen overtrædelse af § 9, § 10, § 12 eller § 14 eller i  

 grov eller gentagen overtrædelse af § 19 eller § 20.
 Stk. 3. I forskrifter, der udfærdiges i medfør af § 54, kan der  

 fastsættes straf af bøde for overtrædelse af forskrifterne.
 Stk. 4. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
§ 57. Den, der driver virksomhed med kreditgivning, der er  

 omfattet af loven, eller medvirker hertil, kan ved dom for strafbart forhold  

 frakendes retten til fortsat at drive den pågældende virksomhed eller til at  

 drive den under visse former eller til at medvirke hertil.
Straffelovens § 79  

 finder tilsvarende anvendelse.
 Stk. 2 . Påstand om frakendelse efter stk. 1 nedlægges af  

 anklagemyndigheden efter anmodning fra forbrugerombudsmanden.
 Stk. 3. Straffesager efter denne lov, hvor der er spørgsmål om  

 frakendelse efter stk. 1, kan behandles ved Sø- og Handelsretten i København.  

 I øvrigt gælder reglerne i retsplejelovens kapitel 63.
 Stk. 4. Den, som driver virksomhed, hvortil retten er frakendt ham  

 i medfør af stk. 1, eller som i sin virksomhed lader nogen, som er frakendt  

 retten hertil, medvirke ved salg på kredit, straffes med bøde, medmindre  

 højere straf er forskyldt efter straffelovens § 131. Drives virksomheden af  

 et aktieselskab, anpartsselskab, andelsselskab eller lignende, kan der  

 pålægges selskabet som sådant bødeansvar.
Kapitel 14 Ikrafttrædelses- og overgangsbestemmelser § 58. Loven træder i kraft den 1. januar 1991, jf. dog stk. 2.
 Stk. 2. Bestemmelserne i § 9, stk. 1, nr. 4, og § 10, stk. 1, nr.  

 3, træder først i kraft den 1. januar 1993.
 Stk. 3. Lovens bestemmelser finder anvendelse på kreditaftaler,  

 der indgås efter ikrafttrædelsen.
 Stk. 4. Lov nr. 275 af 9. juni 1982 om køb på kredit ophæves.  

 Loven gælder dog fortsat for kreditkøb, der er indgået inden denne lovs  

 ikrafttræden.
 § 59. I lov om tinglysning, jf. lovbekendtgørelse nr. 622 af 15.  

 september 1986, som ændret ved § 7 i lov nr. 138 af 7. marts 1990, ændres i  

§ 42 a, stk. 1, »postvæsenet« til: »postvæsenet eller  

 til et pengeinstitut«.
 § 60. Loven gælder ikke for Færøerne og Grønland, men §§ 1-58 kan  

 ved kongelig anordning sættes i kraft for disse landsdele med de afvigelser,  

 som de særlige færøske og grønlandske forhold tilsiger.
Bilag Oprindeligt fremsat forslag Indholdsfortegnelse Kapitel 1. Indledende bestemmelser Lovens anvendelsesområde §§ 1-4 Definitioner §§ 5-6 Lovens fravigeligehed § 7 Kapitel 2. Kreditgiverens oplysningspligt Formkrav til kreditaftaler § 8 Kreditaftaler med fast lånebeløb § 9 Kreditaftaler med variabelt lånebeløb §§ 10-12 Opgørelse af kreditomkostningerne §§ 13-14 Variable kreditomkostninger § 15 Beregning af de årlige omkostninger i procent §§ 16-18 Kapitel 3. Særlige kreditvilkår i kreditkøb §§ 19-20 Kapitel 4. Forbud mod underpant i kreditkøb § 21 Kapitel 5. Generalklausul § 22 Kapitel 6. Tilsidesættelse af oplysningspligten §§ 23-24 Kapitel 7. Forbrugerens betalinger Indfrielse af fordringen før forfaldstidspunktet §§ 25-26 Afskrivning på fordringen § 27 Kapitel 8. Forbrugerens misligholdelse §§ 28-29 Kapitel 9. Kreditorskifte Brug af negotiable dokumenter § 30 Cut-off klausuler § 31 Bevarelse af indsigelser § 32 Kapitel 10. Køb med ejendomsforbehold Ejendomsforbeholds gyldighed § 33 Kreditgiverens adgang til fyldestgørelse § 34 Betingelser for tilbagetagelse §§ 35-36 Opgørelse af fordringen § 37 Opgørelse af det solgtes værdi §§ 38-41 Forbrugerens indløsnings- og udtagelsesret §§ 42-43 Fremgangsmåden ved tilbagetagelse § 44-46 Tilbagetagelse uden fogedrettens medvirken § 47 Kapitel 11. Ikke-forbrugerkøb §§ 48-51 Kapitel 12. Forskellige bestemmelser §§ 52-54 Kapitel 13. Straffebestemmelser §§ 55-56 Kapitel 14. Ikrafttrædelses- og overgangsbestemmelser §§ 57-58 Kapitel 1 Indledende bestemmelser Lovens anvendelsesområde § 1. Loven gælder for kreditaftaler, hvor en erhvervsdrivende  

 (kreditgiveren) yder eller giver tilsagn om at yde kredit som led i sit  

 erhverv, når kreditten hovedsagelig er bestemt til ikke-erhvervsmæssig  

 anvendelse for den anden part (forbrugeren), og kreditgiveren vidste eller  

 burde vide dette.
 Stk. 2. Kreditgiveren har bevisbyrden for, at kreditten ikke hovedsagelig  

 er bestemt til ikke-erhvervsmæssig anvendelse for den anden part.
§ 2. Lovens kapitel 11 gælder for køb på kredit, hvor kreditten ikke  

 hovedsagelig er bestemt til ikke-erhvervsmæssig anvendelse for den anden  

 part.
Kapitel 11 gælder dog ikke for erhvervsdrivendes køb til videresalg  

 eller af materialer, der indgår i virksomhedens produktion.
 § 3. Loven finder ikke anvendelse på:
 1) Kreditaftaler, som er indgået med henblik på erhvervelse eller  

 bevarelse af en fast ejendom eller med henblik på opførelse, modernisering  

 eller forbedring af en bygning.
2) Kreditaftaler, hvor kreditten skal indfries senest 3 måneder efter  

 aftalens indgåelse eller ved kreditkøb senest 3 måneder efter  

 salgsgenstandens levering Stk. 2. Uanset bestemmelsen i stk. 1, nr. 2, gælder loven, hvis der  

 foreligger et køb med ejendomsforbehold, eller et kreditkøb i henhold til en  

 aftale om kredit med variabelt lånebeløb.
 Stk. 3. Lovens kapitel 2 gælder ikke for kreditaftaler, hvor der ikke  

 betinges vederlag for kreditten.
Definitioner § 4. Ved en kreditaftale forstås en aftale om kredit i form af henstand,  

 lån eller anden tilsvarende form for finansiel ydelse.
 Stk. 2. En aftale om et vedvarende kontraktsforhold, hvor forbrugeren har  

 ret til at betale helt eller delvis bagud, anses ikke for en kreditaftale.
§ 5. Som kreditkøb betegnes en kreditaftale med henblik på køb af løsøre,  

 hvorefter 1) forbrugeren efter aftale med sælgeren har fået henstand med betaling af  

 købesummen eller en del af denne, eller 2) købesummen helt eller delvis dækkes ved lån indrømmet forbrugeren af en  

 trediemand på grundlag af en aftale herom mellem denne og sælgeren.
 Stk. 2. Som kreditkøb anses endvidere køb fra ikke-erhvervsdrivende, hvis  

 aftalen er indgået eller formidlet for sælgeren af en erhvervsdrivende.
 § 6. Ved køb med ejendomsforbehold forstås et kreditkøb, hvor det er  

 aftalt, at sælgeren kan tage det solgte tilbage, hvis forbrugeren ikke  

 opfylder sine forpligtelser.
 Stk. 2. Som køb med ejendomsforbehold anses også en aftale, der er  

 betegnet som lejekontrakt, eller hvorefter betalingen i øvrigt fremtræder som  

 vederlag for brug af tingen, såfremt det må antages at have været meningen,  

 at modtageren af tingen skal blive ejer af den.
Lovens fravigelighed § 7. Loven kan ikke ved forudgående aftale fraviges til skade for  

 forbrugeren eller den i § 2 nævnte anden part.
Det samme gælder forskrifter,  

 som er fastsat i henhold til loven.
 Stk. 2. Bestemmelserne i § 48 kan fraviges ved aftale.
Kapitel 2 Kreditgiverens oplysningspligt Formkrav til kreditaftaler § 8. En kreditaftale skal udfærdiges skriftligt og indeholde de  

 oplysninger, der er nævnt i § 9 eller § 10 og § 14 samt aftalens øvrige  

 væsentlige vilkår.
 Stk. 2. Forbrugeren skal i forbindelse med aftalens indgåelse have  

 overgivet en genpart af kreditaftalen.
Kreditaftaler med fast lånebeløb § 9. Ved indgåelse af en kreditaftale med fast lånebeløb skal  

 kreditgiveren oplyse forbrugeren om:
 1) Hovedstolen : Lånebeløbet uden tillæg af nogen art.
 2) Størrelsen af en eventuel udbetaling .
 3) Kreditomkostningerne angivet som et beløb og opgjort i  

 overensstemmelse med § 13.
 4) De årlige omkostninger i procent: Den samlede pris for kreditten  

 udtrykt i procent pr. år af hovedstolen og beregnet i overensstemmelse med §§  

 16-18.
 5) Det samlede beløb, der skal betales : Summen af hovedstolen,  

 udbetalingen og kreditomkostningerne.
 6) De enkelte ydelser, disses antal og forfaldstid.
 Stk. 2. Har parterne aftalt, at kreditomkostningerne, ydelserne eller  

 andre vilkår, der har betydning for størrelsen af de årlige omkostninger i  

 procent, kan ændres under kreditaftalens forløb, skal kreditgiveren oplyse  

 forbrugeren herom samt angive de betingelser, hvorunder omkostningerne  

 således kan ændres.
 Stk. 3. Er det ikke muligt at beregne de årlige omkostninger i procent,  

 skal kreditgiveren i stedet oplyse forbrugeren om den nominelle årlige rente.
 Stk. 4. Stk. 1 finder kun anvendelse ved kreditaftaler, hvor det samlede  

 beløb, der skal betales, overstiger 1.500 kr.
Kreditaftaler med variabelt lånebeløb § 10. Ved indgåelse af en kreditaftale med variabelt lånebeløb skal  

 kreditgiveren oplyse forbrugeren om:
 1) Kreditrammen : Det eventuelle højeste beløb, som må trækkes på  

 kontoen.
 2) De nærmere regler og betingelser for pålæg af kreditomkostninger  

 , jf. § 13, samt beregningsmåden for sådanne omkostninger, herunder den  

 nominelle årlige rente, hvis en periodisk rente anvendes.
 3) De årlige omkostninger i procent ved forskellige udnyttelser af  

 kontoen: Den samlede pris for kreditten udtrykt i procent pr. år af  

 lånebeløbet og beregnet i overensstemmelse med §§ 16-18.
 4) Det samlede beløb, der skal betales ved for skellige udnyttelser  

 af kontoen: Summen af lånebeløbet og kreditomkostningerne.
 5) Hvorledes gælden skal betales.
 6) Hvor ofte forbrugeren vil modtage kontoudtog.
 7) Betingelserne for ophævelse af aftalen.
 Stk. 2. Bestemmelserne i § 9, stk. 2-3, finder tilsvarende anvendelse.
 § 11. For hver periode, for hvilken der ifølge en aftale som nævnt i § 10  

 skal tilsendes forbrugeren kontoudtog, kan der kun kræves vederlag for  

 kreditten, såfremt der ved afslutningen af perioden tilsendes forbrugeren  

 kontoudtog, der indeholder oplysning om:
 1) Saldoen ved periodens begyndelse og slutning.
 2) Størrelsen af og tidspunktet for debiteringer og krediteringer i løbet  

 af perioden.
 3) Den nominelle årlige rente, hvis en periodisk rente anvendes.
 4) Tidspunktet, inden hvilket betaling i givet fald skal ske for at undgå,  

 at der pålægges yderligere kreditomkostninger.
 § 12. Når forbrugeren med kreditgiverens stiltiende accept overskrider  

 kreditrammen som nævnt i § 10, stk. 1, nr. 1, og overtrækket vedvarer ud over  

 tre måneder, skal kreditgiver gøre forbrugeren bekendt med den årlige  

 nominelle rente og eventuelle omkostninger i forbindelse med overtrækket samt  

 enhver ændring heri.
Opgørelse af kreditomkostningerne § 13. Kreditomkostningerne omfatter alle omkostninger, herunder renter og  

 andre omkostninger, som forbrugeren skal betale for kreditten, jf. dog stk.  

 2.
 Stk. 2. Med henblik på opgørelsen af de årlige omkostninger i procent ses  

 der bort fra følgende omkostninger:
 1) Misligholdelsesomkostninger.
 2) Omkostninger, som forbrugeren skal betale ved køb af løsøre eller  

 tjenesteydelser, hvad enten der købes kontant eller på kredit.
 3) Omkostninger ved overførsel af penge.
 4) Omkostninger ved at føre en konto til brug ved betaling af ydelserne på  

 kreditten, bortset fra omkostninger ved opkrævning af betalinger, hvad enten  

 de opkræves kontant eller på anden måde.
 5) Medlemsbidrag ved optagelse i foreninger eller sammenslutninger i  

 henhold til en anden aftale end kreditaftalen, selv om disse bidrag har  

 indvirkning på kreditvilkårene.
 6) Forsikrings- eller garantiomkostninger, medmindre forsikringen eller  

 garantien skal tjene til sikkerhed for kredittens tilbagebetaling.
 Stk. 3. Bestemmelserne i stk. 2, nr. 3-4, finder kun anvendelse, hvis  

 forbrugeren har rimelig valgfrihed med hensyn til, hvorledes pengeoverførslen  

 eller betalingen skal ske, og hvis omkostningerne ikke er unormalt store.
§ 14. Kreditgiveren skal ved aftalens indgåelse oplyse forbrugeren om  

 størrelsen af de omkostninger, der er nævnt i § 13, stk. 2, nr. 2-6, samt  

 angive, under hvilke omstændigheder de skal betales.
Hvis størrelsen af  

 omkostningerne ikke er kendt, skal kreditgiver om muligt oplyse forbrugeren  

 om beregningsmåden for omkostningerne eller foretage et skøn over  

 omkostningernes størrelse.
Variable kreditomkostninger § 15. Lovens regler om, at der skal gives forbrugeren oplysning om renten  

 eller om beløb, hvori renten indgår, jf. § 9 og § 10, hindrer ikke, at  

 parterne aftaler, at renten helt eller delvis skal være variabel.  

 Oplysningerne skal i så fald gives på grundlag af renten på tidspunktet for  

 oplysningerne og med angivelse af, hvorledes renten er variabel.
 Stk. 2. Medmindre kreditgiver har tilladelse til at drive virksomhed efter  

 lov om banker og sparekasser m.v. eller lov om realkreditinstitutter, kan det  

 alene aftales, at renten helt eller delvis skal variere med størrelsen af  

 Nationalbankens diskonto eller lignende forhold, som kreditgiver er uden  

 indflydelse på.
 Stk. 3. Stk. 1-2 finder tilsvarende anvendelse med hensyn til andre  

 kreditomkostninger end renten.
 Stk. 4. Kreditgiveren skal underrette forbrugeren om enhver ændring i den  

 årlige nominelle rente eller de øvrige omkostninger, når ændringen indtræder.  

 Underretningen kan gives i et kontoudtog.
Beregning af de årlige omkostninger i procent § 16. De årlige omkostninger i procent defineres som den omkostningssats,  

 der på årsbasis giver samme nutidsværdi af de samlede nuværende eller  

 fremtidige forpligtelser (lån, tilbagebetaling og omkostninger), der følger  

 af aftalen mellem kreditgiveren og forbrugeren.
 Stk. 2. Beregningen af de årlige omkostninger i procent foretages i  

 overensstemmelse med den matematiske formel, som findes i bilaget til loven.
 Stk. 3. Justitsministeren kan fastsætte nærmere regler om fremgangsmåden  

 ved beregning af de årlige omkostninger i procent.
 § 17. Beregningen af de årlige omkostninger i procent foretages på  

 tidspunktet for kreditaftalens indgåelse.
 Stk. 2. Beregningen af de årlige omkostninger foretages ud fra den  

 antagelse, at kreditaftalen løber i det aftalte tidsrum, og at kreditgiveren  

 og forbrugeren opfylder deres forpligtelser ifølge aftalen.
 § 18. Hvis kreditaftalen åbner mulighed for at ændre rentesatsen eller  

 størrelsen af andre omkostninger, der indgår i beregningen af de årlige  

 omkostninger i procent, men som ikke kan kvantificeres ved beregningen,  

 foretages beregningen af de årlige omkostninger i procent ud fra den  

 antagelse, at rentesatsen og de øvrige omkostninger er konstante i forhold  

 til udgangsniveauet, og at de finder anvendelse, indtil kreditaftalen  

 udløber.
 Stk. 2. Beregningen af de årlige omkostninger i procent foretages om  

 nødvendigt ud fra følgende antagelser:
 1) Hvis der i kreditaftalen ikke er fastsat noget loft over kredittens  

 størrelse, anses kreditrammen for værende lig med 15.000 kr.
 2) Hvis der i kreditaftalen ikke er fastsat nogen tidsplan for  

 tilbagebetalingen, eller hvis en sådan ikke fremgår af aftalen i øvrigt,  

 anses kredittens løbetid for at være 1 år.
 3) Hvis kreditaftalen indeholder flere datoer for tilbagebetaling, anses  

 kreditten for effektueret og ydelserne for betalt på det tidligste af de i  

 aftalen fastsatte tidspunkter, medmindre andet fremgår af kreditaftalen.
Kapitel 3 Særlige kreditvilkår i kreditkøb § 19. I kreditkøb, der ikke sker i henhold til en aftale om kredit med  

 variabelt lånebeløb, og hvor kontantprisen overstiger 2.000 kr., må sælgeren  

 eller en kreditgiver som nævnt i § 5, stk. 1, nr. 2, kun indgå eller anvende  

 en aftale, hvorefter 1) denne ved overgivelsen af det købte til forbrugeren skal være  

 fyldestgjort for mindst 30 pct. af kontantprisen, og 2) resten af det beløb, der skal betales, skal erlægges inden 3 år fra  

 aftalens indgåelse.
 Stk. 2. Ved kontantprisen forstås den pris, for hvilken tingen ved  

 aftalens indgåelse kunne være købt mod kontant betaling hos sælgeren.
 Stk. 3. Stk. 1 gælder ikke ved salg af bogværker under udgivelse.
 § 20. I kreditkøb, der sker i henhold til en aftale om kredit med  

 variabelt lånebeløb, må en sælger eller en kreditgiver som nævnt i § 5, stk.  

 1, nr. 2, kun indgå eller anvende en aftale, hvorefter forbrugeren hver måned  

 for den foregående periode skal betale mindst 5 pct. af saldoen ved periodens  

 begyndelse og 30 pct. af kontantprisen af salgsgenstande over 2.000 kr., der  

 er købt i perioden.
 Stk. 2. En periode som nævnt i stk. 1 må højst være af 1 måneds varighed.
Kapitel 4 Forbud mod underpant i kreditkøb § 21. I kreditkøb kan kreditgiveren ikke i forbindelse med aftalens  

 indgåelse eller leveringen af det solgte få pant i dette til sikkerhed for,  

 at forbrugeren opfylder sine forpligtelser.
 Stk. 2. Bestemmelsen i stk. 1 hindrer ikke, at kreditgiveren efter  

 reglerne om pantsætning af fast ejendom får pant i det solgte, når dette  

 udgør tilbehør til eller bestanddel af en fast ejendom.
Kapitel 5 Generalklausul § 22. Er det beløb, som forbrugeren efter aftalen skal betale som vederlag  

 eller omkostninger, urimeligt, skal det nedsættes til, hvad der skønnes  

 rimeligt.
Medmindre andet bestemmes af retten, sker afkortningen i det eller  

 de sidste beløb, der skal betales efter aftalen.
Er der afkrævet forbrugeren  

 et urimeligt vederlag for at give den pågældende henstand eller andre  

 lempelser i de aftalte vilkår, sker afkortningen på samme måde.
Kapitel 6 Tilsidesættelse af oplysningspligten § 23. Er kreditomkostningerne ikke oplyst i overensstemmelse med § 9, stk.  

 1, nr. 3, skal forbrugeren højst betale hovedstolen og en årlig rente af den  

 til enhver tid værende restgæld, der svarer til Nationalbankens diskonto med  

 et tillæg på 6 pct.
Stk. 2. Er kreditomkostningerne angivet efter § 9, stk. 1, nr. 3, kan  

 kreditgiveren ikke på grundlag af aftalen i øvrigt kræve yderligere  

 kreditomkostninger.
Er oplysningen om de årlige omkostninger i procent som  

 nævnt i § 9, stk. 1, nr. 4, for lavt angivet, kan kreditgiveren ikke kræve  

 højere kreditomkostninger, end hvad der svarer til den procentsats, der er  

 angivet.
 Stk. 3. Reglerne i stk. 1 og 2 gælder ikke, hvis kreditgiveren kan  

 godtgøre, at forbrugeren på trods af de manglende eller urigtige oplysninger  

 har haft et forsvarligt grundlag for at bedømme kreditomkostningerne.
 Stk. 4. Medfører stk. 1 eller 2 en formindskelse af restgælden, skal  

 forbrugeren betale denne i overensstemmelse med den ordning, der er aftalt  

 med kreditgiver, således at afkortning sker i den eller de sidste ydelser,  

 som skal betales.
 § 24. Har sælgeren i et kreditkøb ikke givet oplysninger som foreskrevet i  

 § 9, jf. § 8, kan kreditgiveren i almindelighed ikke kræve godtgørelse for  

 omkostninger, som ellers ville påløbe i anledning af forbrugerens  

 misligholdelse.
Kapitel 7 Forbrugerens betalinger.
Indfrielse af fordringen før forfaldstidspunktet § 25. Forbrugeren kan til enhver tid betale sin gæld i henhold til en  

 kreditaftale, uanset om den helt eller delvis er forfalden.
Forbrugeren har i  

 så fald ret til reduktion af kreditomkostningerne i overensstemmelse med  

 reglerne i § 26.
 § 26. Vil forbrugeren betale sin gæld, før den er forfalden, eller gør  

 kreditgiveren krav på betaling af beløb, som ellers ikke ville være  

 forfaldne, eller på tilbagetagelse af det solgte, skal kreditomkostningerne  

 opgøres efter stk. 2-5.
 Stk. 2. I det omfang kreditomkostningerne beregnes som en procentdel af  

 den til enhver tid værende restgæld eller som et gebyr pr. ydelse, kan  

 kreditgiveren ikke kræve kreditomkostninger for den ubenyttede del af  

 kredittiden.
 Stk. 3. I det omfang kreditomkostningerne beregnes på andet grundlag end  

 nævnt i stk. 2, kan afdrag, for hvilke den i aftalen fastsatte betalingstid  

 endnu ikke er kommet, alene kræves betalt med en så stor del, som hovedstolen  

 udgør af summen af samtlige afdrag.
Stk. 4. Hvis omkostningerne ved stiftelsen af kreditten er særskilt  

 opgjort i aftalen og ikke er urimelige, kan kreditgiveren kræve disse  

 omkostninger betalt uden afkortning.
Omkostningerne fragår da i de afdrag,  

 der skal afkortes efter stk. 3.
Stk. 5. Skal der betales i afdrag, og betaler forbrugeren uden for fastsat  

 forfaldsdag, anses den ikke udnyttede kredittid, jf. stk. 2, for at løbe fra  

 den første aftalte forfaldsdag, som indtræder efter betalingen.
Under  

 tilsvarende omstændigheder nedsættes det første afdrag, der forfalder efter  

 betalingen, ikke efter stk. 3.
Afskrivning på fordringen § 27. Ved indbetalinger til kreditgiver kan forbrugeren bestemme, på  

 hvilken af flere fordringer beløbet skal afskrives.
 Stk. 2. Ved kreditaftaler med variabelt lånebeløb anses i denne sammenhæng  

 kreditgiverens samlede tilgodehavende hos forbrugeren som een fordring.
 Stk. 3. Uanset stk. 1 kan det i kreditkøb aftales, at beløb, som  

 forbrugeren indbetaler, først skal afskrives på fordringer, der hidrører fra  

 reparation af det solgte eller andre foranstaltninger vedrørende dette.  

 Anvender kreditgiveren i overensstemmelse med en sådan aftale indbetalte  

 beløb til afskrivning på fordringer som nævnt i 1. pkt., forlænges den  

 aftalte betalingsordning tilsvarende.
Kapitel 8 Forbrugerens misligholdelse § 28. Undlader forbrugeren i et kreditkøb at opfylde sin betalingspligt,  

 har kreditgiveren ikke af den grund ret til at forlange betaling af beløb,  

 som ellers ikke ville være forfaldet, tage det solgte tilbage eller gøre  

 anden aftalt særlig retsvirkning af undladelsen gældende, medmindre  

 forbrugeren er udeblevet med et beløb 30 dage efter dets forfaldstid, og  

 dette beløb udgør mindst en tiendedel af hovedstolen plus  

 kreditomkostningerne - ved kreditaftale med variabelt lånebeløb af saldoen -  

 eller, hvis der i beløbet indgår flere afdrag, mindst en tyvendedel deraf  

 eller udgør hele restfordringen.
§ 29. Hvis ikke særlige hensyn til forbrugeren eller kreditgiveren taler  

 imod det, kan fogedretten i kreditkøb henvise kreditgiveren, der ikke har  

 ejendomsforbehold, til så vidt muligt at søge sig fyldestgjort ved  

 tilbagetagelse af det solgte.
Tilbagetagelsen sker da under anvendelse af §§  

 38-39, §§ 42-43 og § 46. Er det solgtes værdi mindre end kreditgiverens  

 tilgodehavende efter § 37, har kreditgiveren krav på betaling af det  

 overskydende beløb.
For sit krav kan kreditgiveren foretage udlæg hos  

 forbrugeren på grundlag af fogedrettens opgørelse af kravet.
Stk. 2. Hvis et ejendomsforbehold i en aftale om kreditkøb ikke er  

 gyldigt, fordi betingelserne i § 33 ikke er opfyldt, og fogedretten træffer  

 beslutning efter stk. 1, har kreditgiveren kun under de i § 40 fastsatte  

 betingelser krav på betaling af det beløb, hvormed hans tilgodehavende måtte  

 overstige det solgtes værdi ved tilbagetagelsen.
Har fogedretten i de nævnte  

 køb undladt at træffe afgørelse efter stk. 1, fordi § 35, stk. 2, hindrer  

 tilbagetagelse af det solgte, kan kreditgiveren kun under tilsvarende  

 betingelser kræve betaling af et beløb, der efter fogedrettens skøn  

 overstiger det solgtes værdi på tidspunktet for fogedforretningen.
Kapitel 9 Kreditorskifte Brug af negotiable dokumenter § 30. Kreditgiveren må i forbindelse med en kreditaftale ikke modtage  

 veksel eller andet særligt skylddokument, der forpligter forbrugeren, og som  

 ved overdragelse kan medføre indskrænkning af forbrugerens ret til at  

 fremsætte indsigelser vedrørende aftalen, jf. dog stk. 2.
 Stk. 2. Bestemmelsen i stk. 1 er ikke til hinder for, at kreditgiver får  

 pant i fast ejendom.
Cut-off klausuler § 31. Det kan ikke aftales, at der ved overdragelse til tredjemand af de  

 rettigheder, der tilkommer kreditgiveren ifølge en kreditaftale, sker  

 indskrænkning af dennes forpligtelser over for forbrugeren.
Bevarelse af indsigelser § 32. Forbrugeren kan over for anden kreditor end kreditgiveren gøre samme  

 indsigelser gældende som over for kreditgiveren.
Stk. 2. I de tilfælde, der er nævnt i § 5, stk. 1, nr. 2, kan forbrugeren  

 også over for anden kreditor rejse samme pengekrav på grundlag af købet som  

 over for sælgeren.
Forbrugeren må dog først sandsynliggøre, at sælgeren ikke  

 opfylder sine forpligtelser, og kravet kan ikke overstige, hvad vedkommende  

 kreditor har modtaget som betaling fra forbrugeren i anledning af købet.
 Stk. 3. Ved kreditaftaler med henblik på opnåelse af en tjenesteydelse  

 finder bestemmelsen i stk. 2 tilsvarende anvendelse, når vederlaget for  

 tjenesteydelsen dækkes helt eller delvis ved lån indrømmet forbrugeren af en  

 trediemand på grundlag af en aftale herom mellem denne og leverandøren af  

 tjenesteydelsen.
 Stk. 4. Har kreditgiveren fået pant i fast ejendom, jf. § 30, stk. 2,  

 gælder reglerne i stk. 1-3 kun i det omfang, andet ikke følger af reglerne om  

 tinglyste pantebreve i fast ejendom.
Kapitel 10 Køb med ejendomsforbehold Ejendomsforbeholds gyldighed § 33. Ejendomsforbehold er kun gyldigt, såfremt 1) det er aftalt senest ved overgivelsen af det købte til forbrugeren, 2) det samlede beløb, der skal betales, jf. § 9, stk. 1, nr. 5, overstiger  

 2.000 kr., 3) kredit-købet ikke er sket i henhold til en aftale om kredit med  

 variabelt lånebeløb, og 4) sælgeren ved overgivelsen af det købte er fyldestgjort for mindst 30  

 pct. af kontantprisen, jf. § 19, stk. 2.
 Stk. 2. Ved salg af bøger er det uanset bestemmelsen i stk. 1, nr. 4,  

 tilstrækkeligt, at sælgeren, inden nogen del af det købte overgives til  

 forbrugeren, er fyldestgjort for et beløb svarende til det største beløb, der  

 efter aftalen forfalder inden for en måned.
 Stk. 3. Ejendomsforhold kan ikke aftales til sikkerhed for, at forbrugeren  

 opfylder sine forpligtelser efter et andet køb eller i øvrigt betaler beløb,  

 som kreditor ikke kan godskrive sig efter § 37.
Kreditgiverens adgang til fyldestgørelse § 34. Kreditgiveren skal søge sig fyldestgjort for sit tilgodehavende ved  

 tilbagetagelse af det solgte, jf. dog § 35, stk. 2. Kreditgiveren kan kun i  

 de tilfælde, der er nævnt i §§ 40-41, foretage udlæg i forbrugerens øvrige  

 aktiver.
Udlæg kan foretages på grundlag af fogedrettens opgørelse af kravet.
Betingelser for tilbagetagelse § 35. Kreditgiveren kan umiddelbart på grundlag af købekontrakten søge sig  

 fyldestgjort for sit tilgodehavende hos forbrugeren gennem tilbagetagelse af  

 det solgte ved fogedrettens hjælp, hvis kontrakten 1) er underskrevet af forbrugeren og overgivet til den pågældende i  

 genpart, og 2) indeholder ejendomsforbehold.
 Stk. 2. Tilbagetagelse af det solgte kan uanset forbrugerens samtykke ikke  

 ske, hvis det efter retsplejelovens § 509, stk. 1, eller § 515, stk. 2, ville  

 være undtaget fra udlæg.
 § 36. Hvis forbrugeren, inden der er sket tilbagetagelse af det solgte,  

 har betalt det beløb, som ikke blev betalt i rette tid, med tillæg af renter  

 og kreditgiverens eventuelle omkostninger, kan kreditgiveren ikke tage det  

 solgte tilbage, forlange betaling af beløb, som ellers ikke ville være  

 forfaldet, eller gøre anden aftalt særlig retsvirkning af undladelsen  

 gældende, medmindre dette på grund af særlige omstændigheder ved  

 misligholdelsen må anses for påkrævet.
Opgørelse af fordringen § 37. Vil kreditgiveren i et køb med ejendomsforbehold tage det solgte  

 tilbage, kan denne ved opgørelsen af sit tilgodehavende kun medregne:
1) Den ubetalte del af fordringen med fradrag efter § 26, stk. 2-3, 2) rente af forfaldne ydelser og 3) nødvendige omkostninger ved tilbagetagelsen, herunder  

 inkassoomkostninger, medmindre § 24 er til hinder herfor.
Opgørelse af det solgtes værdi § 38. Tages det solgte tilbage, skal dets værdi ved tilbagetagelsen indgå  

 i opgørelsen mellem parterne til fordel for forbrugeren.
 Stk. 2. Ved det solgtes værdi forstås det beløb, som sælgeren kan opnå ved  

 at sælge tingen på hensigtsmæssig måde, eventuelt efter en rimelig  

 istandsættelse.
 § 39. Hvis det solgtes værdi overstiger det beløb, som kreditgiveren kan  

 beregne sig efter § 37, kan kreditgiveren kun tage tingen tilbage, hvis det  

 overskydende beløb samtidig betales til forbrugeren.
 § 40. Er det solgtes værdi mindre end kreditgiverens tilgodehavende efter  

 § 37, har kreditgiveren kun krav på betaling af det overskydende beløb, i det  

 omfang særlige omstændigheder taler derfor, navnlig hvis forbrugeren har  

 udvist forsømmelighed ved brugen eller opbevaringen af det købte eller har  

 lagt hindringer i vejen for tilbagetagelsesforretningen.
 § 41. Hvis det solgte ikke findes hos forbrugeren under  

 tilbagetagelsesforretningen, eller hvis § 35, stk. 2, hindrer tilbagetagelse  

 af det solgte, har kreditgiveren kun, hvis der foreligger de særlige  

 omstændigheder, som er nævnt i § 40, krav på betaling af et beløb, der efter  

 fogedrettens skøn overstiger det solgtes værdi på tidspunktet for  

 tilbagetagelsesforretningen.
Forbrugerens indløsnings- og udtagelsesret § 42. Har kreditgiveren fået det solgte tilbage, kan forbrugeren i 14 dage  

 derefter indløse det solgte mod at betale kreditgiverens tilgodehavende  

 beregnet efter § 37. Forbrugeren kan under tilbagetagelsesforretningen give  

 afkald på denne ret.
§ 43. Er flere ting solgt ved samme aftale, og fremsætter kreditgiveren  

 krav om at tage dem tilbage, kan forbrugeren udtage en eller flere af tingene  

 efter eget valg mod at betale det beløb, hvormed kreditgiverens  

 tilgodehavende beregnet efter § 37 overstiger værdien af de øvrige ting.
Er  

 kreditgiverens tilgodehavende mindre end denne værdi, har forbrugeren krav på  

 at få betalt det overskydende beløb samtidig med tilbagetagelsen.
Stk. 2. Hvis kreditgiveren har taget tingene tilbage, kan forbrugeren i 14  

 dage derefter indløse en eller flere af tingene efter eget valg mod at betale  

 det beløb, hvormed kreditgiverens tilgodehavende beregnet efter § 37  

 overstiger værdien af de øvrige ting.
Forbrugeren kan under  

 tilbagetagelsesforretningen give afkald på denne ret.
 Stk. 3. Forbrugeren kan dog ikke overtage en ting, der hører således  

 sammen med ting, som kreditgiveren tager tilbage, at fraskillelsen ville  

 medføre væsentlig værdiforringelse af det tilbagetagne.
Fremgangsmåden ved tilbagetagelse § 44. Anmodning om tilbagetagelse af det solgte skal være skriftlig og  

 være ledsaget af en opgørelse af kreditgiverens tilgodehavende samt  

 købekontrakten i original eller genpart.
Hvis købekontrakten ikke indeholder  

 de oplysninger, der er nævnt i § 9, stk. 1, skal det i anmodningen oplyses,  

 om rekvisitus er en forbruger.
Det originale dokument skal fremlægges under  

 fogedforretningen.
Fogedretten kan om fornødent kræve, at det originale  

 dokument skal foreligge, før fogedforretningen berammes.
 Stk. 2. Anmodningen skal fremsættes over for fogedretten, hvor forbrugeren  

 har hjemting, jf. retsplejelovens §§ 235-236. Har forbrugeren ikke hjemting  

 her i landet, finder retsplejelovens § 487, stk. 1, nr. 4, og stk. 2-4,  

 tilsvarende anvendelse med de undtagelser, som følger af retsplejelovens §  

 247.
Stk. 3. Udebliver kreditgiveren fra forretningen, afviser fogedretten  

 denne.
Om forbrugerens pligt til efter tilsigelse at møde i fogedretten og  

 give de nødvendige oplysninger gælder retsplejelovens § 494, stk. 1-3, jf.  

 stk. 4, og § 497. Om fogedrettens vejledningspligt og adgang til beskikkelse  

 af advokat for en part gælder retsplejelovens § 500.
§ 45. Er der anmodet om tilbagetagelse af det solgte på grund af  

 forsinkelse med betalingen, kan fogedretten udsætte forretningen i indtil 4  

 måneder fra anmodningens modtagelse, hvis det må antages, at forbrugeren er  

 kommet i forbigående økonomiske vanskeligheder.
Udsættelse bør ikke ske, hvis  

 kreditgiverens sikkerhed bringes i fare.
Fogedretten kan fastsætte vilkår for  

 udsættelsen.
Hvis forbrugerens forhold giver anledning til det, kan  

 fogedretten til enhver tid bestemme, at forretningen skal fremmes.
 § 46. Det solgtes værdi ansættes af fogedretten, eventuelt efter  

 tilkaldelse af sagkyndig bistand.
 Stk. 2. Enhver af parterne kan forlange, at fogedretten på grundlag af en  

 vurdering, som foretages af en eller flere sagkyndige personer efter rettens  

 nærmere bestemmelse, foretager en fornyet prøvelse af værdiansættelsen.
Stk. 3. Anmodning om fornyet prøvelse af værdiansættelsen skal fremsættes  

 inden afslutningen af det retsmøde, hvor værdiansættelsen finder sted.
Den,  

 der fremsætter anmodningen, skal stille sikkerhed for omkostningerne ved  

 tilvejebringelse af grundlaget for den fornyede prøvelse, medmindre  

 fogedretten på grund af særlige omstændigheder fritager den pågældende  

 derfor.
Ved opgørelsen af parternes mellemværende afgør fogedretten, hvem af  

 dem der skal bære omkostningerne.
Såfremt hensynet til en part i særlig grad  

 taler derfor på grund af den pågældendes økonomiske forhold, kan fogedretten  

 bestemme, at omkostningerne helt eller delvis skal betales af staten.
Tilbagetagelse uden fogedrettens medvirken § 47. Har kreditgiveren uden fogedrettens medvirken taget det solgte  

 tilbage fra forbrugeren uden dennes samtykke, skal fogedretten afvise en  

 fogedforretning i anledning af købet eller tilbagetagelsen, medmindre der  

 foreligger særlige omstændigheder eller kreditgiver efter tilbagetagelsen har  

 erhvervet et særligt retsgrundlag.
Stk. 2. Har kreditgiveren og forbrugeren udenretligt aftalt, at  

 kreditgiveren i anledning af forbrugerens misligholdelse får det solgte  

 tilbageleveret uden fogedrettens medvirken, kan kreditgiveren ikke påberåbe  

 sig nogen aftale med forbrugeren, hvorefter der påhviler denne yderligere  

 forpligtelser over for kreditgiveren i anledning af købet.
Har kreditgiveren  

 taget det solgte tilbage som nævnt i stk. 1, kan kreditgiveren heller ikke på  

 andet grundlag gøre yderligere krav gældende mod forbrugeren i anledning af  

 købet, medmindre der foreligger særlige omstændigheder.
Kapitel 11 Ikke-forbrugerkøb § 48. § 22 og §§ 25-28 finder tilsvarende anvendelse på kredit, der ydes i  

 forbindelse med køb, hvor køberen ikke er en forbruger.
 § 49. Kapitel 10 finder tilsvarende anvendelse på kredit, der ydes i  

 forbindelse med køb, hvor køberen ikke er en forbruger, og hvor der er aftalt  

 ejendomsforbehold med hensyn til det solgte, jf. dog stk. 2.
 Stk. 2. § 33, stk. 1, nr. 4, § 34, §§ 40-41, § 44, stk. 2, og § 47, stk.  

 2, finder ikke anvendelse på de i stk. 1 nævnte køb.
 § 50. I køb med ejendomsforbehold som nævnt i § 49 kan kreditgiveren ikke  

 gøre udlæg i det solgte, men kan søge sig fyldestgjort enten ved  

 tilbagetagelse af det solgte, jf. dog § 35, stk. 2, eller ved foretagelse af  

 udlæg i køberens øvrige aktiver.
 Stk. 2. Hvis foretagelse af udlæg skønnes at ville medføre urimeligt tab  

 eller væsentlige ulemper for køberen, kan fogedretten henvise kreditgiveren  

 til så vidt muligt at søge sig fyldestgjort ved tilbagetagelse af det solgte.
Stk. 3. Er det solgtes værdi mindre end kreditgiverens tilgodehavende  

 efter § 37, har kreditgiveren krav på betaling af det overskydende beløb.
For  

 sit krav kan kreditgiveren foretage udlæg hos køberen på grundlag af  

 fogedrettens opgørelse af kravet.
Det samme gælder, hvis § 35, stk. 2,  

 hindrer tilbagetagelse, eller hvis det solgte ikke findes hos køberen under  

 tilbagetagelsesforretningen.
 § 51. Anmodning om tilbagetagelse af det solgte skal fremsættes over for  

 fogedretten, enten hvor køberen har hjemting, jf. retsplejelovens §§ 235-236  

 og §§ 238-240, eller hvor køberen driver erhvervsmæssig virksomhed, jf.  

 retsplejelovens § 237. Er der ikke værneting her i landet efter 1. pkt.,  

 finder retsplejelovens § 487, stk. 1, nr. 4, og stk. 2-4, og tilsvarende  

 anvendelse med de undtagelser, som følger af retsplejelovens § 247.
Kapitel 12 Forskellige bestemmelser § 52. Justitsministeren kan bestemme, at lovens regler eller nogle af  

 disse ikke anvendes på kreditkøb, der er af en særlig beskaffenhed eller  

 angår bestemte arter af løsøre, eller kun anvendes på sådanne køb med de  

 afvigelser, som tilsiges af de pågældende købs særlige karakter.
 Stk. 2. Justitsministeren kan bestemme, at lovens regler eller nogle af  

 disse ikke anvendes på kreditter, der ydes til en rente, der er lavere end  

 markedsrenten, og som ikke tilbydes offentligheden i almindelighed, eller kun  

 anvendes på sådanne kreditter med de afvigelser, som tilsiges af de  

 pågældende kreditters særlige karakter.
 § 53. Justitsministeren kan fastsætte regler, hvorefter skriftlige aftaler  

 og dokumenter, der er omfattet af loven, skal være påtrykt en af ministeren  

 udarbejdet vejledning om forbrugerens retsstilling.
 § 54. Justitsministeren kan i det omfang, det betinges af prisudviklingen,  

 ændre beløbsangivelsen i § 9, stk. 4, § 19, stk. 1, § 20, stk. 1, og § 33,  

 stk. 1, nr. 2.
 Stk. 2. Justitsministeren kan hvert andet år efter forhandling med  

 Danmarks Nationalbank og Økonomiministeriet ændre den rente, der er fastsat i  

 § 23, stk. 1.
Kapitel 13 Straffebestemmelser § 55. Den, der overtræder § 30, straffes med bøde.
 Stk. 2. Med bøde straffes endvidere den, der gør sig skyldig i grov eller  

 oftere gentagen overtrædelse af § 9, § 10, § 12 og § 14 samt i grov eller  

 gentagen overtrædelse af § 19 og § 20.
 Stk. 3. I forskrifter, der udfærdiges i medfør af § 53, kan der fastsættes  

 straf af bøde for overtrædelse af forskrifterne.
 Stk. 4. Er overtrædelsen begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
§ 56. Den, der driver virksomhed med kreditgivning, der er omfattet af  

 loven, eller medvirker hertil, kan ved dom for strafbart forhold frakendes  

 retten til fortsat at drive den pågældende virksomhed eller til at drive den  

 under visse former eller til at medvirke hertil.
Straffelovens § 79 finder  

 tilsvarende anvendelse.
 Stk. 2. Påstand om frakendelse efter stk. 1 nedlægges af  

 anklagemyndigheden efter anmodning fra forbrugerombudsmanden.
Stk. 3. Straffesager efter denne lov, hvor der er spørgsmål om frakendelse  

 efter stk. 1, kan behandles ved Sø- og Handelsretten i København.
I øvrigt  

 gælder reglerne i retsplejelovens kapitel 63.
 Stk. 4. Den, som driver virksomhed, hvortil retten er frakendt ham i  

 medfør af stk. 1, eller som i sin virksomhed lader nogen, som er frakendt  

 retten hertil, medvirke ved salg på kredit, straffes med bøde, medmindre  

 højere straf er forskyldt efter borgerlig straffelovs § 131. Drives  

 virksomheden af et aktieselskab, anpartsselskab, andelsselskab eller  

 lignende, kan der pålægges selskabet som sådant bødeansvar.
Kapitel 14 Ikrafttrædelses- og overgangsbestemmelser § 57. Loven træder i kraft dagen efter bekendtgørelsen i Lovtidende jf.  

 dog stk. 2.
 Stk. 2. Bestemmelserne i § 9, stk. 1, nr. 4, § 10, stk. 1, nr. 3, § 13,  

 stk. 2-3, og § 14 træder først i kraft den 1. januar 1993.
 Stk. 3. Lovens bestemmelser finder anvendelse på kreditaftaler, der indgås  

 efter ikrafttrædelsen.
 Stk. 4. Lov nr. 275 af 9. juni 1982 om køb på kredit ophæves.
 § 58. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning Lovforslaget tager sigte på at gennemføre EF-direktivet om indbyrdes  

 tilnærmelse af medlemsstaternes love og administrative bestemmelser om  

 forbrugerkredit (87/102/EØF), som blev vedtaget i Ministerrådet den 22.  

 december 1986. Direktivet er optaget som bilag 1 til lovforslaget.
Et  

 ændringsforslag til direktivet foreligger i en færdig form og vil blive  

 formelt vedtaget i løbet af efteråret 1989. De heraf følgende ændringer er  

 indarbejdet i lovforslaget. Ændringsforslaget er optaget som bilag 2 til  

 lovforslaget.
Formålet med direktivet er at opnå en indbyrdes tilnærmelse af de  

 nationale regler om forbrugerkredit, herunder navnlig reglerne om hvilke  

 oplysninger forbrugeren skal have i forbindelse med indgåelsen af en  

 kreditaftale.
Baggrunden herfor er, at lovgivningen om forbrugerkredit er  

 meget forskelligartet i EF's medlemsstater, hvilket kan føre til  

 konkurrenceforvridninger mellem kreditgivere i forskellige EF-lande.  

 Hensigten med direktivet og ændringsforslaget til direktivet er således at  

 fremme det indre markeds oprettelse og funktion og i forbindelse hermed at  

 sikre forbrugerne i Fællesmarkedet et højt beskyttelsesniveau.
Direktivet har et videre anvendelsesområde end kreditkøbsloven, der kun  

 finder anvendelse på forbrugerkreditter i forbindelse med køb af løsøre.  

 Direktivet omfatter derimod alle forbrugerkreditter.
Det har derfor været  

 nødvendigt at udarbejde en helt ny lov.
For at tilkendegive lovens  

 anvendelsesområde, er titlen »lov om kreditaftaler« valgt.
Visse af  

 kreditkøbslovens regler, bl.a. om køb med ejendomsforbehold og om  

 ikke-forbrugerkøb, er indarbejdet i forslaget, idet systematikken dog er  

 væsentlig ændret.
2. Lovforslagets hovedpunkter 2.1. Lovforslaget medfører en væsentlig udvidelse af den retlige  

 regulering af forbrugerkreditter.
Ifølge forslaget skal loven gælde for  

enhver form for kreditgivning til forbrugere.
Det er efter forslaget  

 uden betydning, om kreditten anvendes til køb af løsøre, til køb af  

 tjenesteydelser eller til almindeligt forbrug.
2.2. Lovforslaget medfører en forbedret mulighed for at sammenligne  

 forskellige kreditgiveres tilbud.
Som noget helt nyt bestemmes det, at  

 kreditgiveren skal oplyse forbrugeren om de årlige omkostninger i  

 procent, inden aftalen indgås.
Denne oplysning giver forbrugeren et bedre  

 grundlag for at vurdere, om han ønsker at udnytte den tilbudte kredit.  

 Lovforslaget indeholder endvidere regler om, hvorledes beregningen af de  

 årlige omkostninger i procent skal foretages.
2.3. Kreditkøbslovens særlige regler om køb med ejendomsforbehold er  

 bibeholdt i lovforslaget.
De særlige regler om ikke-forbrugerkøb er ligeledes  

 medtaget.
Justitsministeriet har imidlertid med forslaget tilstræbt at  

forenkle systematikken i den gældende kreditkøbslov og at gøre  

 reglerne mere overskuelige.
I forbindelse hermed, er lovens  

 bestemmelser om ikke-forbrugerkøb udskilt til et særskilt kapitel.
Justitsministeriet har hermed forsøgt at imødekomme nogle af de væsentlige  

 kritikpunkter mod den gældende kreditkøbslov fra 1982, bl.a. at den er  

 vanskelig at anvende i praksis.
Det har således været anført, at loven er for  

 indviklet og uoverskuelig for forbrugeren at sætte sig ind i, og at dette har  

 medført, at forbrugernes kendskab til deres retsstilling er for ringe.
Også  

 for fogedretterne, som i vidt omfang skal føre tilsyn med, at lovens  

 bestemmelser overholdes, har den været vanskelig at arbejde med.
En anden af vanskelighederne med anvendelsen af loven er, at den gælder  

 både for forbrugerkøb og for andre køb.
Begge lovens målgrupper, dvs.  

 forbrugeren og den mindre erhvervsdrivende, har derfor været nødsaget til at  

 sætte sig ind i samtlige lovens bestemmelser for at kunne anvende den.
Disse  

 problemer har Justitsministeriet forsøgt at afhjælpe med forslaget.
 2.4. Om lovforslagets nærmere indhold henvises til det nedenfor under pkt.  

 5-12 anførte.
3. Direktivets indhold 3.1. Lovforslaget har som nævnt til formål at implementere EF-direktivet  

 om forbrugerkredit i dansk ret.
Hovedindholdet i direktivet fra 1986 om forbrugerkredit er, at forbrugeren  

 skal have oplysning om kreditomkostningerne beregnet som de årlige  

 omkostninger i procent.
Beregningen af de årlige omkostninger i procent skal  

 ifølge direktivet ske i henhold til gældende metoder i national ret.
De medlemsstater, der på tidspunktet for direktivets meddelelse ikke  

 kræver angivelse af de årlige omkostninger i procent, og som ikke har en fast  

 metode til beregning af de årlige omkostninger i procent, kan dog ifølge  

 direktivets artikel 5 nøjes med at kræve angivelse af de samlede omkostninger  

 i forbindelse med forbrugerkreditten.
Denne overgangsregel i art. 5, der  

 bl.a. finder anvendelse for Danmarks vedkommende, gælder kun indtil der  

 indføres en eller flere fællesskabsmetoder til beregning af de årlige  

 omkostninger i procent.
En sådan fællesskabsmetode indføres ved det  

 ændringsforslag, som bliver formelt vedtaget i løbet af efteråret 1989, jf.  

 nedenfor under pkt. 3.2.
Herudover indeholder direktivet fra 1986 regler om reduktion af  

 kreditomkostningerne ved opfyldelse forud for forfaldstidspunktet, om  

 bevarelse af indsigelser, om brug af negotiable dokumenter, om solidarisk  

 hæftelse i såkaldte trepartsforhold samt om tilsyn og kontrol med  

 kreditgivere.
Særligt vedrørende kreditkøb indeholder direktivet regler om  

 tilbagetagelse af løsøregenstanden som følge af misligholdelse.
 Direktivet er et minimumsdirektiv, således at medlemsstaterne kan  

 opretholde eller gennemføre videregående forbrugerbeskyttelse, jf.  

 direktivets artikel 15.
 Ifølge direktivets artikel 16 skal direktivet være gennemført i  

 medlemsstaterne senest den 1. januar 1990.
3.2. Den 18. maj 1988 har Kommissionen fremsat forslag til ændring af  

 direktivet af 22. december 1986. Ministerrådet har den 1. juni 1989 fastlagt  

 en fælles holdning med henblik på vedtagelse af et direktiv om ændring af  

 direktiv 87/102/EØF.
Der er enighed om teksten, og forslaget ventes formelt  

 vedtaget i løbet af efteråret 1989.
 Som nævnt ovenfor blev der ved direktivets artikel 5 fastsat en særlig  

 overgangsregel for de medlemsstater, som på tidspunktet for direktivets  

 meddelelse ikke krævede angivelse af de årlige omkostninger i procent, og som  

 ikke havde nogen fast metode til beregning heraf.
Forslaget til ændring af forbrugerkreditdirektivet indebærer, at  

 overgangsreglen i artikel 5 i det oprindelige direktiv ophæves samtidig med,  

 at der indføres en fællesskabsmetode til beregning af de årlige omkostninger  

 i procent.
Forslaget medfører således, at forbrugeren i forbindelse med  

 indgåelsen af en kreditaftale altid skal have oplysning om de årlige  

 omkostninger i procent, d.v.s. den samlede pris for kreditten udtrykt i  

 procent pr. år af det ydede kreditbeløb.
 Forslaget medfører endvidere en harmonisering af de omkostningselementer,  

 der skal indgå i beregningen af de årlige omkostninger i procent.
 Ifølge forslaget skal ændringsdirektivet være gennemført i medlemsstaterne  

 senest den 31. december 1992, jf. forslagets artikel 2.
 Selvom ændringsdirektivet endnu ikke er formelt vedtaget har  

 Justitsministeriet fundet det hensigtsmæssigt allerede nu at indarbejde de af  

 forslaget følgende bestemmelser i lovforslaget, bl.a. under hensyn til at der  

 er sammenhæng mellem det oprindelige direktiv og ændringsforslaget og for at  

 undgå lovændringer i flere tempi.
4. Kreditkøbsloven og dens forarbejder 4.1. Der findes ikke i dansk ret generelle regler om forbrugerkredit, som  

 dækker alle kreditaftaler, der er omfattet af direktivet.
 Lov om køb på kredit, der blev gennemført som lov nr. 275 af 9. juni 1982,  

 jf. lovbekendtgørelse nr. 585 af 1. september 1986, opfylder dog visse af  

 direktivets krav.
 Grundlaget for kreditkøbsloven var betænkning nr. 839/78 om køb på kredit  

 og tillægsbetænkning nr. 876/79 om udleje af løsøre, begge afgivet af  

 Kreditkøbsudvalget.
Forslaget til lov om køb på kredit blev fremsat den 29. januar 1982 og  

 vedtaget den 27. maj 1982. Om Folketingets forhandlinger vedrørende  

 lovforslaget henvises til Folketingstidende 1981-82, 2. samling, sp. 872, sp.  

 1954 ff., sp. 8264 ff., sp. 8512 ff, tillæg A, sp. 1637 ff og tillæg B, sp.  

 1109 ff.
Vedrørende tidligere fremsættelser af lovforslaget henvises til  

 fremsættelsestalen (Folketingstidende 1981-82, 2. samling, sp. 872).
Ved lov nr. 687 af 17. oktober 1986 blev der gennemført en række ændringer  

 af kreditkøbsloven i forbindelse med »kartoffelkuren«. Ændringerne  

 indebar bl.a. en forhøjelse af udbetalingskravet ved køb med  

 ejendomsforbehold fra 20 pct. til 30 pct. og pålagde kreditgiver kun at indgå  

 aftaler, hvorefter kreditten skulle afvikles i løbet af højst 3 år.
Om  

 Folketingets forhandlinger vedrørende lovforslaget henvises til  

 Folketingstidende 1986-87, 1. samling, sp. 419 ff., sp. 677 ff., sp. 1073,  

 tillæg A, sp. 91 ff og tillæg B, sp. 55 ff.
 4.2. Den gældende kreditkøbslov pålægger ikke kreditgiver at oplyse om de  

 årlige omkostninger i procent.
Spørgsmålet om hvorvidt der i forbindelse med kreditgivning bør gives  

 oplysning om den effektive rente af lånet (= de årlige omkostninger i  

 procent) blev første gang rejst i betænkning nr. 604/71 om åger.
Udvalget  

 foreslog, at der blev indført en sådan pligt, jf. betænkningen side 26 ff.  

 Forslaget blev ikke gennemført.
På den baggrund fik kreditkøbsudvalget bl.a. til opgave på ny at overveje,  

 om der ved salg på kredit burde stilles krav om oplysning af den effektive  

 rente.
Flertallet i kreditkøbsudvalget anså det imidlertid for betænkeligt på  

 det da foreliggende grundlag at stille forslag om indførelse af en sådan  

 pligt, bl.a. under hensyn til at der kun forelå begrænsede erfaringer fra de  

 lande, som havde gennemført regler om pligt til at oplyse om  

 kreditomkostningerne beregnet som en effektiv årlig rente, jf. betænkningen  

 s. 37.
I det lovforslag, som Justitsministeriet fremsatte på grundlag af  

 betænkningen, blev der imidlertid medtaget en bestemmelse i § 8, stk. 1, nr.  

 4, om pligt for kreditor til at oplyse om kreditomkostningerne angivet som en  

 effektiv årlige rente.
Om begrundelsen for at medtage en sådan bestemmelse i  

 forslaget henvises til de almindelige bemærkninger til forslaget  

 (Folketingstidende 1981-82, tillæg A, sp. 1637). Under folketingsbehandlingen  

 gik bestemmelsen ud efter forslag fra justitsministeren, jf.
Retsudvalgets  

 betænkning over lovforslaget (Folketingstidende 1981-82, tillæg B, sp. 1109).
5. Lovens anvendelsesområde 5.1. Loven finder anvendelse på kreditaftaler, jf. § 1, stk. 1. En  

 kreditaftale er i lovens § 4, stk. 1, og i direktivets art. 1, stk. 2, litra  

 c, defineret som en aftale om kredit i form af udskudt betaling, lån eller  

 anden tilsvarende form for finansiel ydelse.
Loven finder anvendelse, hvor  

 kreditaftalen er indgået mellem en erhvervsdrivende og en forbruger, når  

 kreditten hovedsageligt er bestemt til ikke-erhvervsmæssig anvendelse for den  

 erhvervsdrivendes medkontrahent.
Lovens anvendelsesområde er således ifølge forslaget videre end den  

 gældende kreditkøbslov.
Lovforslaget omfatter ikke blot kreditgivning i  

 forbindelse med køb af løsøre, men enhver form for kreditgivning, uanset om  

 kreditten står i direkte forbindelse med et køb, det være sig af løsøre eller  

 af tjenesteydelser.
Lovforslaget omfatter f.eks. også pengeinstitutternes  

 fritstående lån, som i dag er holdt ude fra kreditkøbslovens  

 anvendelsesområde.
På den baggrund har Justitsministeriet valgt at udarbejde en helt ny lov  

 og at ændre lovens titel, idet den ikke længere er dækkende.
Det foreslås, at  

 loven i stedet benævnes lov om kreditaftaler.
 I det omfang kreditten har forbindelse med et løsørekøb, finder loven  

 anvendelse, uanset om kreditten er ydet før eller efter salgsgenstandens  

 overgivelse.
Enhver form for faktisk henstand er endvidere omfattet af loven.
Visse  

 helt kortvarige kreditter er dog undtaget fra lovens anvendelsesområde, jf.  

 lovforslagets § 3, stk. 1, nr. 2.
 Aftaler om præstation af en løbende ydelse, når forbrugeren har ret til at  

 betale sådanne ydelser gennem rater, så længe de præsteres, anses dog ikke  

 for en kreditaftale, jf. lovforslagets § 4 og direktivets art. 1, stk. 2,  

 litra c, 2. pkt.
 Ifølge en fælles erklæring til rådsprotokollen afgivet af Ministerrådet og  

 Kommissionen omfatter direktivet heller ikke afdragsordninger ifølge  

 retsafgørelser eller retsforlig dvs. henstand i forbindelse med retslig  

 inkasso.
5.2. En kreditgiver defineres i direktivets art. 1, stk. 2, litra  

 b, som en fysisk eller juridisk person, der yder kredit som led i udøvelsen  

 af erhvervsmæssig virksomhed.
I lovforslagets § 1, stk. 1, er dette angivet  

 ved, at kreditgiveren skal være en erhvervsdrivende.
 I direktivets artikel 1, stk. 2, litra a, defineres en forbruger som en  

 fysisk person, der ved en retshandel, der er omfattet af direktivet, optræder  

 med et formål, der må anses at ligge uden for hans erhvervsmæssige virkefelt.  

 I nyere dansk forbrugerlovgivning, herunder i kreditkøbslovens § 4, stk. 2,  

 defineres et forbrugerkøb som et køb, som en køber foretager hos en  

 erhvervsdrivende, der handler som led i sit erhverv, når det købte  

 hovedsagelig er bestemt til ikke-erhvervsmæssig anvendelse for køberen, og  

 sælgeren vidste eller burde vide dette.
Der er således ikke helt overensstemmelse mellem den danske definition og  

 direktivets definition, og på baggrund heraf har Ministerrådet og  

 Kommissionen på dansk foranledning i forbindelse med direktivets vedtagelse  

 udtalt, at såfremt forbrugeren handler delvis som led i sin erhvervsmæssige  

 virksomhed, delvis uden for denne, omfattes forholdet kun af direktivets  

 anvendelsesområde, såfremt forbrugeren hovedsagelig handler uden for sin  

 erhvervsmæssige virksomhed.
Når forbrugeren faktisk hovedsagelig har handlet  

 uden for sin erhvervsmæssige virksomhed, men den erhvervsdrivende ikke har  

 vidst dette og under hensyn til alle enkeltheder ikke med rimelighed har  

 kunnet vide det, omfattes forholdet ikke af direktivets anvendelsesområde.
 På den baggrund finder Justitsministeriet, at kreditkøbslovens definition  

 af en forbrugeraftale vil kunne opretholdes uændret, jf. lovforslagets § 1,  

 stk. 1.
6. Lovens anvendelse på særlige typer af kreditaftaler 6.1. Ifølge direktivets art. 2 er der mulighed for, at medlemsstaterne kan  

 bestemme, at reglerne i direktivet ikke skal finde anvendelse på en række  

 nærmere opregnede typer af kreditaftaler.
I det følgende gennemgås de  

 forskellige undtagelsesmuligheder.
6.2. Direktivet finder ikke anvendelse på kreditaftaler, der først og  

 fremmest er bestemt til erhvervelse eller bevarelse af fast ejendom  

 eller som er bestemt til opførelse, modernisering eller forbedring af en  

 bygning, jf. direktivets art. 2, stk. 1, litra a.
Efter ændringen af lov  

 om realkreditinstitutter i forbindelse med kartoffelkuren ydes der ikke  

 længere kreditforeningslån til andre formål end de i bestemmelsen opregnede.  

 Der ydes således ikke længere kreditforeningslån til forbrug.Det vil i  

 praksis sige, at alle kreditforeningslån er undtaget fra direktivet.
Hvis  

 realkreditloven ændres, således at det igen bliver muligt for  

 realkreditinstitutter at yde lån til andre end de nævnte formål, vil sådanne  

 kreditter imidlertid være omfattet af loven.
 Omfattet af bestemmelsen er endvidere alle andre former for prioritetslån,  

 der optages til brug for de nævnte formål.
Undtagelsesreglen er indarbejdet i lovforslagets § 3, stk. 1, nr. 1. Efter  

 forslaget er det dog ikke tilstrækkeligt, at kreditten »først og  

 fremmest« er bestemt til et af de nævnte formål, idet dette ville åbne  

 betydelige muligheder for omgåelse af loven.
Det foreslås derfor, at  

 undtagelsen kun skal finde anvendelse, når kreditten udelukkende ydes med  

 henblik på et af de nævnte formål.
6.3. Direktivet finder endvidere ikke anvendelse på kreditaftaler, hvor  

 forbrugeren skal tilbagebetale kreditten inden for en periode på højst 3  

 måneder, jf. art. 2, stk. 1, litra g, 1. pkt.
Bestemmelsen må ses i  

 sammenhæng med, at enhver form for faktisk henstand er omfattet af  

 direktivet.
 Undtagelsen er indarbejdet i forslagets § 3, stk. 1, nr. 2.
 6.4. Direktivet undtager også rente- og omkostningsfrie kreditter, jf.  

 artikel 2, stk. 1, litra c.
Lovens regler om kreditgivers oplysningspligt bør efter  

 Justitsministeriets opfattelse ikke finde anvendelse, hvis kreditten er  

 omkostningsfri.
Visse af reglerne om oplysningspligt vil helt naturligt ikke  

 kunne finde anvendelse for disse kreditter, men i øvrigt synes der ikke burde  

 stilles de store krav til kreditgiveren, når der ikke betinges vederlag for  

 kreditten.
Lovens øvrige regler, f.eks. om beskyttelse af forbrugeren ved  

 kreditorskifte, bør derimod også finde anvendelse ved omkostningsfrie  

 kreditter.
Det foreslås derfor, at lovens kapitel 2 ikke skal gælde for  

 kreditaftaler, hvor kreditgiveren ikke betinger sig vederlag for kreditten.
 6.5. Ifølge direktivets art. 2, stk. 1, litra b, finder direktivet ikke  

 anvendelse på lejekontrakter, bortset fra sådanne hvori det  

 fastsættes, at ejendomsretten overgår til lejeren ved kontraktens udløb.
 Bestemmelsen svarer til kreditkøbslovens § 2, stk. 2, og den er medtaget i  

 forslagets § 6, stk. 2.
6.6. Medlemsstaterne kan i samråd med Kommissionen undtage visse former  

 for kredit, der ydes til en lavere rente end markedsrenten, og som ikke  

 tilbydes offentligheden i almindelighed.
Ifølge en erklæring til  

 rådsprotokollen afgivet af Ministerrådet og Kommissionen omfatter denne  

 bestemmelse kreditter, der ydes som led i 1) forholdet mellem en arbejdsgiver  

 og en arbejdstager, 2) velgørenhedsarbejde og 3) den virksomhed, der udøves  

 af forsørgelsesforeninger, låneforeninger, forbrugerkooperativer og lignende  

 institutioner.
De nævnte kreditformer må vel antages at forekomme i Danmark, ligesom der  

 også kan tænkes at være låneforeninger, forbrugerkooperativer og lignende  

 institutioner i Danmark, der falder ind under denne bestemmelse.
Der er i  

 forslagets § 52, stk. 2, medtaget en bemyndigelse fra justitsministeren til  

 at undtage de nævnte kreditter fra lovens anvendelsesområde.
 6.7. Herudover giver direktivet mulighed for at undtage kreditaftaler med  

 et bestemt indhold i en række tilfælde.
 Kreditaftaler eller kredittilsagn, der er sikret ved pant i fast ejendom,  

 er i hovedsagen undtaget fra direktivet og kun underkastet reglen i artikel 3  

 om oplysningspligt ved markedsføring, jf. artikel 2, stk. 3, og nedenfor  

 under punkt 8. Denne regel har kun selvstændig betydning for kredit, der ydes  

 med henblik på andet end erhvervelse, forbedring m.v. af fast ejendom, idet  

 kreditten i modsat fald vil være omfattet af undtagelsen i lovforslagets § 3,  

 stk. 1, nr. 1. Justitsministeriet har imidlertid ikke fundet grundlag for at  

 udnytte denne undtagelse, idet der også i forbindelse med disse kreditter er  

 behov for, at forbrugeren får oplysning om de årlige omkostninger i procent  

 m.v.
 6.8. Direktivet omfatter som udgangspunkt heller ikke kreditter i form af  

 træk på en løbende konto , der indgås med et kredit- eller  

 finansieringsinstitut, jf. direktivets art. 2, stk. 1, litra e.  

 Direktivets art. 6 finder dog anvendelse på de nævnte kreditter.
Industriministeriet har over for Justitsministeriet peget på, at denne  

 undtagelsesmulighed for så vidt angår kassekreditter ikke bør udnyttes, idet  

 alle kreditgivere bør stilles lige.
I modsat fald skabes der en  

 konkurrenceforvridende situation, der modvirker den opblødning af grænserne  

 inden for den finansielle sektor, som finder sted for tiden.
Det vil desuden  

 være vanskeligt for forbrugeren at sammenligne forskellige kredittilbud, hvis  

 ikke der gives de samme oplysninger.
Undtagelsen er derfor ikke medtaget i  

 lovforslaget.
6.9. Direktivet undtager endvidere kreditaftaler i henhold til hvilke, der  

 ikke skal betales rente, forudsat at forbrugeren indvilliger i at  

 tilbagebetale kreditten på een gang, jf. artikel 2, stk. 1, litra d.
Visse af  

 lovens regler om oplysningspligt vil heller ikke kunne finde anvendelse for  

 disse kreditter.
Lovens øvrige bestemmelser bør imidlertid også finde  

 anvendelse for disse kreditter, idet der er det samme behov for beskyttelse  

 af den svage part i kontakten.
Undtagelsesmuligheden er derfor ikke udnyttet.
 6.10. Undtaget er tillige kreditter under 200 ECU (ca. 1.600 kr.) og over  

 20.000 ECU (ca. 160.000 kr.), jf. direktivets artikel 2, stk. 1, litra f.
Der findes ikke i dansk ret en tilsvarende regel.
Kreditkøbsloven omfatter  

 som udgangspunkt alle kreditkøb, uanset kredittens størrelse.
Visse af lovens  

 regler gælder dog ikke for køb under en vis størrelse.
Således gælder  

 oplysningspligten efter § 8 ikke for køb, hvor kreditkøbsprisen ikke  

 overstiger 1.000 kr., og efter § 17, stk. 1, nr. 2, kan ejendomsret kun  

 forbeholdes, såfremt kreditkøbsprisen overstiger 1.000 kr.
Disse regler  

 opretholdes efter forslaget, idet beløbsangivelsen dog foreslås forhøjet, jf.  

 lovforslagets § 9, stk. 4, og § 33, stk. 1, nr. 2. Justitsministeriet finder  

 derimod ikke anledning til generelt at undtage meget små eller meget store  

 kreditter, da der også i disse tilfælde kan være et beskyttelsesbehov.
6.11. Undtaget er desuden kredit, der skal tilbagebetales ved højst fire  

 betalinger inden for en periode på højst tolv måneder, jf. artikel 2, stk. 1,  

 litra g.
Reglen tager sigte på en speciel bestemmelse, der findes i engelsk  

 ret om betaling af skolepenge.
Den er fremmed for dansk ret.
6.12. Medlemsstaterne kan endvidere undtage kreditaftaler, der er  

 bekræftet af en notar eller dommer, fra visse af direktivets bestemmelser.  

 Bestemmelsen tager sigte på specielle franske forhold.
Den foreslås ikke  

 indført i dansk ret.
7. Oplysning om de årlige omkostninger i procent 7.1. Det er et hovedpunkt i lovforslaget og direktivet fra 1986, at  

 forbrugeren skal have oplysning om de årlige omkostninger i procent i  

 forbindelse med indgåelsen af kreditaftalen, jf. forslagets § 9, stk. 1, nr.  

 4, § 10, stk. 1, nr. 3, og direktivets art. 4, stk. 2. I forslaget til  

 ændring af direktivet er der fastsat nærmere regler om beregningen af de  

 årlige omkostninger i procent, jf. art. 1 a.
Ifølge kreditkøbslovens § 8 skal forbrugeren i forbindelse med indgåelsen  

 af en aftale om køb bl.a. have oplysning om salgsgenstandens kontantpris,  

 kreditomkostningerne og kreditkøbsprisen.
På tilsvarende måde skal  

 forbrugeren ifølge kreditkøbslovens § 32 have en række oplysninger i  

 forbindelse med indgåelsen af en kontoaftale, herunder f.eks. gebyret for  

 oprettelse af kontoen, kredittens maksimum og de nærmere regler og  

 betingelser for pålæg af kreditomkostninger, samt beregningsmåden for sådanne  

 omkostninger, herunder den nominelle årlige rente.
 Der stilles imidlertid ikke i dag i gældende dansk lovgivning krav om, at  

 forbrugeren skal have oplysning om de årlige omkostninger i procent.
7.2. Formålet med en bestemmelse om pligt for kreditgiver til at oplyse  

 forbrugeren om de årlige omkostninger i procent er at give denne grundlag for  

 at bedømme, hvilke udgifter der er forbundet med kreditten.
De årlige  

 omkostninger i procent giver udtryk for den samlede pris for at låne 100 kr.  

 i et år og udtrykker således omkostningerne ved en kredit uafhængig af  

 kredittens størrelse, afdragsform m.v.
Oplysningen om de årlige omkostninger  

 i procent gør det lettere for forbrugeren at sammenligne forskellige  

 kredittilbud og kan derfor gavne konkurrencen.
Oplysningen kan muligvis også  

 virke sanerende på de ofte meget høje kreditomkostninger.
 7.3. For Danmarks vedkommende skal bestemmelsen dog først være gennemført  

 den 31. december 1992, idet Danmark er omfattet af undtagelsesreglen i  

 artikel 5, jf. ovenfor under pkt. 3.1. Indtil da kan Danmark bibeholde de  

 gældende regler om, at forbrugeren kun skal have oplysning om de samlede  

 nominelle omkostninger.
Justitsministeriet har overvejet, om man allerede nu burde fastsætte  

 regler om, at kreditgiveren skal oplyse forbrugeren om de årlige omkostninger  

 i procent.
Justitsministeriet har imidlertid anset det for nødvendigt, at  

 erhvervslivet får god tid til at sætte sig ind i reglerne, før de træder i  

 kraft.
På den baggrund foreslås det, at der allerede nu medtages regler herom  

 i loven, men således at de først træder i kraft den 1. januar 1993, jf.  

 lovforslagets § 57, stk. 2.
7.4. De årlige omkostninger i procent er i lovforslagets § 16 og i  

 direktivets art. 1a, stk. 1, defineret som den omkostningssats, der på  

 årsbasis giver samme nutidsværdi af de samlede nuværende eller fremtidige  

 forpligtelser (lån, tilbagebetaling og omkostninger), der følger af aftalen  

 mellem långiver og forbruger.
Beregningen af de årlige omkostninger i  

 procent sker i overensstemmelse med den matematiske formel, der er optaget i  

 bilag II til forslaget til ændring af direktivet, jf. bilaget til  

 lovforslaget.
Formlen er baseret på den interne rentes metode.
Der er  

 i bilag III til forslaget til ændring af direktivet angivet fire eksempler på  

 beregningsmetoden, jf. bilag 2 til lovforslaget.
 Forbrugeren skal have særskilt oplysning om de årlige omkostninger i  

 procent i kontrakten, jf. lovforslagets § 8 og direktivets art. 4, stk. 2,  

 litra b.
7.5. Med henblik på beregningen af de årlige omkostninger i procent er det  

 nødvendigt at fastslå, hvilke kreditomkostninger der skal indgå i beregningen  

 af de årlige omkostninger i procent.
Dette fremgår af lovforslagets § 13 og  

 direktivets art. 1, stk. 2, litra d, der bestemmer, at alle omkostninger,  

 herunder renter og andre omkostninger, som forbrugeren skal betale for  

 kreditten, skal indgå i beregningen af de årlige omkostninger i procent.
Forbrugeren skal have særskilt oplysning om kreditomkostningerne i  

 kontrakten, jf. lovforslagets § 8 og direktivets art. 4, stk. 2, litra c, Visse omkostningselementer skal dog ikke medtages i beregningen af de  

 årlige omkostninger i procent, jf. lovforslagets § 13, stk. 2-3, samt  

 bemærkningerne hertil.
Ifølge lovforslagets § 14 og direktivets art. 4, stk.  

 2, litra d, skal forbrugeren imidlertid også have særskilt oplysning om de  

 her nævnte omkostninger, bortset fra misligholdelsesomkostningerne.  

 Oplysningen skal fremgå af den skriftlige kontrakt, jf. lovforslagets § 8 og  

 direktivets art. 4, stk. 2, litra d.
 7.6. Justitsministeriet er opmærksom på, at beregningen af de årlige  

 omkostninger i procent i praksis vil kunne frembyde vanskeligheder, navnlig  

 for mindre erhvervsdrivende.
Vanskelighederne ved beregning af de årlige omkostninger i procent vil dog  

 i væsentlig grad kunne mindskes ved udarbejdelse af tabeller, der dækker de  

 sædvanligt forekommende former for kreditaftaler, og af vejledninger til  

 tabellerne.
Visse lommeregnere, de såkaldte finansregnere, har endvidere  

 indbygget en funktion til beregning af den interne rente (de årlige  

 omkostninger i procent). Sådanne finansregnere kan erhverves for et beløb af  

 500-1.000 kr.
Justitsministeriet er bekendt med, at man i andre lande, f.eks. i England  

 og i Sverige, har udarbejdet autoriserede tabeller, der viser de årlige  

 omkostninger i procent ved kredit ydet under forskellige forudsætninger.  

 Justitsministeriet går derfor ud fra, at tilsvarende autoriserede tabeller  

 vil blive udarbejdet her i landet.
Dette forudsætter, at der fra  

 brancheorganisationerne tilvejebringes oplysninger om de sædvanligt  

 forekommende kreditaftaler i forbrugerforhold inden for de enkelte brancher.  

 Da reglerne først skal træde i kraft pr. 1. januar 1993, vil der efter  

 Justitsministeriet opfattelse være tilstrækkelig tid til at udarbejde sådanne  

 tabeller.
8. Markedsføring af kredit Ifølge direktivets art. 3 skal oplysningen om de årlige omkostninger i  

 procent tillige anføres i enhver reklame fra kreditgiveren og ved enhver  

 skiltning eller opslag i kreditgiverens forretningslokaler, hvorved den  

 pågældende tilbyder kredit, hvis reklamen eller opslaget i øvrigt indeholder  

 angivelse af rentesatsen eller oplysninger vedrørende kreditomkostningerne.  

 Oplysningen kan eventuelt gives i form af et repræsentativt eksempel.
Der er efter bestemmelsen ikke nogen ubetinget pligt for kreditgiver til i  

 markedsføringen at oplyse om de årlige omkostninger.
Men hvis kreditgiver i  

 markedsføringen giver oplysninger om f.eks. den nominelle rente eller  

 stiftelsesomkostninger og lignende, er den pågældende samtidig forpligtet til  

 at oplyse om de årlige omkostninger i procent.
 Formålet med bestemmelsen er at give forbrugeren mulighed for, allerede  

 forud for indgåelsen af kreditaftalen, at vurdere omkostningerne ved lånet og  

 eventuelt sammenligne forskellige kredittilbud.
Lov om markedsføring og lovgivningen om prismærkning m.v. henhører under  

 Industriministeriets område.
Industriministeriet har over for  

 Justitsministeriet peget på, at det er mest hensigtsmæssigt at regulere  

 spørgsmålet om markedsføring af kredit inden for rammerne af den almindelige  

 prismærkningslovgivning.
Industriministeriet har i den forbindelse oplyst, at  

 dette ministerium vil sørge for, at reglen i direktivets art. 3 implementeres  

 i dansk ret.
I det omfang implementeringen heraf kræver lovændring, vil  

 Industriministeriet fremsætte de nødvendige lovforslag.
9. Overtræk I lovforslagets § 12 og direktivets art. 6, stk. 3, indføres der en helt  

 ny bestemmelse om stiltiende accepterede overtræk.
Efter bestemmelsen skal  

 forbrugeren, hvis den pågældende overskrider maksimum på en kreditaftale med  

 variabelt lånebeløb, og hvis dette sker med kreditgiverens stiltiende accept,  

 gøres bekendt med den årlige nominelle rente og eventuelle omkostninger i  

 forbindelse med overtrækket samt om enhver ændring heri, når overtrækket  

 vedvarer ud over 3 måneder.
Ifølge direktivet finder bestemmelsen kun  

 anvendelse for de medlemsstater, der anerkender stiltiende accepterede  

 overtræk.
 Formålet med bestemmelsen er, at forbrugeren skal være klar over, hvilke  

 omkostninger der er forbundet med overtrækket, således at den pågældende på  

 dette grundlag kan træffe beslutning om, hvorvidt overtrækket bør ophøre.
Banker og sparekasser beregner sig normalt en højere rente eller  

 provision, hvis der sker overtræk på en konto, det være sig indlåns- eller  

 udlånskonto.
Denne praksis er for så vidt angår overtræk på indlånskonto  

 godkendt ved Højesterets dom af 2. februar 1981, der er refereret i U  

 1981,221 H.
Dette gælder uanset, om pengeinstituttet på forhånd har gjort  

 kunden opmærksom på, at man ved overtræk beregner sig en højere rente eller  

 provision.
Noget tilsvarende må formentlig antages at gælde for så vidt angår  

 overtræk på kassekredit.
Den omstændighed at kunden trækker over på kontoen, vil normalt føre til,  

 at pengeinstituttet meddeler kunden, at overtrækket bør ophøre.
Hvis det  

 imidlertid tolereres, at kunden overskrider kredittens maksimum, må  

 overtrækket formentlig efter omstændighederne anses for stiltiende accepteret  

 af pengeinstituttet.
Det er denne situation, som bestemmelsen i lovforslagets § 12 tager sigte  

 på.
Når det stiltiende accepterede overtræk har varet i 3 måneder, skal  

 pengeinstituttet oplyse forbrugeren om størrelsen af renten eller andre  

 omkostninger, der er forbundet med overtrækket.
Ifølge forslaget skal bestemmelsen imidlertid ikke kun finde anvendelse  

 for så vidt angår pengeinstitutter.
Efter forslaget finder bestemmelsen  

 anvendelse på alle kreditaftaler med variabelt lånebeløb, som er omfattet af  

 loven.
Bestemmelsen omfatter ikke det tilfælde, hvor kunden forud for trækket  

 opnår kreditgiverens tilladelse til at overskride kredittens maksimum.
Der er  

 i denne situation i princippet tale om en bevilget midlertidig forhøjelse af  

 kredittens maksimum, der ikke udløser nogen oplysningspligt for kreditgiver.
10. Tilsidesættelse af oplysningspligten Direktivet indeholder ingen angivelse af, hvad virkningen skal være af, at  

 kreditgiver undlader at oplyse forbrugeren om de årlige omkostninger i  

 procent.
Det er således overladt til national ret at træffe bestemmelse  

 herom.
 Justitsministeriet finder, at en eventuel tilsidesættelse af  

 oplysningspligten som hovedregel alene bør sanktioneres civilretligt på samme  

 måde, som det i dag sker efter kreditkøbslovens § 38.
På denne baggrund foreslås det i § 23, stk. 2, at kreditgiver, når  

 oplysningen om de årlige omkostninger i procent i en kreditaftale med fast  

 lånebeløb er for lavt angivet, ikke kan kræve højere kreditomkostninger,  

 end hvad der svarer til den procent, der er angivet i kontrakten.
Dette vil  

 efter Justitsministeriets opfattelse i langt de fleste tilfælde være en  

 tilstrækkelig motivation for kreditgiver til at opfylde oplysningspligten.
Med hensyn til pligten til efter § 10, stk. 1, nr. 3, at give oplysning om  

 de årlige omkostninger i procent ved forskellige udnyttelser af en  

kreditaftale med variabelt lånebeløb gør der sig det forhold gældende,  

 at oplysningspligten ikke direkte er knyttet til den konkrete udnyttelse af  

 kreditten, som senere finder sted, men alene angår visse typiske udnyttelser  

 af kreditten.
Spørgsmålet om, hvorvidt urigtige oplysninger om de årlige  

 omkostninger i procent bør have indflydelse på køberens pligt til at betale  

 kreditomkostninger, er derfor næppe egnet til at blive reguleret af en  

 generel lovbestemmelse, men bør snarere løses ved konkret aftalefortolkning.  

 Der henvises herved til bemærkningerne til § 23.
 Herudover er der efter forslagets § 55, stk. 2, adgang til at pålægge  

 bødestraf for grov eller oftere gentagen overtrædelse af § 9 og § 10.
11. Tilsyn med kreditgivere 11.1. Direktivets artikel 12 pålægger medlemsstaterne at gennemføre en  

 ordning med administrativ kontrol med kreditgivere.
Bestemmelsen opregner tre  

 ordninger, som medlemsstaterne kan vælge imellem.
Ordningerne kan kombineres.  

 Afgørende er, at enhver kreditaftale eller ethvert tilbud om kredit er  

 underlagt mindst een af de opregnede ordninger.
Efter den første ordning kræver kreditgivning og kreditformidling  

administrativ tilladelse.
Såfremt de pågældende er omfattet af artikel  

 1 i direktiv 77/780/EØF om samordning af lovgivningen om adgang til at optage  

 og udøve virksomhed som kreditinstitut, kan de undtages fra kravet om  

 tilladelse, jf. direktivets artikel 12, stk. 2.
 Efter den anden ordning skal kreditgivning og kreditformidling være  

 underlagt administrativ kontrol.
 Den tredje ordning pålægger medlemsstaterne at fremme oprettelsen af  

 passende institutioner, hvortil klager vedrørende kreditaftaler eller  

 kreditbetingelser kan rettes, og som kan give forbrugeren relevante  

 oplysninger eller råd herom.
11.2. Der stilles ikke i dansk ret et generelt krav om tilladelse for at  

 kunne yde eller formidle kredit.
Kreditinstitutter, der er omfattet af  

 direktiv 77/780/EØF, skal imidlertid have tilladelse til at drive virksomhed  

 som kreditinstitut, dvs kreditinstitutter, der er omfattet af lov om banker  

 og sparekasser m.v., lov om visse spare- og udlånsvirksomheder m.v., lov om  

 visse kreditinstitutter og lov om realkreditinstitutter.
Dansk ret indeholder heller ikke nogen generel kontrolordning.
Penge- og  

 kreditinstitutter er dog undergivet tilsyn af Finanstilsynet og  

 Boligstyrelsen.
Forbrugerombudsmanden har det administrative ansvar for  

 markedsføringsloven og påser, at der i privat erhvervsvirksomhed ikke handles  

 i strid med god markedsføringsskik.
Endvidere henhører lov om betalingskort  

 under denne institution.
Forbrugerombudsmanden er således kompetent til at  

 behandle spørgsmål vedrørende hele direktivets anvendelsesområde.  

 Forbrugerombudsmanden foretager dog ikke nogen systematisk kontrolvirksomhed,  

 men han kan på grundlag af klager fra private eller organisationer tage sager  

 op til behandling, hvis der skønnes at være behov herfor.  

 Forbrugerombudsmanden kan endvidere ved forhandling søge at påvirke de  

 erhvervsdrivende til at virke i overensstemmelse med god markedsføringsskik,  

 han kan anlægge sag ved retten om forbud mod handlinger, der er i strid  

 hermed, ligesom han i henhold til kreditkøbsloven, se nu lovforslagets § 56,  

 stk. 2, kan anmode anklagemyndigheden om at nedlægge påstand om, at en  

 kreditgiver ved dom for strafbart forhold frakendes retten til fortsat at  

 drive den pågældende virksomhed.
Forbrugerombudsmanden har en vis  

 rådgivningskompetence.
Det falder derimod uden for Forbrugerombudsmandens virksomhedsområde at  

 træffe konkrete afgørelser i civilretlige tvister.
Såfremt sådanne indbringes  

 for Forbrugerombudsmanden, henvises de til Forbrugerklagenævnet eller andet  

 relevant klagenævn.
Forbrugerklagenævnet kan behandle klager fra forbrugere vedrørende varer  

 eller arbejds- og tjenesteydelser, jf. lov om forbrugerklagenævnet § 1.  

 Forbrugerklagenævnets virksomhedsområde omfatter derfor som udgangspunkt alle  

 de af direktivet omfattede kreditaftaler.
Ifølge lovens § 3, stk. 2, kan  

 industriministeren bestemme, at visse varer, arbejds- eller tjenesteydelser  

 eller erhvervsområder skal undtages fra nævnets virksomhed, eller at klage  

 ikke kan rejses, når prisen for varer eller ydelsen overstiger en bestemt  

 grænse.
Ved bekendtgørelse nr. 793 af 15. december 1988 om  

 Forbrugerklagenævnets virksomhedsområde er det bestemt, at nævnet kun kan  

 behandle sager af en værdi op til 20.000, ved køb af motorkøretøjer dog op  

 til 50.000 kr., jf. § 2. Direktivet omfatter sager af en værdi fra 1.600 kr.  

 - 160.000 kr.
En række varer, arbejds- og tjenesteydelser er endvidere  

 undtaget i medfør af bekendtgørelsens § 3, stk. 2. Klager over visse  

 kreditaftaler, der er omfattet af loven, vil således ikke kunne indbringes  

 for Forbrugerklagenævnet.
Med virkning fra den 1. august 1988 har pengeinstitutternes organisationer  

 og Forbrugerrådet endvidere oprettet Pengeinstitutankenævnet, som er  

 konpetent til at behandle klager over danske pengeinstitutter.
Ankenævnet er  

 godkendt af Forbrugerklagenævnet i medfør af lov om Forbrugerklagenævnet §  

 12.
Det må antages, at alle kreditter, der er omfattet af loven, er undergivet  

 tilsyn, enten i form af at der skal gives tilladelse til virksomheden, at  

 virksomheden kontrolleres af en myndighed eller af Forbrugerombudsmanden  

 eller at der kan klages til et ankenævn over virksomheden.
Dansk ret opfylder  

 således allerede direktivets artikel 12.
12. Særlige regler om kreditkøb 12.1. I forbindelse med indarbejdelsen af kreditkøbslovens regler om  

 kreditkøb i lovforslaget har Justitsministeriet foretaget en fuldstændig  

 omredigering af visse af bestemmelserne og af kreditkøbslovens kapitel 3 om  

 køb med ejendomsforbehold.
Baggrunden herfor er et ønske om at øge  

 overskueligheden og forbedre systematikken.
Dette er bl.a. sket ved en  

 opdeling af loven i flere kapitler og ved udstrakt brug af overskrifter inden  

 for det enkelte kapitel med henblik på at øge overskueligheden.
En  

paragrafnøgle er optaget som bilag 3 til lovforslaget.
 12.2. Den gældende kreditkøbslov finder anvendelse både på forbrugerkøb  

 og på andre køb, hvor ikke andet er bestemt i loven, jf. § 4, stk. 1.
Forud for gennemførelsen af loven blev det nøje overvejet, om man  

 lovteknisk burde vælge at samle de foreslåede regler i een lov om kreditkøb,  

 eller om det burde foretrækkes at gennemføre to love, nemlig en om  

 forbrugerkreditkøb og en om andre kreditkøb, jf. betænkning nr. 839/78 om køb  

 på kredit, s. 55 f.
Udvalgets flertal fandt imidlertid, at lovreguleringen  

 burde ske i een samlet lov for at fremme overskueligheden og undgå  

 afgrænsningsvanskeligheder.
Justitsministeriet er fortsat af den opfattelse, at det er principielt  

 rigtigt at fastholde reguleringen i een enkelt lov.
Justitsministeriet finder  

 derimod, at der kan være grund til at overveje, om reglerne om  

 ikke-forbrugerkøb bør holdes adskilt i et særligt kapitel i loven.
Det er Justitsministeriets opfattelse, at erfaringerne med loven har vist,  

 at den valgte teknik har gjort det vanskeligt for brugerne at skaffe sig  

 overblik over, hvilke regler der gælder for den enkelte.
Dette kunne derfor  

 tale for, at der foretages en opdeling i loven af de regler, der gælder for  

 forbrugerkøb og for ikke-forbrugerkøb.
 Hertil kommer, at loven med indarbejdelsen af direktivets bestemmelser i  

 endnu højere grad, end det er tilfældet med kreditkøbsloven, bliver en  

 forbrugerbeskyttelseslov.
 På den baggrund foreslås det, at reglerne om ikke-forbrugerkøb samles i et  

 særligt kapitel, jf. lovforslagets kapitel 11.
12.3. Efter de gældende regler i kreditkøbsloven er det således, at  

 sælgeren i forbrugerkøb med ejendomsforbehold skal afgive samtlige de i § 8  

 omhandlede oplysninger.
Tilsidesætter sælgeren sin oplysningspligt, eller  

 undlader sælgeren i et ikke-forbrugerkøb at afgive de i § 8, stk. 1, nr. 2 og  

 5, omhandlede oplysninger, kan købekontrakten med ejendomsforbehold  

ikke danne grundlag for umiddelbar tvangsfuldbyrdelse, jf.  

 kreditkøbslovens § 20, stk. 1, nr. 3. Kreditor tvinges derfor i disse  

 tilfælde til at søge sit krav fastslået ved dom.
Hvorledes påstand og dom  

 skal formuleres i sådanne sager, har såvel i teori som i retspraksis givet  

 anledning til uenighed.
Reglen i kreditkøbslovens § 20, stk. 1, nr. 3, har nærmest pønal karakter,  

 idet den tvinger kreditor til et sagsanlæg og en efterfølgende  

 fogedforretning, uden at der gives fuld omkostningsdækning for begge  

 retsskridt, ligesom tilbagetagelsen forsinkes med den deraf forøgede risiko  

 for tab hos kreditor.
Reglen har været kritiseret for, at de pønale formål  

 sikres gennem et regelsæt, der påfører domstolene en ganske overflødig  

 arbejdsbyrde.
 Det foreslås på den baggrund, at kreditkøbslovens § 20, stk. 1, nr. 3  

 ophæves, og at kreditgiver samtidig afskæres fra i almindelighed at kræve  

 godtgørelse for omkostninger, som ellers ville påløbe i anledning af  

 forbrugerens misligholdelse, jf. forslagets § 24 og § 37, nr. 3. Hermed  

 imødekommes den kritik, der har været rejst af de processuelle konsekvenser  

 af, at en sælger tilsidesætter sin oplysningspligt.
 Ved de foreslåede regler er det fastholdt, at sælgerens tilsidesættelse af  

 oplysningspligten skal have alvorlige civilretlige konsekvenser, men de  

 manglende oplysninger påvirker ikke kontraktens eksigibilitet.
 12.4. Retsplejerådet har i betænkning nr. 1170/89 om tvangsfuldbyrdelse af  

 andre krav end pengekrav foreslået, at retsplejelovens § 494, stk. 3, skal  

 finde anvendelse ved tilbagetagelse af genstande købt med ejendomsforbehold.  

 Herved er der givet fogedretten mulighed for at afslå  

politifremstilling i tilfælde, hvor kreditors fordring er beskeden, og  

 hvor det samtidig er oplyst, at det købte ikke er i rekvisiti besiddelse,  

 ligesom politifremstilling kan afslås i de tilfælde, hvor fyldestgørelse af  

 en mindre fordring søges gennemført ved begæring om tilbagetagelse af  

 genstande, som med en høj grad af sandsynlighed vil være omfattet af  

 trangsbeneficiet.
 Det anføres i betænkningen s. 120 f., at der i de tilfælde, hvor  

 bestemmelsen tænkes anvendt, kun meget sjældent vil blive tale om en  

 tilbagetagelse, idet kreditors krav i medfør af kreditkøbslovens § 27, stk.  

 3, i disse sager som hovedregel vil blive omsat til et pengekrav.
 Justitsministeriet kan tiltræde Retsplejerådets forslag, der er  

 indarbejdet i lovforslagets § 44, stk. 3.
 12.5. Retsplejerådet har i samme betænkning endvidere foreslået, at de  

 fogedretlige værnetingsregler i retsplejelovens § 487 skal finde subsidiær  

 anvendelse i de tilfælde, hvor der efter kreditkøbslovens § 20, stk. 3, ikke  

 er værneting for kravet her i landet, jf. betænkningen s. 52 f. og s. 121.  

 Justitsministeriet kan tiltræde forslaget, der er indarbejdet i lovforslagets  

 § 44, stk. 2, og § 51.
 12.6. Endelig foreslås det, at bestemmelsen i kreditkøbslovens § 34 om  

 kontohaverens ansvar for misbrug af kontokort, kreditkort eller anden  

 legitimation udgår, da tilsvarende bestemmelser findes i betalingskortlovens  

 § 21. Det bemærkes, at der ikke herved er taget stilling til, hvor reglerne  

 om ansvar for misbrug af kontokort på længere sigt skal placeres.
13. Høringsmyndigheder Lovforslaget er samtidig med fremsættelsen sendt til høring hos følgende  

 myndigheder og organisationer:
 Præsidenten for Østre Landsret, Præsidenten for Vestre Landsret,  

 Præsidenten for Sø- og Handelsretten, Præsidenten for Københavns Byret,  

 Præsidenten for Retten i Århus, Præsidenten for Retten i Odense, Præsidenten  

 for Retten i Aalborg, Den danske Dommerforening, Foreningen af  

 dommerfuldmægtige i Danmark, Advokatrådet, Industriministeriet,  

 Landbrugsministeriet, Landbrugsrådet, De danske Landboforeninger, Danske  

 Husmandsforeninger, Monopoltilsynet, Forbrugerstyrelsen, Finanstilsynet,  

 Forbrugerrådet, De danske Husmoderforeninger, Dansk Varefakta Nævn,  

 Butikshandelens Fællesråd, Dansk organisation af detailhandelskæder, De  

 Samvirkende Købmandsforeninger i Danmark, Fællesforeningen for Danmarks  

 Brugsforeninger, Dansk Fødevareråd, Dansk Texstil Union, Radiobranchen,  

 Motorbranchens Fællesråd, Det Danske Handelskammer, Landsforeningen for  

 Erhvervsinteresser, Håndværksrådet, Industrirådet, Entreprenørforeningen,  

 Arbejderbevægelsens Erhvervsråd, Assurandør-Societetet, Den danske  

 Bankforening, Danmarks Sparekasseforening, Kommunernes Landsforening,  

 Københavns Kommune, Frederiksberg Kommune, Danske indkøbschefers  

 Landsforening, Den danske Forlæggerforening, Boligministeriet,  

 Finansministeriet, Dansk Automobilhandler Forening, Forenede Danske  

 Motorejere, Den danske boghandlerforening, Boghandlernes Hus, Bygge- og  

 anlægsrådet, Det Kooperative Fællesforbund, Andelsudvalget, Realkreditrådet,  

 Danske Elværkers forening, Dansk Postordreforening, FEMA, Danske  

 Finansieringsselskaber Forening, Dansk Detail Konto, Detailhandelens  

 Kreditformidlingsråd, Foreningen af Finansholdingselskaber.
14. Økonomiske og administrative konsekvenser Lovforslaget skønnes ikke at indebære økonomiske eller administrative  

 konsekvenser af væsentlig betydning for det offentlige.
 I forbindelse med lovens gennemførelse vil Justitsministeriet i nødvendigt  

 omfang tage skridt til at informere forbrugere og erhvervsliv om indholdet af  

 de nye regler.
En række af lovens bestemmelser træder først i kraft den 1. januar 1993.  

 Blandt andet skal kreditgivere først fra dette tidspunkt oplyse forbrugeren  

 om de årlige kreditomkostninger i procent i forbindelse med indgåelsen af en  

 kreditaftale.
Justitsministeriet er på denne baggrund indstillet på, at der  

 også i løbet af 1992 skal informeres om de ændrede regler.
 De nødvendige omkostninger i forbindelse med informationsvirksomheden  

 forventes at kunne afholdes af Justitsministeriets lovreserve.
Bemærkninger til lovforslagets enkelte bestemmelser Til kapitel 1 Dette kapitel indeholder regler om lovens anvendelsesområde, dens  

 definitioner og fravigeligehed.
Til § 1 Bestemmelsen angiver lovens anvendelsesområde, nemlig kreditaftaler, hvor  

 en erhvervsdrivende som led i sit erhverv yder kredit til en forbruger.  

 Bestemmelsen indeholder endvidere en definition af begreberne kreditgiver og  

 forbruger.
Definitionerne svarer til de i direktivets art. 1, stk. 2, litra  

 a-b,indeholdte bestemmelser.
Begrebet kreditgiver refererer sig overalt i  

 loven til forbrugerens eller køberens modpart.
Begrebet omfatter både  

 kreditgiveren og den, der har erhvervet kreditgiverens rettigheder ifølge  

 aftalen, medmindre andet fremgår direkte af loven.
I kreditkøb omfatter  

 begrebet 1) sælgeren, der har givet henstand med betalingen, 2) den, der har  

 erhvervet sælgerens rettigheder i henhold til kreditkøbet, 3) den i § 4, stk.  

 1, nr. 2, nævnte trediemand, der har finansieret købet, samt 4) den, der har  

 erhvervet den i § 4, stk. 1, nr. 2, nævnte trediemands rettigheder i  

 anledning af kreditkøbet.
Det er ikke fundet nødvendigt direkte i lovteksten  

 at medtage en bestemmelse svarende til kreditkøbslovens § 1, stk. 3. Med  

 hensyn til definitionen af en forbruger henvises der til de almindelige  

 bemærkninger pkt. 5.2.
Til § 2 Bestemmelsen fastslår, at lovens kapitel 11 gælder for køb på kredit, hvor  

 kreditgiverens medkontrahent er en erhvervsdrivende.
I kapitel 11 er samlet  

 de regler, der efter kreditkøbsloven gælder for ikke-forbrugerkøb.
Disse  

 bestemmelser skal fortsat gælde efter forslaget.
Der henvises i øvrigt til  

 bemærkningerne til kapitel 11.
 2. pkt. svarer til kreditkøbslovens § 5, stk. 2.
 Til § 3.
 I stk. 1 opregnes en række kreditaftaler, som loven ikke finder  

 anvendelse på, selvom de er omfattet af definitionen af en kreditaftale i  

 forslagets § 1, stk. 1.
Bestemmelsen i nr. 1 svarer til direktivets art. 2, stk. 1, litra  

 a.
Undtagelsen omfatter alle kreditforeningslån og ethvert prioritetslån, der  

 optages med henblik på køb af fast ejendom eller med henblik på opførelse,  

 modernisering eller forbedring af en bygning.
Der henvises i øvrigt til de  

 almindelige bemærkninger, pkt. 6.2.
 Bestemmelsen i nr.2 svarer til direktivets art. 2, stk. 1, litra g.  

 Bestemmelsen har en parallel i kreditkøbslovens § 5, idet den dog omfatter  

 alle kreditaftaler og således ikke er begrænset til kreditkøb.  

 Betalingsfristen er endvidere fastsat til 3 månder, hvor den efter  

 kreditkøbslovens § 5 højst kan være »løbende måned + 1 måned«, det  

 vil i praksis sige indtil 2 måneder.
Ifølge stk. 2 gælder denne undtagelse dog ikke, hvis der foreligger  

 et køb med ejendomsforhold, eller et kreditkøb i henhold til en aftale om  

 kredit med variabelt lånebeløb.
Undtagelsen i kreditkøbslovens § 5 gælder  

 heller ikke for de nævnte kreditter.
Det fastslås i stk. 3, at lovens kapitel 2 om kreditgiverens  

 oplysningspligt ikke gælder for kreditaftaler, hvor der ikke betinges  

 vederlag for kreditten.
Det samme gælder efter kreditkøbslovens § 32. Der  

 henvises i øvrigt til de almindelige bemærkninger, pkt. 6.4.
 Til § 4.
Stk. 1 indeholder en definition af begrebet kreditaftale.
Definitionen  

 svarer til direktivets art. 1, stk. 2, litra c.
Bestemmelsen i stk. 2 svarer til direktivets art 1, stk. 2, litra  

 c, 2. pkt.
Ifølge en erklæring til rådsprotokollen afgivet af Ministerrådet  

 og Kommissionen omfatter denne bestemmelse løbende ydelser, såsom gas, vand,  

 el, aftaler om regelmæssig vedligeholdelse, sæsonkort til transport, ratevis  

 betaling af forsikringspræmier og lignende, hvor betalingen sker sideløbende  

 med ydelsen.
Hvis der i forbindelse med sådanne kontrakter kan betales helt  

 eller delvis bagud, vil den derved ydede kredit således ikke være omfattet af  

 loven.
 Til § 5.
 Bestemmelsen fastslår, hvad der forstås ved et kreditkøb.
Stk. 1 svarer til kreditkøbslovens § 1, stk. 2, idet det dog efter  

 forslaget ikke længere er en betingelse, at der er givet henstand eller ydet  

 kredit før salgsgenstandens overgivelse til forbrugeren.
Reglerne finder  

 således anvendelse, uanset om kreditten er ydet før eller efter  

 salgsgenstandens overgivelse.
Derimod stilles der fortsat krav om, at  

 ejendomsforbehold skal være aftalt senest samtidig med overgivelsen til  

 køberen, jf. lovforslagets § 33. Ændringen af definitionen af et kreditkøb  

 får derfor kun betydning for kreditkøb, hvor der ikke er aftalt  

 ejendomsforhold.
 Stk. 2 svarer til kreditkøbslovens § 4, stk. 3.
Til § 6 Bestemmelsen svarer til kreditkøbslovens § 2, idet stk. 1 dog har  

 undergået en sproglig omformulering.
Der er med den ændrede formulering ikke  

 tilsigtet nogen realitetsændring.
Til § 7 Bestemmelsen indeholder regler om lovens fravigelighed.
Bortset fra § 48,  

 der finder anvendelse i ikke-forbrugerkøb, kan lovens regler ikke fraviges  

 ved forudgående aftale.
Dette svarer til retstilstanden efter  

 kreditkøbslovens § 6.
Til kapitel 2 Kapitlet indeholder regler om kreditgivers oplysningspligt over for  

 forbrugeren i forbindelse med indgåelse af kreditaftaler.
Til § 8 Bestemmelsen svarer til direktivets art. 4, stk. 1, og medfører en  

 forpligtelse for kreditgiver til at oprette en skriftlig aftale om kreditten.  

 Dansk ret indeholder ikke noget generelt krav om, at aftaler skal oprettes  

 skriftligt, men kreditkøbslovens § 8, stk. 2, stiller indirekte et krav herom  

 for så vidt angår forbrugerkøb, der ikke er kontokøb, og hvor  

 kreditkøbsprisen overstiger 1.000 kr.
Det samme gælder for kontoaftaler, jf.  

 kreditkøbslovens § 32.Selv om der ikke formelt stilles krav om oprettelse af  

 en skriftlig aftale, er det dog i praksis som oftest nødvendigt af  

 bevismæssige grunde.Der indgås næppe i dag mundtlige kreditaftaler, og i  

 hvert fald ikke i noget nævneværdigt omfang, hvorfor bestemmelsen ikke vil  

 medføre den store ændring i forhold til gældende praksis.
Kravet om, at kreditaftalen skal oprettes skriftligt, er efter forslaget  

 ikke en gyldighedsbetingelse.
En mundtlig kreditaftale er således ikke i sig  

 selv ugyldig.
Som noget nyt skal der endvidere oplyses om aftalens øvrige væsentlige  

 vilkår.
Heller ikke denne bestemmelse kan anses for nogen væsentlig ændring i  

 forhold til gældende praksis.
Det vil således være vanskeligt at anse et  

 væsentligt vilkår for aftalt, hvis det ikke fremgår af en skriftlig aftale.
 Stk. 2 svarer til kreditkøbslovens § 8, stk. 2, idet reglen dog nu gælder  

 for alle kreditaftaler, der er omfattet af loven.
Til § 9 Bestemmelsen omhandler kreditaftaler med fast lånebeløb og pålægger  

 kreditgiver at give forbrugeren en række oplysninger om den tilbudte kredit.  

 Oplysningerne skal gives ved aftalens indgåelse og skal fremgå af den  

 skriftlige aftale, jf. forslagets § 8.
Som noget nyt foreslås det, at kreditgiver skal oplyse om de årlige  

 omkostninger i procent.
Der henvises herved til almindelige bemærkninger pkt.  

 7 og til bemærkningerne nedenfor til nr. 3.
Oplysningerne skal dog ikke gives, hvis det samlede beløb, der skal  

 betales i henhold til kreditaftalen, ikke overstiger 1.500 kr., jf.  

 forslagets stk. 4. Bestemmelsen svarer for så vidt til kreditkøbslovens § 8,  

 der dog kun finder anvendelse på kreditkøb, der ikke sker i henhold til en  

 kontoaftale, ligesom beløbsgrænsen er 1.000 kr.
Begrundelsen for reglen er,  

 at det især for mindre erhvervsdrivende kan være byrdefuldt at give de nævnte  

 oplysninger skriftligt.
Det foreslås derfor, at bestemmelsen udvides til at  

 gælde for alle kreditaftaler.
Beløbsgrænsen foreslås endvidere forhøjet til  

 1.500 kr. som følge af prisudviklingen.
Da direktivets regler om  

 oplysningspligt omfatter alle kreditter over 200 ECU (ca. 1.600 kr.), kan  

 beløbsgrænsen ikke forhøjes yderligere.
 Ved postordresalg er det efter gældende ret tilstrækkeligt, at  

 oplysningerne i kreditkøbslovens § 8 gives senest samtidig med sælgerens  

 fremsendelse af varen til køberen, jf. bekendtgørelse nr. 14 af 14. januar  

 1987, § 2. Ifølge en erklæring til rådsprotokollen finder Ministerrådet og  

 Kommissionen, at de i direktivets artikel 4 krævede oplysninger ved  

 postordresalg kan trykkes på selve ordresedlen eller i postordrekataloget, i  

 sidstnævnte tilfælde forudsat at forbrugerens opmærksomhed henledes på  

 oplysningerne ved en tydelig henvisning på ordresedlen.
 Oplysningspligtens nærmere indhold fremgår af nr. 1-7.
Ifølge nr. 1 skal forbrugeren have oplysning om hovedstolen  

 på lånet.
Ifølge kreditkøbslovens § 8, stk. 1, nr. 1, skal forbrugeren have  

 oplysning om »kontantprisen«.
Kontantprisen findes ved til  

 hovedstolen at tillægge en eventuel udbetaling, jf. nr. 2. Da kontantprisen  

 kan udfindes ved et simpelt regnestykke, og da den i øvrigt vil fremgå af  

 skiltningen i forretningen, har Justitsministeriet ikke fundet grundlag for  

 at kræve kontantprisen oplyst ved siden af hovedstolen.
Ved andre  

 kreditaftaler end kreditkøb har det desuden ingen mening at kræve oplysning  

 om kontantprisen.
Efter nr. 2 skal der gives oplysning om størrelsen af en  

 eventuel udbetaling.
Bestemmelsen svarer til kreditkøbslovens § 8, stk.  

 1, nr. 2.
Nr. 3 fastslår, at forbrugeren skal have oplysning om  

kreditomkostningerne angivet som et beløb.
Bestemmelsen svarer til  

 kreditkøbslovens § 8, stk. 1, nr. 3. Efter bestemmelsen i lovforslagets § 13,  

 stk. 1, omfatter kreditomkostningerne alle renter og andre tillæg til  

 kontantprisen.
Ifølge nr. 4 skal der gives oplysning om de årlige omkostninger  

 i procent.
Bestemmelsen svarer til direktivets art. 4, stk. 2, litra a.  

 De årlige omkostninger i procent er i direktivets art. 1, stk. 2, litra e,  

 defineret som den samlede pris for kreditten udtrykt i procent pr. år af det  

 ydede kreditbeløb, dvs. hovedstolen.Ved beregningen af de årlige omkostninger  

 i procent skal der tages hensyn til kreditomkostningerne som defineret i nr.  

 3. De nærmere regler for beregningen af de årlige omkostninger i procent  

 fremgår af forslagets §§ 16-18, jf. bemærkningerne hertil.
Efter nr. 5 skal forbrugeren have oplysning om det samlede  

 beløb, der skal betales efter aftalen.
Bestemmelsen svarer til  

 direktivets art. 4, stk. 2, litra c, og kreditkøbslovens § 8, stk. 1, nr. 4.
Endelig skal forbrugeren efter nr. 6 have oplysning om de  

 enkelte ydelser, disses antal og forfaldstid.
Bestemmelsen svarer til  

 direktivets art. 4, stk. 2, litra c, og kreditkøbslovens § 8, stk. 1, nr. 5.
Bestemmelsen i stk. 2 svarer til direktivets art. 4, stk. 2, litra  

 b, hvorefter der skal ske angivelse af de betingelser, hvorunder størrelsen  

 af de årlige omkostninger i procent kan ændres.
Hvis det aftales, at et eller  

 flere vilkår kan eller skal ændres under kreditaftalens forløb, vil dette  

 påvirke størrelsen af de årlige omkostninger i procent.
Forbrugeren skal i  

 givet fald oplyses herom.
Stk. 3 svarer til direktivets art. 4, stk. 2, litra b, 2. pkt.
Forslagets  

 § 18 opregner en række standardforudsætninger, som skal lægges til grunds for  

 beregningen af de årlige omkostninger i procent, hvis ikke andet fremgår af  

 aftalen.
Herudover påhviler det kreditgiveren at opstille passende  

 forudsætninger, der muliggør en beregning af de årlige omkostninger i  

 pricent.
Det forudsættes, at der næppe vil forekomme tilfælde, hvor det ikke  

 er muligt at beregne de årlige omkostninger i procent, såfremt der opstilles  

 passende forudsætninger for beregningen.
 Hvis betingelsen er opfyldt, kan kreditgiver nøjes med at oplyse om den  

 årlige nominelle rente.
Til § 10 Bestemmelsen omhandler kreditaftaler med variabelt lånebeløb i form  

 af kontoaftaler, kreditkortkonti, kassekreditter og lignende.
Bestemmelsen  

 svarer i princippet til kreditkøbslovens § 32. Bestemmelsen er dog ikke  

 begrænset til kontoaftaler, der kan udnyttes til køb, jf. kreditkøbslovens §  

 3, eller kontoaftaler, der kan udnyttes til såvel køb af løsøre som til  

 erhvervelse af andre ydelser, jf. kreditkøbslovens § 35. Bestemmelsen  

 omfatter således enhver form for kredit med variabelt lånebeløb, der er  

 omfattet af loven, og som er oprettet med henblik på forbrug.Bestemmelsen  

 pålægger kreditgiver at give forbrugeren en række oplysninger om kreditten,  

 herunder de årlige omkostninger i procent.
Kreditgiver skal ifølge nr. 1 oplyse forbrugeren om  

kreditrammen.
Bestemmelsen svarer til kreditkøbslovens § 32, nr. 2.
 Efter nr. 2 skal forbrugeren have oplysning om de nærmere regler og  

 betingelser for pålæg af kreditomkostninger samt beregningsmåden for  

 sådanne omkostninger, herunder eventuelt den nominelle årlige rente.  

 Bestemmelsen svarer til kreditkøbslovens § 32, nr. 3, men omfatter i  

 modsætning til denne også et eventuelt stiftelsesgebyr, jf. kreditkøbslovens  

 § 32, nr. 1.
 Ifølge nr. 3 skal kreditgiveren oplyse forbrugeren om de årlige  

 omkostninger i procent ved forskellige udnyttelser af kontoen.
Da man ikke ved indgåelse af en kontoaftale kan vide, i hvilket omfang  

 kontoen vil blive udnyttet, kan den effektive rente kun angives i  

 eksempelform ved forskellige typiske udnyttelser af kontoen.
Forbrugeren vil  

 herved kunne se, hvilke måder at udnytte kreditten på som giver henholdsvis  

 de højeste og laveste relative kreditomkostninger.
Oplysningen om de årlige omkostninger i procent ved en bestemt udnyttelse  

 af kreditten må endvidere være ledsaget af oplysninger om, hvilke  

 forudsætninger der i den forbindelse er gjort.
Såfremt forudsætningerne ikke  

 fremgår af aftalen, indeholder forslagets § 17, stk. 2, og § 18 en række  

 forudsætninger, som i givet fald må lægges til grund.
 Efter forslagets § 16, stk. 3, kan justitsministeren fastsætte nærmere  

 regler om fremgangsmåden ved beregning af de årlige omkostninger i procent.  

 Det er hensigten at udnytte denne hjemmel til bl.a. at fastsætte nærmere  

 regler om forudsætninger med hensyn til udnyttelsesgrad, som skal lægges til  

 grund ved beregningen af de årlige omkostninger i procent.
 Efter nr. 4 skal kreditgiver oplyse forbrugeren det samlede  

 beløb, der skal betales ved forskellige udnyttelser af kontoen.  

 Bestemmelsen, der er ny, svarer til direktivets art. 4, stk. 2, litra c.
Ifølge nr. 5 skal kreditgiver oplyse, hvorledes gælden skal  

 betales.
Bestemmelsen svarer til kreditkøbslovens § 32, nr. 4.
Efter nr. 6 skal det oplyses, hvor ofte forbrugeren vil modtage  

kontoudtog.
Bestemmelsen svarer til kreditkøbslovens § 32, nr. 5.
Efter nr. 7 skal der oplyses om betingelserne for ophævelse af  

 aftalen.
Bestemmelsen, der er ny, svarer til direktivets art. 6, stk. 1, 3.  

 led.
Til § 11 Bestemmelsen svarer til kreditkøbslovens § 33. Som nævnt i bemærkningerne  

 til § 10 omfatter bestemmelsen imidlertid nu alle former for kreditaftale med  

 variabelt lånebeløb.
Til § 12 Bestemmelsen svarer til direktivets art. 6, stk. 3, og indeholder regler  

 om stiltiende accepterede overtræk.
Der henvises til de almindelige  

 bemærkninger, pkt. 9.
Til § 13 Stk. 1 svarer til direktivets art. 1, stk. 2, litra d, og indeholder en  

 definition af kreditomkostningerne, nemlig alle omkostninger, herunder renter  

 og andre omkostninger, som forbrugeren skal betale for kreditten.Med henblik  

 på opgørelsen af de årlige omkostninger i procent, jf. forslagets § 9, stk.  

 1, nr. 4, og § 10, stk. 1, nr. 3, bestemmer direktivets art. 1a, stk. 2, at  

 der skal ses bort fra en række nærmere opregnede kreditomkostninger.
En  

 bestemmelse svarende hertil er medtaget i stk. 2. De nævnte  

 kreditomkostninger skal oplyses særskilt over for forbrugeren, jf.  

 lovforslagets § 14.
 Ifølge nr. 1 skal der ses bort fra misligholdelsesomkostninger.
Efter nr. 2 ses der endvidere bort fra omkostninger, som forbrugeren skal  

 betale, hvad enten der købes kontant eller på kredit.
Bestemmelsen  

 omfatter f.eks. leveringsomkostninger.
Ifølge nr. 3 skal der ses bort fra omkostninger ved overførsel  

 af penge.
Bestemmelsen omfatter f.eks. omkostninger ved at overføre penge  

 til kreditgiver pr. giro eller ved post- eller bankanvisning.
Bestemmelsen  

 omfatter også et eventuelt checkgebyr, hvis forbrugeren betaler med check  

 trukket på egen konto.
Ifølge stk. 3 gælder denne undtagelse dog kun, hvis forbrugeren har  

rimelig valgfrihed med hensyn til, hvorledes pengeoverførelsen skal  

 ske.
Hvis det f.eks. er aftalt, at betaling kun kan ske til kreditgivers  

 bank, og hvis dette medfører ekstra omkostninger for forbrugeren i forhold  

 til f.eks. betaling pr. giro, vil omkostningerne herved skulle medtages i de  

 samlede kreditomkostninger i forslagets § 13, stk. 1, og de vil dermed indgå  

 i beregningen af de årlige omkostninger i procent.
Efter nr. 4 ses der bort fra omkostninger ved at føre en konto  

 til brug ved betaling af ydelserne på kreditten, bortset fra omkostninger  

 ved opkrævning af betalinger, hvad enten de opkræves kontant eller på anden  

 måde.
Hvis forbrugeren i forbindelse med indgåelsen af en kreditaftale med et  

 pengeinstitut samtidig opretter en konto, f.eks. en lønkonto, til brug ved  

 betaling af ydelserne på lånet, skal eventuelle omkostninger ved at føre  

 denne konto ikke medtages ved beregningen af de årlige omkostninger i  

 procent.
Undtagelsen finder ifølge stk. 3 kun anvendelse, hvis forbrugeren  

 har rimelig valgfrihed med hensyn til, hvorledes tilbagebetalingen  

 skal ske.
Modifikationen i stk. 3 tager især sigte på den praksis, der følges  

 i en række EF-lande, hvor opkrævning af ydelser på kreditten ofte sker ved,  

 at en inkassator retter henvendelse til forbrugeren på dennes bopæl.
Bestemmelsen i nr. 4 finder heller ikke anvendelse på omkostninger ved  

 opkrævning af betalinger, f.eks. gebyrer for udsendelse af girokort til  

 brug ved betaling, når gebyret ifølge aftalen kan opkræves særskilt hos  

 forbrugeren.
Et sådant gebyr skal altså medtages ved beregningen af de årlige  

 omkostninger i procent.
 Ifølge nr. 5 ses der bort fra medlemsbidrag ved optagelse i  

 foreninger eller sammenslutninger i henhold til en anden aftale end  

 kreditaftalen, selv om disse bidrag har indvirkning på kreditvilkårene.  

 Bestemmelsen omfatter f.eks. de kreditter, der ydes af pensionskasser,  

 låneforeninger, forbrugsforeninger og lignende, hvor det typisk er en  

 forudsætning for at opnå kreditten, at forbrugeren har betalt et  

 medlemsbidrag til foreningen m.v.
Endelig ses der ifølge nr. 6 bort fra forsikrings- eller  

 garantiomkostninger, medmindre forsikringen eller garantien skal tjene  

 til sikkerhed for kredittens tilbagebetaling.
Bestemmelsen finder kun  

 anvendelse, hvor kreditgiver som vilkår for ydelse af kreditten forlanger, at  

 der tegnes forsikring eller stilles garanti.
Omfattet af bestemmelsen er  

 f.eks. forsikringer, der i forbindelse med et køb med ejendomsforbehold eller  

 et fritstående billån, hvor der er givet pant i bilen, skal sikre kreditgiver  

 mod salgsgenstandens eller pantegenstandens hændelige undergang.Forsikringer,  

 der skal tjene til sikkerhed for kredittens tilbagebetaling, som f.eks.  

 livsforsikringer, hvor policen lægges til sikkerhed for kreditten, er ikke  

 omfattet af undtagelsen, men derimod af hovedreglen i § 13, stk. 1. Præmien  

 skal altså medtages ved beregningen af de årlige omkostninger i  

 procent.Sikringsomkostninger som f.eks. omkostninger ved tinglysning af  

 pantebreve er også omfattet af hovedreglen i § 13, stk. 1.
Til § 14 Bestemmelsen svarer til direktivets art. 4, stk. 2, litra d.
Som nævnt i  

 bemærkningerne til forslagets § 13 stk. 2-3, skal visse nærmere opregnede  

 kreditomkostninger ikke medtages ved beregningen af de årlige omkostninger i  

 procent.
Forbrugeren skal imidlertid have særskilt oplysning om dem i  

 kontrakten.
Hvis kreditgiver kender størrelsen af de nævnte omkostningselementer, skal  

 oplysning herom fremgå af kontrakten.
Hvis han ikke kender størrelsen af  

 omkostningselementerne, skal der i stedet så vidt muligt angives en  

 beregningsmåde for omkostningerne, eller der skal foretages et skøn over  

 omkostningernes størrelse.
I mange tilfælde vil kreditgiver være afhængig af oplysninger fra  

 trediemand for at kunne opfylde sin oplysningspligt efter denne bestemmelse.  

 Det må på den baggrund anses for tilstrækkeligt, at kreditgiver angiver  

 omkostningens størrelse i typetilfældet.
Der kan f.eks. nævnes det tilfælde,  

 at det stilles som vilkår for et billån, at bilen skal være kaskoforsikret.
I  

 dette tilfælde må det anses for tilstrækkeligt, at kreditgiver angiver  

 forsikringspræmiens størrelse ved et bestemt bilmærke og ved en given  

 risikogruppe.
Til § 15 Bestemmelsen svarer til dels til kreditkøbslovens § 37.
Af kreditkøbslovens § 8 sammenholdt med § 6 og § 37 følger, at aftaler om,  

 at renten skal variere med forhold, som kreditor har indflydelse på, ikke er  

 bindende for køberen.
Bestemmelserne er på samme måde til hinder for, at  

 kreditor forbeholder sig adgang til at forhøje renten, medmindre forbeholdet  

 er baseret på forhold, som kreditor er uden indflydelse på.
Er der tale om en  

 kreditaftale med variabelt lånebeløb, må kreditor som i andre løbende forhold  

 kunne opsige aftalen med det aftalte opsigelsesvarsel med tilkendegivelse om,  

 at der vil ske renteforhøjelse for så vidt angår træk på kontoen, der sker  

 efter varslets udløb.
Forbrugeren er dog berettiget til at afvikle den på  

 dette tidspunkt bestående saldo på de hidtil aftalte vilkår.
Tilsvarende  

 antages at gælde for så vidt angår andre kreditomkostninger efter aftalen.
Det foreslås, at disse regler fortsat skal gælde, og at de skal gælde for  

 alle kreditaftaler, der er omfattet af loven, medmindre kreditgiver har  

 tilladelse til at drive virksomhed efter lov om banker og sparekasser m.v.  

 eller lov om realkreditinstitutter.
En tilsvarende undtagelse for penge- og  

 realkreditinstitutter gælder efter rentelovens § 7, stk. 4.  

 Justitsministeriet har fundet det forsvarligt at gøre en undtagelse for de  

 nævnte institutter under hensyn til, at de efter lovgivningen er undergivet  

 særligt tilsyn.
I stk. 3 foreslås det, at disse regler også skal finde anvendelse  

 for andre kreditomkostninger end renten.
Det kan således kun aftales, at  

 omkostningerne skal variere med forhold som kreditgiver er uden indflydelse  

 på, f.eks. forbrugerprisindekset eller lignende.
Stk. 4 pålægger kreditgiveren en pligt til løbende at underrette  

 forbrugeren om ændringer i renten eller de øvrige omkostninger.
Bestemmelsen  

 svarer til direktivets art. 6, stk. 2.
Til § 16 Stk. 1 svarer til direktivets art. 1a, stk. 1, og indeholder definitionen  

 af de årlige omkostninger i procent.
 Stk. 2 fastslår, at beregningen af de årlige omkostninger i procent skal  

 foretages i overensstemmelse med den matematiske formel, der er optaget i  

 bilaget til loven, og som svarer til bilag II i ændringsforslaget til  

 direktivet.
 Stk. 3 indeholder en bemyndigelse for justitsministeren til at fastsætte  

 nærmere regler om beregningen af de årlige omkostninger i procent.
Det er hensigten med hjemmel i denne bestemmelse at udstede en  

 bekendtgørelse, der fastsætter de nærmere regler for, hvorledes beregningen  

 af de årlige omkostninger i procent skal foretages.
Bekendtgørelsen vil bl.a.  

 indeholde regler om, hvor nøjagtig angivelsen af de årlige omkostninger i  

 procent skal være, og hvilke forudsætninger, udover de i forslagets §§ 17-18  

 nævnte, herunder om udnyttelsesgrad og validering af betalinger, der skal  

 anvendes.
Til § 17 Bestemmelsen svarer til direktivets art. 1a, stk. 4. Herefter skal  

 beregningen foretages på tidspunktet for aftalens indgåelse.
Ved senere  

 ændringer af den oprindelige kreditaftale skal forbrugeren ikke have  

 oplysning om de årlige omkostninger i procent.
Der skal således ikke tages  

 højde for en eventuel efterfølgende ændring af aftalen, f.eks. i form af en  

 aftale om yderligere henstand.
Der skal heller ikke tages højde for  

 omkostninger i forbindelse med forbrugerens misligholdelse af kreditaftalen.
Til § 18 Bestemmelsen indeholder en række forudsætninger, som i givet fald skal  

 anvendes ved beregningen af de årlige omkostninger i procent, hvis aftalen  

 ikke fastlægger, hvad der skal gælde.
Bestemmelsen svarer til direktivets  

 art. 1a, stk. 6 og 7.
Til kapitel 3 Kapitlet, der svarer til kreditkøbslovens kapitel 4a, blev indsat i  

 forbindelse med »kartoffelkuren« og indeholder en række regler, der  

 tilsigter at begrænse det lånefinansierede forbrug.
Til § 19 Bestemmelsen svarer til kreditkøbslovens § 35a.
Som følge af reglen i lovforslagets § 6, stk. 2, finder bestemmelsen også  

 anvendelse på køb med ejendomsforbehold, der er betegnet som en lejekontrakt,  

 når det må antages at have været meningen, at modtageren skal blive ejer af  

 tingen.
Det er derfor ikke fundet nødvendigt, at medtage en udtrykkelig  

 bestemmelse herom svarende til kreditkøbslovens § 35 b.
I stk. 2 er begrebet kontantprisen nærmere definent.
Definitionen  

 svarer til kreditkøbslovens § 8, stk. 1, nr. 1.
Til § 20 Bestemmelsen svarer til kreditkøbslovens § 35c.
Til kapitel 4 Kapitlet indeholder en bestemmelse om forbud mod underpant i kreditkøb.  

 Kapitlet har een paragraf.
Til § 21 Bestemmelsen svarer til kreditkøbslovens § 9.
Til kapitel 5 Kapitlet regulerer forbrugerens adgang til at kræve nedsættelse af et  

 urimeligt vederlag eller omkostningsbeløb.
Kapitlet har een paragraf.
Til § 22 Bestemmelsen svarer til generalklausulen i kreditkøbslovens § 10. Den  

 gælder imidlertid nu for alle kreditaftaler, der er omfattet af loven, og er  

 således ikke begrænset til kreditkøb.
En lignende generalklausul findes dog i  

 forvejen i aftalelovens § 36, hvorefter en aftale kan tilsidesættes helt  

 eller delvis, hvis det vil være urimeligt eller i strid med redelig  

 handlemåde at gøre den gældende.
Den foreslåede bestemmelse medfører således  

 næppe nogen væsentlige ændringer i den gældende retstilstand.
Der kan i  

 øvrigt peges på, at en lignende bestemmelse tidligere fandtes i  

 gældsbrevslovens § 8, der blev ophævet i forbindelse med gennemførelsen af  

 aftalelovens § 36.
Til kapitel 6 Kapitlet indeholder regler om virkningen af, at kreditor ikke overholder  

 sin oplysningspligt efter kapitel 2.
Til § 23 Stk. 1 svarer til kreditkøbslovens § 38, stk. 1, 1. pkt.
Bestemmelsen i  

 kreditkøbslovens § 38, stk. 1, 2. pkt., hvorefter kontantprisen, hvis den  

 ikke er oplyst, skal fastsættes efter købelovens § 72, er udgået som følge  

 af, at kontantprisen ikke længere skal oplyses, jf. bemærkningerne til  

 lovforslagets § 9.
Stk. 2 indeholder i 1. pkt. en bestemmelse svarende til kreditkøbslovens §  

 38, stk. 2. I 2. pkt. indføres en ny regel, der fastslår virkningen af, at de  

 årlige omkostninger i procent er for lavt angivet.
Herefter kan kreditor, når  

 der er tale om en kreditaftale med fast lånebeløb, ikke kræve højere  

 omkostninger, end hvad der svarer til den procentsats, der er angivet i  

 kontrakten.
Hvis der er uoverensstemmelse mellem oplysningen om kreditomkostningerne  

 angivet som et beløb og som de årlige omkostninger i procent, skal  

 forbrugeren kun betale kreditomkostninger i overensstemmelse med den af  

 opgørelserne, som er mest gunstig, idet forbrugeren har ret til at bygge på  

 de oplysninger, der skal gives.
Selv om den nævnte uoverensstemmelse som  

 oftest vil bero på regnefejl eller ukyndighed, er det dog rimeligt at  

 sanktionere overtrædelsen med en nedsættelse af omkostningerne, da  

 oplysningen kan have været bestemmende for forbrugeren, for hvem fejlens  

 årsag må være uvedkommende.
Det er imidlertid klart, at der kan være  

 tilfælde, hvor uoverensstemmelsen er af åbenbart uvæsentlig betydning.
I  

 sådanne tilfælde følger det af stk. 3, at kreditgiver kan kræve de faktiske  

 kreditomkostninger betalt.
 Kan det på grundlag af de i øvrigt foreliggende oplysninger konstateres,  

 at kreditomkostningerne er blevet angivet for højt både som beløb og som de  

 årlige omkostninger i procent, følger det af almindelige aftaleretlige  

 fortolkningsprincipper, at forbrugeren kun skal betale de kreditomkostninger,  

 som en korrekt udregning fører til.
Har kreditor ved indgåelsen af en kreditaftale med variabelt  

 lånebeløb undladt at oplyse forbrugeren om de nærmere regler og  

 betingelser for pålæg af kreditomkostninger, jf. § 10, stk. 1, nr. 2, eller  

 er et beløb, som forbrugeren skal betale, blevet angivet for lavt, følger det  

 af almindelige aftaleretlige fortolkningsprincipper, at kreditgiver ikke kan  

 kræve mere af forbrugeren end denne ved aftalens indgåelse kan antages at  

 været gået ind på at betale.
Der er derfor i disse tilfælde ikke behov for en  

 særlig civilretlig sanktionsregel.
Har kreditgiver ikke - som foreskrevet i § 10, stk. 1, nr. 3, - givet  

 oplysning om de årlige omkostninger i procent ved forskellige udnyttelser af  

 kreditten, ville en sanktion, hvorefter der altid skulle ske nedsættelse af  

 kreditomkostningerne, kunne få store økonomiske konsekvenser for kreditgiver,  

 da der ved indgåelsen af kreditaftaler med variabelt lånebeløb normalt  

 benyttes fortrykte standardkontrakter, og kreditgiveren vil derfor typisk  

 have tilsidesat sin oplysningspligt over for et stort antal forbrugere.
Da  

 der i denne situation er tale om oftere gentagen overtrædelse af § 10, vil  

 forholdet imidlertid være strafbart efter lovforslagets § 55, stk. 2, hvorfor  

 der ikke er samme behov for en civilretlig sanktion som ved tilsidesættelse  

 af oplysningspligten i kreditaftaler med fast lånebeløb.
 Det vil endvidere være muligt for forbrugerombudsmanden i medfør af  

 markedsføringsloven at skride ind over for tilsidesættelser af  

 oplysningspligten.
 På baggrund af det anførte har Justitsministeriet ikke fundet, at  

 oplysningspligten ved kreditaftaler med variabelt lånebeløb bør være omfattet  

 af den særlige civilretlige sanktionsregel i § 23.
 Stk. 3 og stk. 4 svarer til kreditkøbslovens § 38, stk. 3 og 4.
Til § 24 Bestemmelsen tilsigter at fastholde motivationen for sælgeren til at  

 opfylde sin oplysningspligt i kreditkøb.
Det foreslås, at tilsidesættelsen af  

 oplysningspligten civilretligt - ud over de allerede eksisterende  

 konsekvenser - skal medføre, at kreditgiver i almindelighed selv må afholde  

 alle omkostninger ved inddrivelsen af sit tilgodehavende.
Det overlades  

 hermed til domstolene at træffe afgørelse om sagsomkostningerne.  

 Udgangspunktet er, at kreditgiver selv skal bære omkostningerne ved  

 inddrivelsen, når han ikke har givet forbrugeren de nødvendige oplysninger.  

 Der kan dog være tilfælde, hvor det ikke vil være rimeligt at pålægge  

 kreditgiveren at afholde alle omkostningerne ved inddrivelsen, f.eks. hvis  

 forbrugeren har appelleret en utvivlsomt rigtig afgørelse til landsretten for  

 at forhale betalingen.
Der kan i sådanne tilfælde være grundlag for at  

 pålægge forbrugeren helt eller delvis at betale omkostningerne herved.
Forslaget omfatter alle kreditkøbssager, og reglen skal således også  

 anvendes af domsretten og af fogedretten, hvis en sag angår et kreditkøb uden  

 ejendomsforbehold.
Der skal således hverken tilkendes omkostninger i  

 domsretten eller i fogedretten.
Reglen skal påses ex officio.
Der henvises i  

 øvrigt til bemærkningerne til § 35.
Til kapitel 7 Kapitlet indeholder regler om forbrugerens adgang til indfrielse af  

 fordringen før forfaldstidspunktet og om opgørelse af kreditors krav i  

 forbindelse hermed.
Endvidere indeholder kapitlet regler om forbrugerens  

 adgang til at bestemme, hvorledes indbetalingen til kreditor skal afskrives  

 på fordringen.
Til § 25 Direktivets artikel 8 giver forbrugeren ret til at opfylde sine  

 forpligtelser i henhold til en kreditaftale forud for forfaldstidspunktet.  

 Forbrugeren har i den forbindelse ret til en rimelig reduktion af de samlede  

 kreditomkostninger.
Kreditkøbslovens § 13 giver køberen ret til at betale sin gæld, uanset om  

 den er helt eller delvis forfalden.
Opgørelsen af kravet skal i så fald ske  

 efter kreditkøbslovens § 15, der må antages at sikre en rimelig reduktion af  

 kreditomkostningerne.
Uden for kreditkøbslovens område giver dansk ret ikke  

 forbrugeren ret til at indfri gælden før forfaldstid med den virkning, at  

 kreditomkostningerne nedsættes.
 Forslagets §§ 25-26, der svarer til kreditkøbslovens § 13 og § 15, er  

 derfor gjort anvendelig på alle kreditaftaler, der er omfattet af loven.
Til § 26 Bestemmelsen svarer til kreditkøbslovens § 15. Der henvises i øvrigt til  

 bemærkningerne til § 25.
I stk. 3 er udtrykket »kontantprisen« erstattet med  

 begrebet »hovedstolen« under hensyn til, at kreditgiver ikke  

 længere skal oplyse forbrugeren om kontantprisen, jf. lovforslagets § 9, stk.  

 1, nr. 1. Reglen i kreditkøbslovens § 15, stk. 3, har været kritiseret som  

 værende matematisk ukorrekt, fordi den bl.a. ikke tager hensyn til  

 udbetalingens størrelse.
Ved foreslåede ændring imødekommes denne kritik,  

 idet hovedstolen fremkommer ved, at man fra kontantprisen fratrækker  

 udbetalingen.
Til § 27 Bestemmelsen svarer til kreditkøbslovens § 11.
Til kapitel 8 Kapitlet indeholder bestemmelser om kreditgiverens adgang til i kreditkøb  

 at gøre misligholdelsesvirkninger gældende overfor forbrugeren og om  

 kreditgivers adgang til fyldestgørelse i køb uden ejendomsforbehold.
Til § 28 Bestemmelsen svarer til kreditkøbslovens § 14.
Til § 29 Bestemmelsen svarer til kreditkøbslovens § 16.
Til kapitel 9 Kapitlet indeholder regler til beskyttelse af forbrugeren i tilfælde af  

 kreditorskifte.
Til § 30 Stk. 1 svarer til direktivets art. 10, der pålægger medlemslandene at  

 sikre forbrugeren en passende beskyttelse, hvis denne i forbindelse med en  

 kreditaftale kan betale med f.eks. veksler, herunder egenveksel, eller stille  

 sikkerhed med bl.a. veksler, herunder egenveksler, og checks.
Danmark har  

 afgivet erklæring til rådsprotokollen om, at man ikke vil tillade, at de i  

 artikel 10 nævnte betalingsmidler anvendes på den i denne artikel beskrevne  

 måde.
Bestemmelsen er opfyldt for så vidt angår løsøre, jf. kreditkøbslovens  

 § 12, stk. 2.
Bestemmelsen i kreditkøbslovens § 12, stk. 2, går videre end direktivet,  

 idet den omfatter alle former for negotiable dokumenter og ikke blot veksler  

 og checks.
Bestemmelsen i kreditkøbslovens § 12, stk. 2, må ses i sammenhæng  

 med kreditkøbslovens § 12, stk. 1, 1. pkt., hvorefter forbrugeren kan gøre  

 sine indsigelser gældende med anden kreditor end sælgeren.
Det vil således  

 ikke være muligt at sikre, at forbrugeren kan gøre sine indsigelser gældende  

 mod anden kreditor, medmindre det samtidig bestemmes, at kreditgiveren ikke  

 må modtage negotiable dokumenter fra forbrugeren.
Det foreslås derfor, at  

 kreditkøbslovens § 12, stk. 2, skal gælde for alle kreditaftaler, der er  

 omfattet i loven.
I stk. 2 gøres der dog en undtagelse for pantebreve med pant i fast  

 ejendom.
Justitsministeriet lægger herved vægt på, at der kan være et  

 praktisk behov for at anvende pantebreve i fast ejendom i forbindelse med en  

 kreditaftale.
Til § 31 Bestemmelsen svarer til direktivets art. 11, stk. 1, der pålægger  

 medlemslandene at skabe en passende beskyttelse for forbrugeren, hvor  

 kreditgiveren er forskellig fra leverandøren af en vare eller tjenesteydelse.  

 Denne bestemmelse må anses for opfyldt for så vidt angår løsøre ved  

 kreditkøbslovens § 12, stk. 3, der i kreditkøb forbyder kreditgiver at indgå  

 aftale, hvorved forbrugeren afskæres fra at gøre sine indsigelser i anledning  

 af købet gældende.
 Uden for kreditkøbsloven gælder en tilsvarende regel, jf. herved  

 princippet i gældsbrevslovens § 1. Debitor kan imidlertid give afkald på at  

 gøre en eventuel indsigelse gældende ved en såkaldt »cut-off  

 klausul« dvs. en aftale, hvorefter forbrugeren afskæres fra at gøre sine  

 indsigelser gældende mod en senere erhverver af kreditgiverens fordring.  

 Bestemmelsen foreslås udvidet til at gælde for alle kreditaftaler, der er  

 omfattet af loven.
Til § 32 Stk. 1 svarer til direktivets artikel 9, hvorefter forbrugeren ikke  

 fortaber eventuelle indsigelser, herunder om modregning, over for den  

 tredjemand, der erhverver kreditgiverens fordring i henhold til en  

 kreditaftale.
Retten er betinget af, at forbrugeren ville have kunnet gøre  

 indsigelsen gældende over for kreditgiveren før overdragelsen.
Efter kreditkøbslovens § 12, stk. 1, 1. pkt., gælder det samme.
Uden for  

 kreditkøbslovens område er dette som hovedregel også tilfældet, jf.  

 gældsbrevslovens § 27. Bestemmelsen foreslås derfor udvidet til at gælde for  

 alle kreditaftaler, der er omfattet af loven jf. dog stk. 4.
Det fremgår af en erklæring til rådsprotokollen afgivet af Ministerrådet  

 og Kommissionen, at bestemmelserne i artikel 9 ikke berører artikel 10 for så  

 vidt angår betalingsmidlerne i forbindelse med kreditaftaler eller nationale  

 eller internationale regler om overførsel af rettigheder i henhold til  

 omsætningspapirer.
Forbrugeren kan altså uanset artikel 9 miste sine  

 indsigelser overfor tredjemand, såfremt forbrugeren har udstedt negotiable  

 dokumenter.
Det samme antages at gælde efter kreditkøbsloven.
Art. 9 giver endvidere forbrugeren ret til modregning over for tredjemand,  

 i det omfang national ret tillader det.
For dansk rets vedkommende gælder  

 gældbrevslovens § 28, der fortsat finder anvendelse ved siden af lovens  

 bestemmelser.
 Stk. 2 svarer til direktivets art. 11, stk. 2, der indeholder en regel om  

 solidarisk hæftelse mellem sælgeren og den trediemand, der efter aftale med  

 sælgeren har finansieret købet.
En række betingelser skal efter direktivet være opfyldt for at tredjemand  

 hæfter.
Kreditaftalen skal være indgået med henblik på køb af løsøregenstande  

 eller tjenesteydelser.
Der skal bestå en aftale mellem kreditgiveren og  

 sælgeren eller tjenesteyderen, ifølge hvilken kredit til den pågældende  

 leverandørs kunder med henblik på erhvervelse af løsøre eller tjenesteydelser  

 alene stilles til rådighed af den pågældende kreditgiver.
Beskyttelsen skal  

 indtræde, hvor varen eller tjenesteydelsen enten ikke leveres eller er  

 mangelfuld.
Afgørelsen af, om der foreligger misligholdelse, træffes efter  

 national ret.
Forbrugeren skal forgæves have taget retsmidler i anvendelse mod  

 leverandøren.
Herefter kan forbrugeren tage retsmidler i anvendelse mod  

 kreditgiveren.
Det overlades til national ret at bestemme, i hvilket omfang  

 og på hvilke betingelser disse retsmidler kan tages i anvendelse.
En lignende bestemmelse findes i kreditkøbslovens § 12, stk. 1, 2.-3. pkt.  

 Efter denne bestemmelse kan køberen kun rejse pengekrav på grundlag af købet  

 over for kreditor, og kravet kan ikke overstige, hvad vedkommende kreditor  

 har modtaget som betaling fra køberen i anledning af købet.
Bestemmelsen  

 omfatter således ikke naturakrav som f.eks. krav på levering eller  

 afhjælpning.
Disse regler vil kunne bibeholdes, da direktivet henviser til  

 national ret for så vidt angår misligholdelsesbeføjelserne, jf. udtrykket  

 »i hvilket omfang og på hvilke betingelser«.
Det foreslås derfor,  

 at kreditkøbslovens bestemmelser bevares uændret.
Direktivets artikel 11, stk. 2, gælder også ved køb af tjenesteydelser på  

 kredit.
Efter forslagets stk. 3 er bestemmelsen derfor udvidet til  

 også at gælde ved køb af tjenesteydelser på kredit.
 Direktivets artikel 11, stk. 2, finder ikke anvendelse, hvis den  

 pågældende enkelte retshandel vedrører et beløb på under 200 ECU (ca. 1.600  

 kr.). Muligheden for at undtage små kreditter er ikke udnyttet, da der også i  

 disse tilfælde kan være behov for beskyttelse.
I stk. 4 gøres der en undtagelse for tinglyste pantebreve i fast  

 ejendom.
Reglerne i stk. 1-3 finder således ikke anvendelse, i det omfang  

 andet følger af reglerne om tinglyste pantebreve i fast ejendom.
Der henvises  

 herved til reglen i tinglysningslovens § 27.
Til kapitel 10 Kapitlet indeholder regler om køb med ejendomsforbehold.
Kapitlet svarer  

 til kreditkøbslovens kapitel 3, idet systematikken dog er væsentlig ændret.
I  

 forbindelse hermed er der sket en adskillelse af de materielle regler om  

 ejendomsforbehold og de processuelle regler om fremgangsmåden ved  

 tilbagetagelse af salgsgenstanden.
Kapitel 10 omhandler alene forbrugerkøb.  

 Reglerne om ikke-forbrugerkøb er samlet i kapitlet 11.
Direktivets artikel 7 pålægger medlemsstaterne at fastsætte de  

 betingelser, hvorunder salgsgenstanden kan tages tilbage, særlig hvis  

 forbrugeren ikke har givet sit samtykke dertil.
Efter bestemmelsen skal  

 medlemsstaterne endvidere indføre regler, der sikrer, at tilbagetagelsen af  

 salgsgenstanden ikke medfører nogen uberettiget berigelse.
Bestemmelsen  

 vedrører alene køb af løsøre på kredit, og den må anses for opfyldt ved  

 kreditkøbslovens kapitel 3. Forslagets § 37, nr. 1, jf. § 26, stk. 2-3, må  

 således antages at sikre, at tilbagetagelsen af løsøregenstanden ikke  

 medfører nogen uberettiget berigelse.
Til § 33 Bestemmelsen svarer til kreditkøbslovens § 17, stk. 1-2, og § 18.
Til § 34 Bestemmelsen svarer til kreditkøbslovens § 22.
Til § 35 Bestemmelsen indeholder de nærmere betingelser for kreditgivers  

 tilbagetagelse af salgsgenstanden.
Stk. 1 svarer til kreditkøbslovens § 20, stk. 1, idet betingelsen i nr. 3  

 dog er udgået.
Ophævelsen af nr. 3 medfører, at kreditgivers tilsidesættelse  

 af oplysningspligten efter § 9 ikke påvirker kontraktens eksigilibitet.
En af de væsentlige nyskabelser i kreditkøbsloven var de i § 27, stk. 2 og  

 3, indeholdte regler, hvorefter fogedretten i visse tilfælde på grundlag af  

 sin egen opgørelse af kreditors krav kan foretage udlæg i forbindelse med  

 tilbagetagelsesforretningen uden tilvejebringelse af sædvanligt  

 eksekutionsfundament.
Foretages udlægget under selve  

 tilbagetagelsesforretningen, erstatter fogedrettens opgørelse dom for kravet,  

 således at en udskrift af fogedbogen kan danne grundlag for udlæg.
Har sælgeren i forbrugerkøb tilsidesat sin oplysningspligt ved at undlade  

 at oplyse kreditomkostningerne, skal forbrugeren alene betale hovedstolen med  

 tillæg af sædvanlig procesrente.
Er oplysningen om de årlige omkostninger i  

 procent for lavt angivet, skal forbrugeren alene betale, hvad der svarer til  

 den procentsats, der er angivet.
Kreditor har dog i visse tilfælde mulighed  

 for at kræve højere kreditomkostninger, jf. lovforslagets § 23, stk. 3.
Efter gældende ret træffes afgørelserne efter § 38 af domsretten.  

 Forslaget om ophævelse af kreditkøbslovens § 20, stk. 1, nr. 3, vil  

 imidlertid føre til, at afgørelserne efter § 23 for fremtiden som oftest vil  

 skulle træffes af fogedretten.
Ud fra et retssikkerhedsmæssigt synspunkt vil  

 det være fuldt ud betryggende at overlade disse afgørelser til fogedretterne,  

 idet fogedretterne i forvejen må betragtes som specialretter i  

 kreditkøbssager.
Justitsministeriet finder det på denne baggrund forsvarligt at foreslå, at  

 kreditkøbslovens § 20, stk. 1, nr. 3, ophæves.
Forslaget må antages at  

 indebære en vis mindre lettelse af civilretterne.
 Stk. 2 svarer til kreditkøbslovens § 24.
Til § 36 Bestemmelsen svarer til kreditkøbslovens § 21, stk. 2.
Til § 37 Bestemmelsen svarer til kreditkøbslovens § 19, idet det dog i nr. 3  

 er præciseret, at kreditgiver ved tilbagetagelsen ikke kan godskrive sig de  

 omkostninger, som er nævnt i § 24. Om baggrunden for den ændrede ordlyd af  

 nr. 3, som regulerer omkostningerne i tilbagetagelsesforretninger, henvises  

 til bemærkningerne til § 24 og § 35.
Til § 38 Bestemmelsen svarer til kreditkøbslovens § 25.
Til § 39 Bestemmelsen svarer til kreditkøbslovens § 26.
Til § 40 Bestemmelsen svarer til kreditkøbslovens § 27, stk. 2, og stk. 3, 1. pkt.  

 Herved opretholdes reglen om, at kreditgiver i et forbrugerkøb som hovedregel  

 ikke kan kræve betaling af et overskydende beløb, selvom salgsgenstandens  

 værdi er mindre end kreditgivers tilgodehavende efter § 37.
Til § 41 Bestemmelsen svarer til kreditkøbslovens § 27, stk. 3.
Til § 42 Bestemmelsen svarer til kreditkøbslovens § 29.
Til § 43 Bestemmelsen svarer til kreditkøbslovens § 30.
Til § 44 Bestemmelsen svarer til kreditkøbslovens § 20, stk. 2-4.
Da reglerne i retsplejelovens §§ 235-236 kun omfatter processuelle  

 indlændinge, er der i stk. 2 indsat en bestemmelse om subsidiær  

 anvendelse af de almindelige fogedretlige værnetingsregler i de tilfælde,  

 hvor anvendelsen af §§ 235-236 ville føre til, at fogedretten savnede stedlig  

 kompetence.
Har forbrugeren ikke hjemting her i landet, finder § 487, stk. 1,  

 nr. 4, og stk. 2-4, tilsvarende anvendelse med de undtagelser, der følger af  

 § 247, idet umiddelbare fogedforretninger må antages at være omfattet af  

 EF-domskonventionen.
Om baggrunden for forslaget henvises til de almindelige  

 bemærkninger pkt. 12.5.
I stk. 3 er der sket den ændring, at retsplejelovens § 494, stk. 3,  

 er gjort anvendelig.
Der henvises til de almindelige bemærkninger pkt. 12.4.
Til § 45 Bestemmelsen svarer til kreditkøbslovens § 21, stk. 1.
Til § 46 Bestemmelsen svarer til kreditkøbslovens § 28.
Til § 47 Bestemmelsen svarer til kreditkøbslovens § 31.
Til kapitel 11 I dette kapitel er samlet de regler, som finder anvendelse på  

 ikke-forbrugerkøb.
Til § 48 Bestemmelsen gør forslagets § 22 og §§ 25-28 tilsvarende anvendelige på  

 ikke-forbrugerkøb.
Dette svarer til retstilstanden efter kreditkøbsloven.
Til § 49 Stk. 1 gør bestemmelserne i kapitel 10 om køb med ejendomsforbehold  

 tilsvarende anvendelige på ikke-forbrugerkøb med de undtagelser, der følger  

 af stk. 2. Dette svarer til retstilstanden efter kreditkøbsloven.
 Som følge af reglen i lovforslagets § 6, stk. 2, finder bestemmelsen også  

 anvendelse på køb med ejendomsforbehold, der er betegnet som en lejekontrakt,  

 når det må antages at have været meningen, at modtageren skal blive ejer af  

 tingen.
Til § 50 Stk. 1 og stk. 2 svarer til kreditkøbslovens § 23.
Stk. 3 svarer til kreditkøbslovens § 27, stk. 1 og stk. 3. Det fastslås  

 hermed, at sælgeren i et ikke-forbrugerkøb altid har krav på betaling af det  

 overskydende beløb, hvis det solgtes værdi er mindre end kreditgiverens  

 tilgodehavende, hvis det solgte er omfattet af tvangsbeneficiet, eller hvis  

 det solgte ikke findes hos køberen.
Dette svarer til retstilstanden efter  

 kreditkøbsloven.
Til § 51 Bestemmelsen indeholder værnetingsreglerne for ikke-forbrugerkøb.
Da  

 reglerne i §§ 235-240 kun omfatter processuelle indlændinge, er der indsat en  

 bestemmelse om subsidiær anvendelse af de almindelige fogedretlige  

 værnetingsregler i de tilfælde, hvor anvendelsen af §§ 235-240 ville føre  

 til, at fogedretten savnede stedlig kompetence.
Er der ikke værneting for  

 kravet her i landet, finder § 487, stk. 1, nr. 4, og stk. 2-4, tilsvarende  

 anvendelse med de undtagelser, der følger af § 247, idet umiddelbare  

 fogedforretninger må antages at være omfattet af EF-domskonventionen.
Om  

 baggrunden for forslaget henvises til de almindelige bemærkninger pkt. 12.5.
Til kapitel 12 Kapitlet indeholder en række bemyndigelsesbestemmelser.
Til § 52 Stk. 1 svarer til kreditkøbslovens § 5, stk. 3. Bemyndigelsen er udnyttet  

 ved bekendtgørelse nr. 14 af 14. januar 1987 om undtagelser og fravigelser  

 fra lov om køb på kredit.
Stk. 2 giver Justitsministeriet hjemmel til at undtage bestemte kreditter  

 fra lovens anvendelsesområde eller til at bestemme, at loven kun med visse  

 undtagelser skal finde anvendelse.
Bemyndigelsen vil kun kunne udnyttes i  

 samråd med Kommissionen.
Der henvises i øvrigt til de almindelige  

 bemærkninger pkt. 6.6.
Til § 53 Bestemmelsen svarer til kreditkøbslovens § 36. Bemyndigelsen er endnu ikke  

 udnyttet.
Til § 54 I denne bestemmelse er samlet de bemyndigelser, der efter kreditkøbsloven  

 er for justitsministeren til at ændre en række beløbsangivelser i loven.
 Stk. 1 indeholder bemyndigelser, der er overført fra kreditkøbslovens § 8,  

 stk. 3, § 17, stk. 3, og § 35 c, stk. 4.
 Stk. 2 svarer til den i kreditkøbslovens § 38, stk. 1, sidste pkt.,  

 indeholdte bemyndigelse for justitsministeren.
Til kapitel 13 Kapitlet indeholder lovens straffebestemmelser.
Til § 55 Bestemmelsen svarer til kreditkøbslovens § 40, idet straffehjemlen i  

stk. 2 er udvidet til også at omfatte overtrædelse af bestemmelserne i  

 § 12 og § 14 som er nye.
Til § 56 Bestemmelsen svarer til kreditkøbslovens § 41, idet stk. 1 dog er  

 ændret, således at frakendelse skal ske i overensstemmelse med reglen i  

 straffelovens § 79. Efter ændringen af straffelovens § 79 ved lov nr. 385 af  

 10. juni 1987 kan der nu ske frakendelse af retten til at drive virksomhed,  

 hvortil der ikke kræves offentlig autorisation eller godkendelse.
Til kapitel 14 Kapitlet indeholder lovens ikrafttrædelses- og overgangsbestemmelser.
Til § 57 Danmark er ifølge det oprindelige direktivs art. 16 forpligtet til at  

 træffe de nødvendige foranstaltninger til at gennemføre det i dansk ret  

 senest den 1. januar 1990. Det foreslås derfor i stk. 1, at loven  

 træder i kraft dagen efter bekendtgørelsen i Lovtidende.
 Ifølge stk. 2 skal bestemmelserne om pligt til at oplyse om de  

 årlige omkostninger i procent dog først træde i kraft den 1. januar 1993, jf.  

 herved de almindelige bemærkninger pkt. 7.3.
Til § 58 Bestemmelsen indeholder en sædvanlig adgang til at sætte loven i kraft for  

 Færøerne og Grønland.
Kreditkøbsloven gælder for disse landsdele.
Bilag 1 RÅDETS DIREKTIV af 22. september 1986 om indbyrdes tilnærmelse af medlemsstaternes love og administrative  

 bestemmelser om forbrugerkredit (87/102/EØF) RÅDET FOR DE EUROPÆISKE FÆLLESSKABER HAR - under henvisning til traktaten om oprettelse af Det europæiske økonomiske  

 Fællesskab, særlig artikel 100, under henvisning til forslag fra Kommissionen (* 1), under henvisning til udtalelse fra Europa-Parlamentet (* 2), under henvisning til udtalelse fra Det økonomiske og sociale Udvalg (* 3)  

 og ud fra følgende betragtninger:
Lovgivning på forbrugerkreditområdet i medlemsstaterne er meget  

 forskelligartet; forskellene i lovgivningen kan føre til konkurrencefordrejninger mellem  

 kreditgivere inden for det fælles marked; de omtalte forskelle gør det vanskeligt for forbrugerne at opnå en  

 forbrugerkredit i andre medlemsstater; de påvirker de optagne kreditters  

 omfang og art og ligeledes købet af varer og tjenesteydelser; forskellene påvirker følgelig de frie varebevægelser og den fri udveksling  

 af tjenesteydelser baseret på kredit og øver dermed direkte indflydelse på  

 det fælles markeds funktion; på baggrund af de voksende kreditter, som ydes til forbrugerne i  

 Fællesskabet, vil etablering af et fælles marked for forbrugerkredit være til  

 gavn for forbrugere, kreditgivere, producenter, grossister og detailhandlere  

 samt leverandører af tjenesteydelser; det er i Det europæiske økonomiske Fælleskabs programmer for en politik  

 vedrørende forbrugerbeskyttelse og -oplysning (* 4) bl.a. bestemt, at  

 forbrugerne skal beskyttes mod urimelige kreditvilkår, og at en harmonisering  

 af de almindelige betingelser for forbrugerkredit skal prioriteres højt; (* 1) EFT nr.
C 80 af 27.3. 1979, s. 4 og EFT nr.
C 183 af 10.7. 1984, s. 4.
(* 2) EFT nr.
C 242 af 12.9. 1983, s. 10.
(* 3) EFT nr.
C 113 af 7.5. 1980, s. 22.
(* 4) EFT nr.
C 92 af 25.4. 1975, s. 1 og EFT nr.
C 133 af 3.6. 1981, s.  

 1.
forskelle i lovgivning og praksis medfører uensartet forbrugerbeskyttelse  

 på forbrugerkreditområdet medlemsstaterne imellem; der er i de senere år sket betydelige ændringer af de kreditformer, som  

 tilbydes og anvendes af forbrugerne; nye former for forbrugerkredit er  

 opstået og udvikles stadig; forbrugerne bør modtage tilstrækkelige oplysninger om kreditvilkår og  

 kreditomkostningerne og om deres forpligtelser; der bør bl.a. gives  

 oplysninger om de årlige kreditomkostninger i procent, eller, hvis dette ikke  

 er muligt, om de samlede kreditomkostninger, som forbrugeren skal betale;  

 indtil der er truffet afgørelse om en fællesskabsmetode eller -metoder for  

 beregning af de årlige kreditomkostninger i procent, skal medlemsstaterne  

 fortsat kunne anvende gældende metoder eller praksis for beregning af denne  

 procentsats, eller hvis sådanne metoder ikke findes, skal de indføre  

 bestemmelser om meddelelse af de samlede kreditomkostninger til forbrugerne; kreditvilkårene kan være ufordelagtige for forbrugerne; der kan opnås en  

 bedre beskyttelse af forbrugerne ved at fastsætte en række krav, som skal  

 gælde alle former for kreditgivning; visse kreditaftaler eller transaktioner bør på grund af deres særlige  

 karakter helt eller delvis udelukkes fra dette direktivs anvendelsesområde; medlemsstaterne bør have mulighed for i samråd med Kommissionen at undtage  

 visse former for ikke-erhvervsmæssig kredit, der ydes på særlige vilkår, fra  

 direktivets anvendelsesområde; visse medlemsstaters praksis med hensyn til kreditaftaler, der bekræftes  

 af en notar eller en dommer, er af en sådan art, at visse bestemmelser i  

 dette direktiv er unødvendige i forbindelse med sådanne aftaler;  

 medlemsstaterne bør derfor have mulighed for at undtage sådanne aftaler fra  

 disse bestemmelser; kreditaftaler vedrørende meget store beløb vil ofte adskille sig fra  

 almindelige forbrugerkreditaftaler; anvendelsen af dette direktivs  

 bestemmelser på aftaler vedrørende meget små beløb vil kunne betyde  

 unødvendige administrative byrder for forbrugerne såvel som for  

 kreditgiverne; derfor bør aftaler, der ligger under eller over nærmere  

 angivne grænsebeløb, udelukkes fra direktivets anvendelseområde; oplysninger om kreditomkostninger i reklamer eller i kreditgiverens eller  

 kreditformidlerens forretningslokaler kan gøre det lettere for forbrugerne at  

 sammenligne de forskellige tilbud; forbrugerbeskyttelsen øges yderligere, når kreditaftaler udfærdiges  

 skriftligt og indeholder et vist minimum af oplysninger om kontraktvilkårene; i forbindelse med en kreditaftale med henblik på anskaffelse af løsøre  

 skal medlemsstaterne fastsætte, på hvilke betingelser løsøre kan tages  

 tilbage, særlig hvis forbrugeren ikke har givet sit samtykke dertil;  

 regnskabet mellem parterne skal ved tilbagetagelsen opgøres således, at denne  

 ikke medfører nogen uberettiget berigelse; forbrugerne bør have mulighed for at opfylde deres forpligtelser forud for  

 forfaldstidspunktet; forbrugerne bør i så fald have ret til en rimelig  

 reduktion af de samlede kreditomkostninger; ved overdragelse af kreditors  

 fordringer i henhold til en kreditaftale må forbrugerens stilling ikke  

 forringe s; de medlemsstater, som tillader forbrugerne at anvende veksler, egenveksler  

 eller checks i forbindelse med kreditaftaler, skal sikre, at forbrugerne er  

 beskyttet på passende måde, når de således anvender sådanne dokumenter; hvad angår løsøre eller tjenesteydelser, som forbrugeren har indgået  

 aftale om at erhverve på kredit, skal forbrugeren, i det mindste under  

 nedennævnte omstændigheder, kunne gøre rettigheder gældende både overfor  

 kreditgiveren ud over de almindelige aftalebestemte rettigheder og over for  

 leverandøren af løsøre eller tjenesteydelserne; der er i denne forbindelse  

 tale om omstændigheder, hvor der mellem kreditgiveren og leverandøren af  

 varerne eller tjenesteydelserne allerede består en aftale, ifølge hvilken  

 kredit til den pågældende leverandørs kunder med henblik på at give  

 forbrugeren mulighed for at erhverve løsøre eller tjenesteydelser hos den  

 pågældende leverandør alene stilles til rådighed af den pågældende  

 kreditgiver.
ECUen er den, der er fastsat i forordning (EØF) nr. 3180/78 (* 1), senest  

 ændret ved forordning (EØF) nr. 2626/84 (* 2); det står til en vis  

 udstrækning medlemsstaterne frit at afrunde modværdien i national valuta af  

 beløb, der i dette direktiv er anført i ECU; beløbene i dette direktiv bør  

 med regelmæssige mellemrum og med henblik på eventuel ændring tages op til  

 vurdering under hensyn til den økonomiske og valutariske udvikling i  

 Fællesskabet; (* 1) EFT nr.
L 379 af 30.12. 1978, s. 1.
(* 2) EFT nr.
K 247 af 16.9.1984, s. 1.
de enkelte medlemsstater bør vedtage passende forholdsregler med henblik  

 på at give tilladelse til personer, der tilbyder kredit eller tilbyder at  

 formidle kreditaftaler, eller med henblik på at kontrollere eller overvåge  

 den virksomhed, der udøves af personer, som yder kredit eller formidler  

 kredit, eller med henblik på at give forbrugerne adgang til at klage over  

 kreditaftaler eller kreditvilkår; kreditaftaler må ikke indeholder bestemmelser, der til skade for  

 forbrugeren afviger fra de bestemmelser, der fastsættes til gennemførelse af  

 dette direktiv, eller som svarer hertil; disse bestemmelser må ikke omgås ved  

 en særlig udformning af aftalerne; da dette direktiv medfører en vis grad af indbyrdes tilnærmelse af  

 medlemsstaternes love og administrative bestemmelser om forbrugerkredit og en  

 vis grad af forbrugerbeskyttelse, bør medlemsstaterne under behørigt hensyn  

 til deres forpligtelser i henhold til traktaten ikke hindres i at opretholde  

 eller vedtage foranstaltninger med henblik på en mere vidtgående beskyttelse  

 af forbrugerne; Kommissionen bør senest den 1. januar 1995 aflægge rappport til Rådet om  

 direktivets gennemførelse - UDSTEDT FØLGENDE DIREKTIV:
Artikel 1 1. Dette direktiv finder anvendelse på kreditaftaler.
 2. I henhold til dette direktiv forstås ved:
a) »forbruger«: en fysisk person, der ved en retshandel, som er  

 omfattet af dette direktiv, optræder med et formål, der må anses at ligge  

 uden for hans erhvervsmæssige virkefelt; b) »kreditgiver«: en fysisk eller juridisk person eller en  

 gruppe af sådanne personer, der yder kredit som led i udøvelsen af  

 erhvervsmæssig virksomhed; c) »kreditaftale«: en aftale, i henhold til hvilken en  

 kreditgiver yder eller giver tilsagn om at yde en forbruger kredit i form af  

 udskudt betaling, lån eller anden tilsvarende form for finansiel facilitet.
 Aftaler om præstation af en løbende ydelse, når forbrugeren har ret til at  

 betale sådanne ydelser gennem rater så længe, de præsteres, anses ikke for at  

 være kreditaftaler i henhold til dette direktiv.
d) »samlede omkostninger i forbindelse med forbrugerkredit«:  

 alle omkostninger i forbindelse med kredit, herunder renter og andre  

 omkostninger, som er direkte forbundet med kreditaftalen, opgjort i henhold  

 til medlemsstaternes nuværende eller kommende bestemmelser eller praksis; e) »årlige omkostninger i procent«: den samlede pris for  

 forbrugerkreditten, udtrykt i procent pr. år af det samlede ydede kreditbeløb  

 og beregnet i henhold til gældende metoder i medlemsstaterne.
Artikel 2 1. Dette direktiv finder ikke anvendelse på:
a) kreditaftaler eller kredittilsagn - som først og fremmest er bestemt til erhvervelse eller bevarelse af  

 ejendomsrettigheder til en grund eller til en bygning, der allerede er  

 opført, eller som skal opføres; - som er bestemt til modernisering eller forbedring af en bygning (selve  

 bygningen); b) lejekontrakter undtagen kontrakter, hvori det fastsættes, at  

 ejendomsretten overgår til lejeren ved kontraktens udløb; c) kredit, der ydes eller tilbydes rente- og omkostningsfrit; d) kreditaftaler, i henhold til hvilke der ikke skal betales rente,  

 forudsat at forbrugeren indvilger i at tilbagebetale kreditten på een gang; e) kredit i form af træk på en løbende konto bevilget af et kredit- eller  

 finansieringsinstitut, idet denne undtagelse dog ikke gælder kreditkortkonti.
Artikel 6 gælder dog for sådanne kreditter; f) kreditaftaler om mindre end 200 ECU eller mere end 20.000 ECU; g) kreditaftaler, ifølge hvilken forbrugeren skal tilbagebetale kreditten:
- enten inden for en periode på højst tre måneder; - eller ved højst fire betalinger inden for en periode på højst tolv  

 måneder.
 2. Medlemsstaterne kan i samråd med Kommissionen undtage visse former for  

 kredit, som opfylder følgende betingelser, fra dette direktivs bestemmelser:
- kreditter, der ydes til en rente, der er lavere end markedrenten, og - som ikke tilbydes offentligheden i almindelighed.
 3. Artikel 4 og artikel 6-12 finder ikke anvendelse på kreditaftaler eller  

 kredittilsagn, der er sikret ved pant i fast ejendom, for så vidt disse ikke  

 allerede er undtaget fra direktivet efter stk. 1, litra a), i nærværende  

 artikel.
 4. Medlemsstaterne kan undtage kreditaftaler, der er bekræftet af en notar  

 eller dommer, fra artikel 6-12.
Artikel 3 Med forbehold af Rådets direktiv 84/450/EØF af 10. september 1984 om  

 indbyrdes tilnærmelse af medlemsstaternes love og administrative bestemmelser  

 om vildledende reklame (* 1) samt regler og principper vedrørende illoyal  

 reklame, skal enhver reklame eller e thvert kredittilbud, der er fremlagt eller slået op i forretningslokaler,  

 og hvori en person erklærer sig rede til at yde en kredit eller formidle  

 indgåelse af kreditaftaler, og som indeholder angivelse af rentesats eller  

 andre tal vedrørende kreditomkostningerne, også indeholde angivelse af de  

 årlige omkostninger i procent i form af et repræsentativt eksempel, hvis  

 dette er den eneste hensigtsmæssige fremgangsmåde.
(* 1) EFT nr.
L 250 af 19.9.1984, s. 17.
Artikel 4 1. Kreditaftaler udfærdiges skriftligt.
Forbrugeren får udleveret en  

 genpart af den skriftlige aftale.
2. Den skriftlige aftale skal indeholde a) en angivelse af de årlige omkostninger i procent; b) en angivelse af de betingelser, hvorunder størrelsen af de årlige  

 omkostninger i procent kan ændres.
I tilfælde, hvor det ikke er muligt er angive de årlige omkostninger i  

 procent, skal forbrugeren have hensigtsmæssige oplysninger i den skriftlige  

 aftale.
Disse oplysninger skal mindst omfatte de oplysninger, der er  

 omhandlet i artikel 6, stk. 1, andet led.
 3. Den skriftlige aftale skal endvidere indeholde de øvrige væsentlige  

 enkeltheder i kontrakten.
 Som eksempel findes der i bilaget til dette direktiv en liste over  

 enkeltheder, som medlemsstaterne på grund af deres væsentlige karakter kan  

 kræve angivet i den skriftlige aftale.
Artikel 5 Uanset artikel 3 og artikel 4, stk. 2, og indtil der indføres en  

 fællesskabsmetode eller fællesskabsmetoder til beregning af de årlige  

 omkostninger i procent, skal de medlemsstater, som på tidspunktet for dette  

 direktivs meddelelse ikke kræver angivelse af de årlige omkostninger i  

 procent, og som ikke har en fast metode til beregning heraf, under alle  

 omstændigheder kræve angivelse af de samlede omkostninger i forbindelse med  

 forbrugerkreditten.
Artikel 6 1. Uanset undtagelsen i artikel 2, stk. 1, litra e), skal forbrugeren, når  

 der mellem et kredit- eller finansieringsinstitut og en forbruger er aftalt  

 en kredit i form af træk på en løbende konto, idet denne undtagelse dog ikke  

 gælder kreditkortkonti, ved eller inden indgåelsen af aftalen underrettes - om kredittens eventuelle maksimumsbeløb; - om den årlige rente og de omkostninger, der beregnes fra aftalens  

 indgåelse, og betingelserne for ændringer af disse; - om betingelserne for ophævelse af aftalen.
 Denne underretning skal bekræftes skriftligt.
2. Endvidere skal forbrugeren, så længe aftalen løber, informeres om  

 enhver ændring i den årlige rente eller de øvrige omkostninger, når ændringen  

 indtræder.
Oplysninger herom kan gives i kontoudtog eller på en anden af  

 medlemsstaterne godkendt måde.
 3. I medlemsstater, hvor stiltiende accepterede overtræk anerkendes, skal  

 de pågældende medlemsstater sørge for, at forbrugeren gøres bekendt med den  

 årlige rente og eventuelle omkostninger og om enhver ændring heri, når  

 overtrækket vedvarer ud over tre måneder.
Artikel 7 Såfremt en kreditaftale med henblik på anskaffelse af løsøre opsiges, skal  

 medlemsstaterne fastsætte, på hvilke betingelser løsøregenstanden kan tages  

 tilbage, særlig hvis forbrugeren ikke har givet sit samtykke dertil.
De skal  

 endvidere sikre, at regnskabet mellem parterne, når kreditgiver tager  

 løsøregenstanden tilbage, opgøres således, at tilbagetagelsen ikke medfører  

 nogen uberettiget berigelse.
Artikel 8 Forbrugeren har ret til at opfylde sine forpligtelser i henhold til en  

 kreditaftale forud for forfaldstidspunktet.
I så fald skal forbrugeren i  

 overensstemmelse med de af medlemsstaterne fastsatte bestemmelser have ret  

 til en rimelig reduktion af de samlede kreditomkostninger.
Artikel 9 Overdrages kreditgiverens fordringer i henhold til en kreditaftale til  

 tredjemand, kan forbrugeren gøre enhver indsigelse gældende over for den  

 pågældende tredjemand, som han kunne gøre gældende over for den oprindelige  

 kreditgiver, herunder også om modregning, i det omfang modregning er tilladt  

 i den pågældende medlemsstat.
Artikel 10 Medlemsstater, som i forbindelse med kreditaftaler tillader forbrugeren a) at foretage betaling med veksler, herunder egenveksler, b) at stille sikkerhed ved hjælp af veksler, herunder egenveksler og  

 checks, skal sikre, at forbrugeren er beskyttet på passende måde, når disse  

 dokumententer anvendes på de nævnte måder.
Artikel 11 1. Medlemsstaterne drager omsorg for, at eksistensen af en kreditaftale  

 ikke på nogen måde berører forbrugerens rettigheder i forhold til  

 leverandøren af løsøre eller tjenesteydelser, som han har købt eller  

 erhvervet ved en sådan aftale, i tilfælde hvor løsøret eller  

 tjenesteydelserne ikke leveres eller præsteres eller af andre årsager ikke er  

 i overensstemmelse med aftalen herom.
2. Når a) forbrugeren med henblik på køb eller erhvervelse af løsøre eller  

 tjenesteydelser indgår en kreditaftale med en anden person end den, som  

 leverer disse; og b) der mellem kreditgiveren og leverandøren af løsøret eller af  

 tjenesteydelserne allerede består en aftale, ifølge hvilken kredit til den  

 pågældende leverandørs kunder med henblik på erhvervelse af løsøre eller  

 tjenesteydelser hos den pågældende leverandør alene stilles til rådighed af  

 den pågældende kreditgiver; og c) den i litra a) omhandlede forbruger opnår sin kredit i henhold til  

 denne allerede bestående aftale; og d) løsøre eller tjenesteydelser, der er omfattet af kreditaftalen, ikke  

 eller kun delvis leveres eller præsteres, eller ikke er i overensstemmelse  

 med leveringsaftalen; og e) forbrugeren har taget retsmidler i anvendelse mod leverandøren, men  

 ikke har fået fyldestgjort det krav, som han var berettiget til; har forbrugeren ret til at tage retsmidler i anvendelse mod kreditgiveren.  

 Det overlades til medlemsstaterne at bestemme, i hvilket omfang og på hvilke  

 betingelser disse retsmidler kan tages i anvendelse.
 3. Stk. 2 gælder ikke, hvis den pågældende enkelte retshandel vedrører et  

 beløb på under 200 ECU.
Artikel 12 1. Medlemsstaterne a) sikrer, at personer, der tilbyder kredit eller tilbyder af formidle  

 kreditaftaler, skal have myndighedernes tilladelse hertil, enten særskilt  

 eller som leverandører af løsøre eller tjenesteydelser; eller b) sikrer, at den virksomhed, der udføres af personer, som yder kredit  

 eller formidler kredit, skal kontrolleres eller overvåges af en institution  

 eller af myndighederne; eller c) fremmer oprettelsen af passende institutioner, hvortil klager  

 vedrørende kreditaftaler eller kreditbetingelser kan rettes, og som kan give  

 forbrugerne relevante oplysninger eller råd herom.
 2. Medlemsstaterne kan træffe bestemmelse om, at den i stk. 1, litra a),  

 omhandlede tilladelse ikke kræves, når personer, der tilbyder at indgå eller  

 formidle kreditaftaler, svarer til definitionen i artikel 1 i Rådets første  

 direktiv af 12. december 1977 om samordning af lovgivningen om adgang til at  

 optage og udøve virksomhed som kreditinstitut (* 1) og har bemyndigelse  

 hertil efter samme direktiv.
(* 1) EFT nr.
L 322 af 17.12.1977, s.30.
 Når personer, som yder kredit eller formidler kredit, har fået både  

 særskilt tilladelse hertil i henhold til stk. 1, litra a), og tilladelse i  

 henhold til ovennævnte direktiv og sidstnævnte tilladelse siden er inddraget,  

 skal den kompetente myndighed, der er ansvarlig for udstedelsen af den  

 særskilte tilladelse til at yde kredit i henhold til stk. 1, litra a),  

 underrettes og træffe afgørelse om, hvorvidt de pågældende personer må  

 fortsætte med at yde kredit eller formidle kredit, eller om den særskilte  

 tilladelse, der er givet i henhold til til stk. 1, litra a), skal inddrages.
Artikel 13 1. ECUen er ved anvendelsen af dette direktiv den, der er fastsat i  

 forordning (EØF) nr. 3180/78, som ændret ved forordning (EØF) nr. 2626/84.  

 Modværdien i national valuta er første gang den, der gælder på datoen for  

 udstedelsen af nærværende direktiv.
 Medlemsstaterne kan afrunde modværdien i national valuta, hvis afrundingen  

 ikke overstiger 10 ECU.
 2. Rådet foranstalter på forslag af Kommissionen hvert femte år og første  

 gang i 1995 en undersøgelse og eventuelt en revision af beløbene i dette  

 direktiv under hensyn til den økonomiske og valutariske udvikling i  

 Fællesskabet.
Artikel 14 1. Medlemsstaterne sikrer, at kreditaftaler ikke indholder bestemmelser,  

 der til skade for forbrugeren afviger fra de bestemmelser i national  

 lovgivning, der fastsættes til gennemførelse af dette direktiv, eller som  

 svarer hertil.
 2. Medlemsstaterne sikrer endvidere, at de bestemmelser, de fastsætter til  

 gennemførelse af dette direktiv ikke omgås ved den måde aftalerne udformes, i  

 særdeleshed ved en opdeling af kreditbeløbet på flere aftaler.
Artikel 15 Dette direktiv er ikke til hinder for, at medlemsstaterne med henblik på  

 beskyttelse af forbrugeren opretholder eller vedtager mere vidtgående  

 bestemmelser i overensstemmelse med deres forpligtelser i henhold til  

 traktaten.
Artikel 16 1. Medlemsstaterne træffer de nødvendige foranstaltniner for senest den 1.  

 januar 1990 at efterkomme dette direktiv og underretter straks Kommissionen  

 herom.
 2. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er omfattet af  

 dette direktiv.
Artikel 17 Senest den 1. januar 1995 aflægger Kommissionen rapport til Rådet om  

 direktivets gennemførelse.
Artikel 18 Dette direktiv er rettet til medlemsstaterne.
 Udfærdiges i Bruxelles, den 22. december 1986.
På Rådets vegne G.
SHAW Formand Bilag Oversigt over de enkeltheder, der er omhandlet i artikel 4, stk. 3 1. Kreditaftaler vedrørende levering af løsøre eller tjenesteydelser:
i) en beskrivelse af det løsøre eller de tjenesteydelser, der omfattes af  

 aftalen; ii) kontantprisen samt kreditkøbsprisen:
iii) størrelsen af en eventuel udbetaling samt afdragenes antal og  

 størrelse og forfaldstidspunkter, eller den måde, hvorpå disse størrelser kan  

 fastsættes, hvis de ikke kendes ved aftalens indgåelse; iv) angivelse af, at forbrugeren som fastsat i artikel 8 er berettiget til  

 en reduktion ved tilbagebetaling før forfaldstid; v angivelse af, hvem der har ejendomsretten, såfremt denne ikke straks  

 overgår til forbrugeren, og på hvilke betingelser forbrugeren opnår  

 ejendomsret til salgsgenstanden; vi) beskrivelse af eventuel sikkerhed; vii) eventuel fortrydelsesperiode; viii) oplysning om eventuel forsikring og oplysning om  

 forsikringsomkostningerne, når valg af forsikringsgiver ikke er overladt til  

 forbrugeren.
 2. Kreditaftaler på grundlag af kreditkort:
i) kredittens eventuelle maksimumsbeløb; ii) tilbagebetalingsvilkårene eller måden, hvorpå de fastlægges; iii) eventuel fortrydelsesperiode.
 3. Kreditaftaler i form af løbende kredit, som ikke på anden måde er  

 omfattet af dette direktiv:
i) kredittens eventuelle maksimumsbeløb eller måden, hvorpå dette  

 fastsættes; ii) anvendelses- og tilbagebetalingsvilkårene; iii) eventuel fortrydelsesperiode.
 4. Andre kreditaftaler, der falder ind under dette direktiv:
i) kredittens eventuelle maksimumsbeløb; ii) oplysning om eventuel krævet sikkerhed; iii) tilbagebetalingsvilkårene; iv) eventuel fortrydelsesperiode; v) angivelse af, at forbrugeren som fastsat i artikel 8 er berettiget til  

 en reduktion ved tilbagebetaling før forfaldstid.
Bilag 2 Forslag til RÅDETS DIREKTIV om ændring af direktiv 87/102/EØF om indbyrdes tilnærmelse af  

 medlemsstaternes love og administrative bestemmelser om forbrugerkredit RÅDET FOR DE EUROPÆISKE FÆLLESSKABER HAR - under henvisning til Traktaten om Oprettelse af Det Europæiske Økonomiske  

 Fællesskab, særlig artikel 100 A, under henvisning til forslag fra Kommissionen (* 1), i samarbejde med Europa-Parlamentet (* 2), under henvisning til udtalelse fra Det Økonomiske og Sociale Udvalg (* 3),  

 og ud fra følgende betragtninger:
ifølge artikel 5 i direktiv 87/102/EØF (* 4), skal der indføres en eller  

 flere fællesskabsmetoder til beregning af de årlige procentvise omkostninger  

 i forbindelse med forbrugerkredit; (* 1) EFT nr.
C 155 af 14.6.1988, s. 10.
 (* 2) Udtalelse afgivet den 15.3.1989 (endnu ikke offentliggjort i EFT) og  

 afgørelse af (endnu ikke offentliggjort i EFT).
(* 3) EFT nr.
C 337 af 31.12.1988, s. 1.
(* 4) EFT nr.
L 42 af 12.2.1987, s. 48.
for at fremme det indre markeds oprettelse og funktion og sikre  

 forbrugerne et højt beskyttelsesniveau bør der anvendes en ensartet metode  

 til beregning af nævnte årlige omkostninger i hele Fællesskabet; med henblik på indførelsen af en sådan metode og i overensstemmelse med  

 definitionen af de samlede omkostninger i forbindelse med forbrugerkredit er  

 det nødvendigt at udarbejde en enkelt matematisk formel til beregning af de  

 årlige omkostninger i procent og at fastsætte de kreditomkostningselementer,  

 der skal indgå i beregningen, ved angivelse af de omkostninger, der ikke skal  

 medregnes; i en overgangsperiode kan de medlemsstater, der før datoen for meddelelsen  

 af dette direktiv anvender en lovgivning, der åbner mulighed for at anvende  

 en anden matematisk formel til beregning af de årlige omkostninger i procent,  

 fortsætte med at anvende denne lovgivning; inden udløbet af overgangsperioden og på baggrund af de indhøstede  

 erfaringer træffer Rådet på forslag fra Kommissionen afgørelse om anvendelse  

 af en enkelt matematisk fællesskabsformel; der bør i fornødent omfang lægges visse hypoteser til grund for  

 beregningen af de årlige omkostninger i procent; kreditter, der er sikret ved pant i fast ejendom, bør i betragtning af  

 deres særlige karakter fortsat være delvis udelukket fra dette direktiv; omfanget af de oplysninger, der obligatorisk skal meddeles en forbruger i  

 den skriftlige aftale med denne, bør udvides - UDSTEDT FØLGENDE DIREKTIV:
Artikel 1 Direktiv 87/102/EØF ændres således:
 1) Artikel 1, stk. 2, litra d) og e), affattes således:
»d) »samlede omkostninger i forbindelse med  

 forbrugerkredit«: alle omkostninger, herunder renter og andre  

 omkostninger, som forbrugeren skal betale for kreditten;» e) »årlige omkostninger i procent«: den samlede pris for  

 forbrugerkreditten, udtrykt i procent pr. år af det ydede kreditbeløb og  

 beregnet i overensstemmelse med artikel 1a.' 2) Følgende artikel indsættes:
»Artikel 1a 1. a) De årlige omkostninger i procent, som er den omkostningssats, som på  

 årsbasis giver samme nutidsværdi af de samlede nuværende eller fremtidige  

 forpligtelser (lån, tilbagebetaling og omkostninger), der er indgået af hhv.  

 långiver og forbruger, beregnes i overensstemmelse med den matematiske formel  

 i bilag II.
 b) I bilag III gives der fire eksempler på beregningsmetoden.
 2. Ved beregningen af de årlige omkostninger i procent ses der med henblik  

 på bestemmelse af de samlede omkostninger i forbindelse med forbrugerkredit  

 som defineret i artikel 1, stk. 2, litra d), bort fra følgende omkostninger:
i) omkostninger, der pålægges forbrugeren på grund af misligholdelse af en  

 forpligtelse, der indgår i kreditaftalen; ii) omkostninger bortset fra købsprisen, som forbrugeren skal betale ved  

 køb af varer eller tjenesteydelser, hvad enten der købes kontant eller på  

 kredit; iii) omkostninger ved pengeoverførsel samt omkostninger ved at føre en  

 konto til brug ved tilbagebetaling af kreditten samt ved betaling af renter  

 og andre omkostninger, medmindre forbrugeren ikke har et rimeligt frit valg i  

 så henseende, og disse omkostninger er unormalt store; denne bestemmelse  

 gælder dog ikke for omkostninger ved opkrævning af disse tilbagebetalinger  

 eller betalinger, hvad enten de opkræves kontant eller på anden måde; iv) medlemsbidrag ved optagelse i foreninger eller sammenslutninger i  

 henhold til en anden aftale end kreditaftalen, selv om disse bidrag har  

 indvirkning på kreditvilkårene:
 v) forsikrings- eller garantiomkostninger; dog medtages sådanne, som i  

 tilfælde af forbrugerens død, invaliditet, sygdom eller arbejdsløshed skal  

 sikre långiveren tilbagebetaling af et beløb, der er lig med eller mindre end  

 den samlede kredit med renter og andre omkostninger, og som långiveren  

 forlanger som betingelse for ydelse af kreditten.
 3. a) Hvis kredittransaktioner, der er omfattet af dette direktiv, den ...  

 (* 1) er underkastet gældende nationale lovbestemmelser, som fastsætter  

 maksimumsgrænser for de årlige omkostninger i procent for disse  

 transaktioner, og hvis det efter disse bestemmelser er tilladt at undlade at  

 tage hensyn til standardomkostninger, der ikke er omhandlet i stk. 2, punkt  

 i)-v), i forhold til disse grænser, kan medlemsstaterne, udelukkende for de  

 nævnte transaktioner, undlade at medtage de nævnte omkostninger ved  

 beregningen af de årlige omkostninger i procent, idet det dog er en  

 betingelse, at forbrugeren i de i artikel 3 omhandlede tilfælde i  

 kreditaftalen informeres om beløbet og om, at det indgår i de betalinger, der  

 skal præsteres.
 b) Medlemsstaterne kan ikke længere anvende litra a), når den ensartede  

 matematiske metode for beregningen af de årlige omkostninger i procent er  

 blevet indført i overensstemmelse med stk. 5, litra c).
 4. a) De årlige omkostninger i procent beregnes på tidspunktet for  

 kreditaftalens indgåelse, jf. dog bestemmelserne vedrørende reklamer og  

 kredittilbud i artikel 3.
 b) Beregningen foregår ud fra den antagelse, at kreditaftalen løber i det  

 aftalte tidsrum, og at långiver og forbruger opfylder deres forpligtelser  

 inden for de aftalte frister og datoer.
 5. a) Medlemsstater, som inden . . . (* 1) anvender bestemmelser, som  

 tillader anvendelse af en anden matematisk metode til beregning af de årlige  

 omkostninger i procent end den i bilag II anførte, kan uanset stk. 1, litra  

 a), fortsætte med at anvende dem på deres område i en overgangsperiode på tre  

 år fra den 1. januar 1993.
 (* 1) Datoen for dette direktivs meddelelse.
 Medlemsstaterne træffer de nødvendige foranstaltninger for at sikre, at  

 der på deres område kun anvendes een matematisk formel for beregning af de  

 årlige omkostninger i procent.
 b) Kommissionen forelægger seks måneder inden udløbet af den i litra a)  

 fastsatte frist Rådet en rapport ledsaget af et forslag, som på baggrund af  

 erfaringerne gør det muligt at anvende en enkelt matematisk fællesskabsmetode  

 til beregning af de årlige omkostninger i procent.
 c) Rådet træffer med kvalificeret flertal på grundlag af forslaget fra  

 Kommissionen afgørelse inden den 1. januar 1996.
 6. I kreditaftaler, der indeholder bestemmelser, som giver mulighed for at  

 ændre rentesatsen og beløbet eller niveauet for andre omkostninger, som  

 indgår i de årlige omkostninger i procent, men som ikke kan kvantificeres ved  

 beregningen, beregnes de årlige omkostninger i procent ud fra den antagelse,  

 at rentesatsen og de øvrige omkostninger er konstante i forhold til  

 udgangsniveauet, og at de finder anvendelse, indtil kreditaftalen udløber.
 7. Beregningen af de årlige omkostninger i procent foretages om nødvendigt  

 ud fra følgende antagelser:
 - hvis der ikke i aftalen er fastsat noget loft over kredittens størrelse,  

 er den ydede kredit lig med det af den pågældende medlemsstat fastsatte  

 beløb, dog maksimalt 2.000 ecu:
- hvis der ikke er fastsat nogen tidsplan for tilbagebetalingen, eller en  

 sådan ikke fremgår af aftalens bestemmelser eller af betalingsmåden for den  

 ydede kredit, er kredittens løbetid et år; - medmindre andet er angivet, effektueres kreditten og betales ydelserne,  

 når aftalen indeholder flere datoer for tilbagebetaling, på det det tidligste  

 af de i aftalen fastsatte tidspunkter.« 3) Artikel 2, stk. 3, affattes således:
»3. Artikel 1a og artikel 4-12 finder ikke anvendelse på  

 kreditaftaler eller kredittilsagn, der er sikret ved pant i fast ejendom, for  

 så vidt disse ikke allerede er undtaget fra dette direktiv efter stk. 1,  

 litra a), i nærværende artikel.« 4) I artikel 4, stk. 2, første afsnit, indsættes følgende litra:
»c) en angivelse af størrelsen og antallet af samt af hyppigheden af  

 eller datoerne for de ydelser, forbrugeren skal betale for at tilbagebetale  

 kreditten og betale renter og andre omkostninger, samt om muligt af det  

 samlede beløb, der skal betales; d) en angivelse af de i artikel 1a, stk. 2, omhandlede  

 omkostningselementer, bortset fra omkostninger i forbindelse med  

 misligholdelse af kontraktlige forpligtelser, der ikke er medtaget ved  

 beregningen af de årlige omkostninger i procent, men som forbrugeren under  

 visse omstændigheder skal betale, samt en nøjagtig angivelse af disse  

 omstændigheder.
Når summen af disse elementer er bekendt, anføres den, i  

 modsat fald angives om muligt en beregningsmetode eller det mest realistiske  

 skøn.« 5) Artikel 5 udgår.
 6) Bilaget bliver bilag I og i punkt 1 tilføjes følgende afsnit:
»ix) oplysning om eventuel pligt for forbrugeren til at opspare et  

 nærmere bestemt beløb på en særlig konto.« 7) Bilag II og III i bilaget til nærværende direktiv indsættes.
Artikel 2 1. Medlemsstaterne træffer de nødvendige foranstaltninger for at  

 efterkomme dette direktiv senest den 31. december 1992. De underretter straks  

 Kommissionen herom.
 2. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er omfattet af  

 dette direktiv.
Artikel 3 Dette direktiv er rettet til medlemsstaterne.
Udfærdiget i Bruxelles, den På rådets vegne Formand Bilag 3 PARAGRAFNØGLE Lov om køb på kredit Lov om kreditaftaler § 1, stk. 1 § 1, stk. 2 § 5, stk. 1 § 1, stk. 3 § 2 § 6 § 3 § 4, stk. 1-2 § 4, stk. 3 § 5, stk. 2 § 5, stk. 1 § 3, stk. 1, nr. 2 § 5, stk. 2 § 2, 2. pkt.
§ 5, stk. 3 § 52, stk. 1 § 6 § 7 § 7 § 1, stk. 2 § 8 § 9 § 9 § 21 § 10 § 22 § 11 § 27 § 12, stk. 1 § 32, stk. 1-2 § 12, stk. 2 § 30 § 12, stk. 3 § 31 § 13 § 25 § 14 § 28 § 15 § 26 § 16 § 29 §§ 17-18 § 33 § 19 § 37 § 20, stk. 1 § 35, stk. 1 § 20, stk. 2-4 § 44 § 21, stk. 1 § 45 § 21, stk. 2 § 36 § 22 § 34 § 23 § 50, stk. 1-2 § 24 § 35, stk. 2 § 25 § 38 § 26 § 39 § 27, stk. 1 § 50, stk. 3 § 27, stk. 2 § 40 § 27, stk. 3 § 41 § 28 § 46 § 29 § 42 § 30 § 43 § 31 § 47 § 32 § 10 § 33 § 11 § 34 § 35 § 35a § 19 § 35b § 35c § 20 § 36 § 53 § 37 § 15 § 38 § 23 § 39 § 40 § 55 § 41 § 56 § 42 § 57 § 43 § 58 Efter 2. behandling den 18. maj 1990 Indholdsfortegnelse Kapitel 1. Indledende bestemmelser Lovens anvendelsesområde §§ 1-3 Definitioner §§ 4-6 Lovens fravigelighed § 7 Kapitel 2. Kreditgiverens oplysningspligt Formkrav til kreditaftaler § 8 Kreditaftaler med fast lånebeløb § 9 Kreditaftaler med variabelt lånebeløb §§ 10-12 Opgørelse af kreditomkostningerne §§ 13-14 Variable kreditomkostninger § 15 Beregning af de årlige omkostninger i procent §§ 16-18 Kapitel 3. Særlige kreditvilkår i kreditkøb §§ 19-20 Kapitel 4. Forbud mod underpant i kreditkøb § 21 Kapitel 5. Generalklausul § 22 Kapitel 6. Tilsidesættelse af oplysningspligten §§ 23-24 Kapitel 7. Forbrugerens betalinger Indbetaling til postvæsenet og pengeinstitutter § 25 Indfrielse af fordringen før forfaldstidspunktet §§ 26-27 Afskrivning på fordringen § 28 Kapitel 8. Forbrugerens misligholdelse §§ 29-30 Kapitel 9. Kreditorskifte Brug af negotiable dokumenter § 31 Bevarelse af indsigelser m.v. §§ 32-33 Kapitel 10. Køb med ejendomsforbehold Ejendomsforbeholds gyldighed § 34 Kreditgiverens adgang til fyldestgørelse § 35 Betingelser for tilbagetagelse §§ 36-37 Opgørelse af fordringen § 38 Opgørelse af det solgtes værdi §§ 39-42 Forbrugerens indløsnings- og udtagelsesret §§ 43-44 Fremgangsmåden ved tilbagetagelse §§ 45-47 Tilbagetagelse uden fogedrettens medvirken § 48 Kapitel 11. Ikke-forbrugerkøb §§ 49-52 Kapitel 12. Forskellige bestemmelser §§ 53-55 Kapitel 13. Straffebestemmelser §§ 56-57 Kapitel 14. Ikrafttrædelses- og overgangsbestemmelser §§ 58-60 Kapitel 1 Indledende bestemmelser Lovens anvendelsesområde § 1. Loven gælder for kreditaftaler, hvor en erhvervsdrivende  

 (kreditgiveren) yder eller giver tilsagn om at yde kredit som led i sit  

 erhverv, når kreditten hovedsagelig er bestemt til ikke-erhvervsmæssig  

 anvendelse for den anden part (forbrugeren) og kreditgiveren vidste eller  

 burde vide dette.
 Stk. 2. Loven gælder også for kreditaftaler, hvor kreditten ydes  

 af en ikke-erhvervsdrivende, hvis aftalen er indgået eller formidlet for  

 kreditgiveren af en erhvervsdrivende.
 Stk. 3. Kreditgiveren har bevisbyrden for, at en kreditaftale ikke  

 er omfattet af loven.
§ 2. Lovens kapitel 11 gælder for kreditkøb, der ikke er  

 forbrugerkøb.
Kapitel 11 gælder dog ikke for erhvervsdrivendes køb til  

 videresalg eller af materialer, der indgår i virksomhedens produktion.
 § 3. Loven finder ikke anvendelse på:
 1) Kreditaftaler, hvor kreditten skal indfries senest 3 måneder efter  

 aftalens indgåelse eller ved kreditkøb senest 3 måneder efter  

 salgsgenstandens levering.
 2) Kredit, der aftales i et retsforlig.
 Stk. 2. Uanset bestemmelsen i stk. 1, nr. 1, gælder loven, hvis  

 der foreligger et køb med ejendomsforbehold eller et kreditkøb i henhold til  

 en aftale om kredit med variabelt lånebeløb.
Stk. 3. Lovens kapitel 2 gælder ikke for kreditaftaler, 1) hvor det samlede beløb, der skal betales, ikke overstiger 1.500 kr.,  

 eller 2) hvor der ikke betinges vederlag for kreditten.
Definitioner § 4. Ved en kreditaftale forstås en aftale om kredit i form af  

 henstand, lån eller anden tilsvarende form for finansiel ydelse.
 Stk. 2. En aftale om præstation af løbende ydelser, for hvilke  

 forbrugeren har ret til at betale helt eller delvis bagud, anses ikke for en  

 kreditaftale.
§ 5. Som kreditkøb betegnes en kreditaftale med henblik på køb af  

 løsøre, hvorefter 1) køberen efter aftale med sælgeren har fået henstand med betaling af  

 købesummen eller en del af denne eller 2) købesummen helt eller delvis dækkes ved lån indrømmet køberen af en  

 tredjemand på grundlag af en aftale herom mellem denne og sælgeren.
 § 6. Ved køb med ejendomsforbehold forstås et kreditkøb, hvor det  

 er aftalt, at sælgeren kan tage det solgte tilbage, hvis køberen ikke  

 opfylder sine forpligtelser.
 Stk. 2. Som køb med ejendomsforbehold anses også en aftale, der er  

 betegnet som lejekontrakt, eller hvorefter betalingen i øvrigt fremtræder som  

 vederlag for brug af tingen, såfremt det må antages at have været meningen,  

 at modtageren af tingen skal blive ejer af den.
Lovens fravigelighed § 7. Loven og de i medfør af denne udfærdigede forskrifter kan  

 ikke ved forudgående aftale fraviges til skade for forbrugeren.
Stk. 2. I ikke-forbrugerkøb kan reglerne fraviges ved aftale.
De  

 kan dog ikke fraviges til skade for køberen ifølge et køb med  

 ejendomsforbehold.
Kapitel 2 Kreditgiverens oplysningspligt Formkrav til kreditaftaler § 8. En kreditaftale skal udfærdiges skriftligt og indeholde de  

 oplysninger, der er nævnt i § 9 eller § 10 og i § 14, samt aftalens øvrige  

 væsentlige vilkår.
 Stk. 2. Forbrugeren skal i forbindelse med aftalens indgåelse have  

 overgivet en genpart af kreditaftalen.
Kreditaftaler med fast lånebeløb § 9. Ved indgåelse af en kreditaftale med fast lånebeløb skal  

 kreditgiveren oplyse forbrugeren om:
 1) Lånebeløbet: Det lånte beløb efter fradrag af  

 stiftelsesomkostninger, kurstab og lignende.
 2) Størrelsen af en eventuel udbetaling .
 3) Kreditomkostningerne angivet som et beløb og opgjort i  

 overensstemmelse med § 13.
 4) De årlige omkostninger i procent: Den samlede pris for kreditten  

 udtrykt i procent pr. år af lånebeløbet og beregnet i overensstemmelse med §§  

 16-18.
 5) Det samlede beløb, der skal betales: Summen af lånebeløbet,  

 udbetalingen og kreditomkostningerne.
 6) De enkelte ydelser, disses antal og forfaldstid.
 7) Aftalens varighed og betingelserne for dens opsigelse.
 Stk. 2. I kreditkøb påhviler oplysningspligten efter stk. 1 sælgeren.  

 Denne skal tillige oplyse forbrugeren om kontantprisen, dvs. den pris,  

 for hvilken tingen ved aftalens indgåelse kunne være købt mod kontant  

 betaling hos sælgeren.
 Stk. 3. Har parterne aftalt, at kreditomkostningerne, ydelserne  

 eller andre vilkår, der har betydning for størrelsen af de årlige  

 omkostninger i procent, kan ændres under kreditaftalens forløb, skal  

 kreditgiveren oplyse forbrugeren herom samt angive de betingelser, hvorunder  

 omkostningerne således kan ændres.
 Stk. 4. Er det ikke muligt at beregne de årlige omkostninger i  

 procent, skal kreditgiveren i stedet oplyse forbrugeren om den nominelle  

 årlige rente.
Kreditaftaler med variabelt lånebeløb § 10. Ved indgåelse af en kreditaftale med variabelt lånebeløb  

 skal kreditgiveren oplyse forbrugeren om:
 1) Kreditrammen : Det eventuelle højeste beløb, som må trækkes på  

 kontoen.
 2) De nærmere regler og betingelser for pålæg af kreditomkostninger  

 , jf. § 13, samt beregningsmåden for sådanne omkostninger, herunder den  

 nominelle årlige rente, hvis en periodisk rente anvendes.
 3) De årlige omkostninger i procent ved forskellige udnyttelser af  

 kontoen: Den samlede pris for kreditten udtrykt i procent pr. år af  

 lånebeløbet og beregnet i overensstemmelse med §§ 16-18.
 4) Det samlede beløb, der skal betales ved forskellige udnyttelser  

 af kontoen: Summen af lånebeløbet og kreditomkostningerne.
 5) Hvorledes gælden skal betales.
 6) Hvor ofte forbrugeren vil modtage kontoudtog.
 7) Aftalens varighed og betingelserne for dens opsigelse.
 Stk. 2. Bestemmelserne i § 9, stk. 3-4, finder tilsvarende anvendelse.
 § 11. For hver periode, for hvilken der ifølge en aftale som nævnt  

 i § 10 skal tilsendes forbrugeren kontoudtog, kan der kun kræves vederlag for  

 kreditten, såfremt der ved afslutningen af perioden tilsendes forbrugeren  

 kontoudtog, der indeholder oplysning om:
 1) Saldoen ved periodens begyndelse og slutning.
 2) Størrelsen af og tidspunktet for debiteringer og krediteringer i løbet  

 af perioden.
 3) Den nominelle årlige rente, hvis en periodisk rente anvendes.
 4) Tidspunktet, inden hvilket betaling i givet fald skal ske for at undgå,  

 at der pålægges yderligere kreditomkostninger.
 § 12. Når forbrugeren med kreditgiverens stiltiende accept  

 overskrider kreditrammen som nævnt i § 10, stk. 1, nr. 1, og overtrækket  

 vedvarer ud over tre måneder, skal kreditgiver gøre forbrugeren bekendt med  

 den årlige nominelle rente og eventuelle omkostninger i forbindelse med  

 overtrækket samt enhver ændring heri.
Opgørelse af kreditomkostningerne § 13. Kreditomkostningerne omfatter alle omkostninger, herunder  

 stiftelsesomkostninger, renter, løbende provisioner og alle andre  

 omkostninger, som forbrugeren skal betale for kreditten, jf. dog stk. 2.
 Stk. 2. Med henblik på opgørelsen af kreditomkostningerne ses der  

 bort fra følgende omkostninger:
 1) Misligholdelsesomkostninger.
 2) Omkostninger, som forbrugeren skal betale ved køb af løsøre eller  

 tjenesteydelser, hvad enten der købes kontant eller på kredit.
 3) Omkostninger ved overførsel af penge.
 4) Omkostninger ved at føre en konto til brug ved betaling af ydelserne på  

 kreditten bortset fra omkostninger ved opkrævning af betalinger, hvad enten  

 de opkræves kontant eller på anden måde.
 5) Medlemsbidrag ved optagelse i foreninger eller sammenslutninger i  

 henhold til en anden aftale end kreditaftalen, selv om disse bidrag har  

 indvirkning på kreditvilkårene.
 6) Forsikrings- eller garantiomkostninger, medmindre forsikringen eller  

 garantien skal tjene til sikkerhed for kredittens tilbagebetaling.
 Stk. 3 . Bestemmelserne i stk. 2, nr. 3-4, finder kun anvendelse,  

 hvis forbrugeren har rimelig valgfrihed med hensyn til, hvorledes  

 pengeoverførslen eller betalingen skal ske, og hvis omkostningerne ikke er  

 unormalt store.
§ 14. Kreditgiveren skal ved aftalens indgåelse oplyse forbrugeren  

 om størrelsen af de omkostninger, der er nævnt i § 13, stk. 2, nr. 2-6, samt  

 angive, under hvilke omstændigheder de skal betales.
Hvis størrelsen af  

 omkostningerne ikke er kendt, skal kreditgiver om muligt oplyse forbrugeren  

 om beregningsmåden for omkostningerne eller foretage et skøn over  

 omkostningernes størrelse.
Variable kreditomkostninger § 15. Lovens regler om, at der skal gives forbrugeren oplysning  

 om renten eller om beløb, hvori renten indgår, jf. § 9 og § 10, hindrer ikke,  

 at parterne aftaler, at renten helt eller delvis skal være variabel.  

 Oplysningerne skal i så fald gives på grundlag af renten på tidspunktet for  

 oplysningerne og med angivelse af, hvorledes renten er variabel.
 Stk. 2. Medmindre kreditgiver har tilladelse til at drive  

 virksomhed efter lov om banker og sparekasser m.v. eller realkreditloven, kan  

 det alene aftales, at renten helt eller delvis skal variere med størrelsen af  

 Nationalbankens diskonto eller lignende forhold, som kreditgiver er uden  

 indflydelse på.
 Stk. 3. Stk. 1-2 finder tilsvarende anvendelse med hensyn til  

 andre kreditomkostninger end renten.
Stk. 4. Kreditgiveren skal informere forbrugeren om enhver ændring  

 i den årlige nominelle rente eller de øvrige kreditomkostninger, når  

 ændringen indtræder.
Oplysningen kan gives ved, at der gives forbrugeren  

 særskilt underretning om ændringen eller ved annoncering herom i dagspressen  

 i forbindelse med oplysning om ændringen i det førstkommende kontoudtog.
Beregning af de årlige omkostninger i procent § 16. De årlige omkostninger i procent defineres som den  

 omkostningssats, der på årsbasis giver samme nutidsværdi af de samlede  

 nuværende eller fremtidige forpligtelser (lånebeløb, tilbagebetaling og  

 kreditomkostninger), der følger af aftalen mellem kreditgiveren og  

 forbrugeren.
 Stk. 2. Beregningen af de årlige omkostninger i procent foretages  

 i overensstemmelse med den matematiske formel, som findes i bilaget til  

 loven.
 Stk. 3. Justitsministeren kan fastsætte nærmere regler om  

 fremgangsmåden ved beregning af de årlige omkostninger i procent.
 § 17. Beregningen af de årlige omkostninger i procent foretages på  

 tidspunktet for kreditaftalens indgåelse.
 Stk. 2. Beregningen af de årlige omkostninger foretages ud fra den  

 antagelse, at kreditaftalen løber i det aftalte tidsrum, og at kreditgiveren  

 og forbrugeren opfylder deres forpligtelser ifølge aftalen.
 § 18. Hvis kreditaftalen åbner mulighed for at ændre rentesatsen  

 eller størrelsen af andre omkostninger, der indgår i beregningen af de årlige  

 omkostninger i procent, men som ikke kan kvantificeres ved beregningen,  

 foretages beregningen af de årlige omkostninger i procent ud fra den  

 antagelse, at rentesatsen og de øvrige omkostninger er konstante i forhold  

 til udgangsniveauet, og at de finder anvendelse, indtil kreditaftalen  

 udløber.
 Stk. 2. Beregningen af de årlige omkostninger i procent foretages  

 om nødvendigt ud fra følgende antagelser:
 1) Hvis der i kreditaftalen ikke er fastsat noget loft over kredittens  

 størrelse, anses kreditrammen for værende lig med 15.000 kr.
 2) Hvis der i kreditaftalen ikke er fastsat nogen tidsplan for  

 tilbagebetalingen, eller hvis en sådan ikke fremgår af aftalen i øvrigt,  

 anses kredittens løbetid for at være 1 år.
 3) Hvis kreditaftalen indeholder flere datoer for tilbagebetaling, anses  

 kreditten for effektueret og ydelserne for betalt på det tidligste af de i  

 aftalen fastsatte tidspunkter, medmindre andet fremgår af kreditaftalen.
Kapitel 3 Særlige kreditvilkår i kreditkøb § 19. I kreditkøb, der ikke sker i henhold til en aftale om  

 kredit med variabelt lånebeløb, og hvor kontantprisen overstiger 2.000 kr.,  

 må sælgeren eller en kreditgiver som nævnt i § 5, nr. 2, kun indgå eller  

 anvende en aftale, hvorefter 1) denne ved overgivelsen af det købte til forbrugeren skal være  

 fyldestgjort for mindst 30 pct. af kontantprisen og 2) resten af det beløb, der skal betales, skal erlægges inden 3 år fra  

 aftalens indgåelse.
 Stk. 2 . Stk. 1 gælder ikke ved salg af bogværker under udgivelse.
 § 20. I kreditkøb, der sker i henhold til en aftale om kredit med  

 variabelt lånebeløb, må en sælger eller en kreditgiver som nævnt i § 5, nr.  

 2, kun indgå eller anvende en aftale, hvorefter forbrugeren hver måned for  

 den foregående periode skal betale mindst 5 pct. af saldoen ved periodens  

 begyndelse og 30 pct. af kontantprisen af salgsgenstande over 2.000 kr., der  

 er købt i perioden.
 Stk. 2 . En periode som nævnt i stk. 1 må højst være af 1 måneds  

 varighed.
Kapitel 4 Forbud mod underpant i kreditkøb § 21. I kreditkøb kan kreditgiveren ikke i forbindelse med  

 aftalens indgåelse eller leveringen af det solgte få pant i dette til  

 sikkerhed for, at forbrugeren opfylder sine forpligtelser.
 Stk. 2. Bestemmelsen i stk. 1 hindrer ikke, at kreditgiveren efter  

 reglerne om pantsætning af fast ejendom får pant i det solgte, når dette  

 udgør tilbehør til eller bestanddel af en fast ejendom.
Kapitel 5 Generalklausul § 22. Er det beløb, som forbrugeren efter aftalen skal betale som  

 vederlag eller omkostninger, urimeligt, skal det nedsættes til, hvad der  

 skønnes rimeligt.
Medmindre andet bestemmes af retten, sker afkortningen i  

 det eller de sidste beløb, der skal betales efter aftalen.
Er der afkrævet  

 forbrugeren et urimeligt vederlag for at give den pågældende henstand eller  

 andre lempelser i de aftalte vilkår, sker afkortningen på samme måde.
Kapitel 6 Tilsidesættelse af oplysningspligten § 23. Er kreditomkostningerne ikke oplyst i overensstemmelse med  

 § 9, stk. 1, nr. 3, skal forbrugeren højst betale lånebeløbet og en årlig  

 rente af den til enhver tid værende restgæld, der svarer til Nationalbankens  

 diskonto med et tillæg på 6 pct.
Stk. 2. Er kreditomkostningerne angivet efter § 9, stk. 1, nr. 3,  

 kan kreditgiveren ikke på grundlag af aftalen i øvrigt kræve yderligere  

 kreditomkostninger.
Er oplysningen om de årlige omkostninger i procent som  

 nævnt i § 9, stk. 1, nr. 4, for lavt angivet, kan kreditgiveren ikke kræve  

 højere kreditomkostninger, end hvad der svarer til den procentsats, der er  

 angivet.
 Stk. 3. Reglerne i stk. 1 og 2 gælder ikke, hvis kreditgiveren kan  

 godtgøre, at forbrugeren på trods af de manglende eller urigtige oplysninger  

 har haft et forsvarligt grundlag for at bedømme kreditomkostningerne.
 Stk. 4. Medfører stk. 1 eller 2 en formindskelse af restgælden,  

 skal forbrugeren betale denne i overensstemmelse med den ordning, der er  

 aftalt med kreditgiver, således at afkortning sker i den eller de sidste  

 ydelser, som skal betales.
 § 24. Har sælgeren i et kreditkøb ikke givet oplysninger som  

 foreskrevet i § 9, jf. § 8, kan kreditgiveren i almindelighed ikke kræve  

 godtgørelse for omkostninger, som ellers ville påløbe i anledning af  

 forbrugerens misligholdelse.
Kapitel 7 Forbrugerens betalinger Indbetaling til postvæsenet og pengeinstitutter § 25. Indbetaling ifølge en kreditaftale til postvæsenet eller  

 til et pengeinstitut her i riget, bortset fra Grønland, til befordring til  

 betalingsstedet er rettidig, når den sker inden for den betalingsfrist, der  

 gælder efter kreditaftalen.
Indfrielse af fordringen før forfaldstidspunktet § 26. Forbrugeren kan til enhver tid betale sin gæld i henhold  

 til en kreditaftale, uanset om den helt eller delvis er forfalden.  

 Forbrugeren har i så fald ret til reduktion af kreditomkostningerne i  

 overensstemmelse med reglerne i § 27.
 Stk. 2. Stk. 1 gælder ikke for pantebreve i fast ejendom.
 § 27. Vil forbrugeren betale sin gæld, før den er forfalden, eller  

 gør kreditgiveren krav på betaling af beløb, som ellers ikke ville være  

 forfaldne, eller på tilbagetagelse af det solgte, skal kreditomkostningerne  

 opgøres efter stk. 2-5.
 Stk. 2. I det omfang kreditomkostningerne beregnes som en  

 procentdel af den til enhver tid værende restgæld eller som et gebyr pr.  

 ydelse, kan kreditgiveren ikke kræve kreditomkostninger for den ubenyttede  

 del af kredittiden.
 Stk. 3. I det omfang kreditomkostningerne beregnes på andet  

 grundlag end nævnt i stk. 2, kan afdrag, for hvilke den i aftalen fastsatte  

 betalingstid endnu ikke er kommet, alene kræves betalt med en så stor del,  

 som lånebeløbet udgør af summen af samtlige afdrag.
Stk. 4. Hvis omkostningerne ved stiftelsen af kreditten er  

 særskilt opgjort i aftalen og ikke er urimelige, kan kreditgiveren kræve  

 disse omkostninger betalt uden afkortning.
Omkostningerne fragår da i de  

 afdrag, der skal afkortes efter stk. 3.
 Stk. 5. Skal der betales i afdrag, og betaler forbrugeren uden for  

 fastsat forfaldsdag, anses den ikke udnyttede kredittid, jf. stk. 2, for at  

 løbe fra den første aftalte forfaldsdag, som indtræder efter betalingen.  

 Under tilsvarende omstændigheder nedsættes det første afdrag, der forfalder  

 efter betalingen, ikke efter stk. 3.
Afskrivning på fordringen § 28. Ved indbetalinger til kreditgiver kan forbrugeren bestemme,  

 på hvilken af flere fordringer beløbet skal afskrives.
 Stk. 2. Ved en kreditaftale med variabelt lånebeløb anses i denne  

 sammenhæng kreditgiverens samlede tilgodehavende hos forbrugeren som een  

 fordring.
 Stk. 3. Uanset stk. 1 kan det i kreditkøb aftales, at beløb, som  

 forbrugeren indbetaler, først skal afskrives på fordringer, der hidrører fra  

 reparation af det solgte eller andre foranstaltninger vedrørende dette.  

 Anvender kreditgiveren i overensstemmelse med en sådan aftale indbetalte  

 beløb til afskrivning på fordringer som nævnt i 1. pkt., forlænges den  

 aftalte betalingsordning tilsvarende.
Kapitel 8 Forbrugerens misligholdelse § 29. Undlader forbrugeren i et kreditkøb at opfylde sin  

 betalingspligt, har kreditgiveren ikke af den grund ret til at forlange  

 betaling af beløb, som ellers ikke ville være forfaldet, tage det solgte  

 tilbage eller gøre anden aftalt særlig retsvirkning af undladelsen gældende,  

 medmindre forbrugeren er udeblevet med et beløb 30 dage efter dets  

 forfaldstid og betingelserne i stk. 2 er opfyldt.
 Stk. 2. Det forfaldne beløb skal udgøre:
1) mindst en tiendedel af det samlede beløb, der skal betales, eller 2) hvis der i det forfaldne beløb indgår flere afdrag, mindst en  

 tyvendedel af det samlede beløb, der skal betales, eller 3) hele restfordringen.
§ 30. Hvis ikke særlige hensyn til forbrugeren eller kreditgiveren  

 taler imod det, kan fogedretten i kreditkøb henvise en kreditgiver, der ikke  

 har ejendomsforbehold, til så vidt muligt at søge sig fyldestgjort ved  

 tilbagetagelse af det solgte.
Tilbagetagelsen sker da under anvendelse af §§  

 39-40, §§ 43-44 og § 47. Er det solgtes værdi mindre end kreditgiverens  

 tilgodehavende efter § 38, har kreditgiveren krav på betaling af det  

 overskydende beløb.
Stk. 2. Hvis et ejendomsforbehold i en aftale om kreditkøb ikke er  

 gyldigt, fordi betingelserne i § 34 ikke er opfyldt, og fogedretten træffer  

 beslutning efter stk. 1, har kreditgiveren kun under de i § 41 fastsatte  

 betingelser krav på betaling af det beløb, hvormed hans tilgodehavende måtte  

 overstige det solgtes værdi ved tilbagetagelsen.
Har fogedretten i de nævnte  

 køb undladt at træffe afgørelse efter stk. 1, fordi § 36, stk. 2, hindrer  

 tilbagetagelse af det solgte, kan kreditgiveren kun under tilsvarende  

 betingelser kræve betaling af et beløb, der efter fogedrettens skøn  

 overstiger det solgtes værdi på tidspunktet for fogedforretningen.
Kapitel 9 Kreditorskifte Brug af negotiable dokumenter § 31. Kreditgiveren må i forbindelse med en kreditaftale ikke  

 modtage veksel eller andet særligt skylddokument, der forpligter forbrugeren,  

 og som ved overdragelse kan medføre indskrænkning af forbrugerens ret til at  

 fremsætte indsigelser vedrørende aftalen, jf. dog stk. 2.
 Stk. 2. Bestemmelsen i stk. 1 er ikke til hinder for, at  

 kreditgiver får pant i fast ejendom.
 Bevarelse af indsigelser m.v.
 § 32. Det kan ikke aftales, at der ved overdragelse til  

 tredjemand af de rettigheder, der tilkommer kreditgiveren ifølge en  

 kreditaftale eller sælgeren i kreditkøb, sker indskrænkning af dennes  

 forpligtelser over for forbrugeren.
 § 33. Forbrugeren kan over for anden kreditor gøre samme  

 indsigelser gældende som over for kreditgiveren eller sælgeren.
Stk. 2. I de tilfælde, der er nævnt i § 5, nr. 2, kan forbrugeren  

 også over for anden kreditor rejse samme pengekrav på grundlag af købet som  

 over for sælgeren.
Forbrugeren må dog først sandsynliggøre, at sælgeren ikke  

 opfylder sine forpligtelser, og kravet kan ikke overstige, hvad vedkommende  

 kreditor har modtaget som betaling fra forbrugeren i anledning af købet.
 Stk. 3. Ved kreditaftaler med henblik på opnåelse af en  

 tjenesteydelse finder bestemmelsen i stk. 2 tilsvarende anvendelse, når  

 vederlaget for tjenesteydelsen dækkes helt eller delvis ved lån indrømmet  

 forbrugeren af en tredjemand på grundlag af en aftale herom mellem denne og  

 leverandøren af tjenesteydelsen.
 Stk. 4. Har kreditgiveren fået pant i fast ejendom, jf. § 31, stk.  

 2, gælder reglerne i stk. 1-3 kun i det omfang, andet ikke følger af reglerne  

 om tinglyste pantebreve i fast ejendom.
Kapitel 10 Køb med ejendomsforbehold Ejendomsforbeholds gyldighed § 34. Ejendomsforbehold er kun gyldigt, såfremt 1) det er aftalt senest ved overgivelsen af det købte til forbrugeren, 2) det samlede beløb, der skal betales, jf. § 9, stk. 1, nr. 5, overstiger  

 2.000 kr., 3) kreditkøbet ikke er sket i henhold til en aftale om kredit med  

 variabelt lånebeløb og 4) sælgeren ved overgivelsen af det købte er fyldestgjort for mindst 30  

 pct. af kontantprisen.
 Stk. 2 . Ved salg af bøger er det uanset bestemmelsen i stk. 1,  

 nr. 4, tilstrækkeligt, at sælgeren, inden nogen del af det købte overgives  

 til forbrugeren, er fyldestgjort for et beløb svarende til det største beløb,  

 der efter aftalen forfalder inden for en måned.
 Stk. 3. Ejendomsforbehold kan ikke aftales til sikkerhed for, at  

 forbrugeren opfylder sine forpligtelser efter et andet køb eller i øvrigt  

 betaler beløb, som kreditor ikke kan godskrive sig efter § 38.
Kreditgiverens adgang til fyldestgørelse § 35. Kreditgiveren skal søge sig fyldestgjort for sit  

 tilgodehavende ved tilbagetagelse af det solgte, jf. dog § 36, stk. 2.  

 Kreditgiveren kan kun i de tilfælde, der er nævnt i §§ 41-42, foretage udlæg  

 i forbrugerens øvrige aktiver.
Udlæg kan foretages på grundlag af  

 fogedrettens opgørelse af kravet.
Betingelser for tilbagetagelse § 36. Kreditgiveren kan umiddelbart på grundlag af købekontrakten  

 søge sig fyldestgjort for sit tilgodehavende hos forbrugeren gennem  

 tilbagetagelse af det solgte ved fogedrettens hjælp, hvis kontrakten 1) er underskrevet af forbrugeren og overgivet til den pågældende i  

 genpart og 2) indeholder ejendomsforbehold.
 Stk. 2 . Tilbagetagelse af det solgte kan uanset forbrugerens  

 samtykke ikke ske, hvis det efter retsplejelovens § 509, stk. 1, eller § 515,  

 stk. 2, ville være undtaget fra udlæg.
 § 37. Hvis forbrugeren, inden der er sket tilbagetagelse af det  

 solgte, har betalt det beløb, som ikke blev betalt i rette tid, med tillæg af  

 renter og kreditgiverens eventuelle omkostninger, kan kreditgiveren ikke tage  

 det solgte tilbage, forlange betaling af beløb, som ellers ikke ville være  

 forfaldet, eller gøre anden aftalt særlig retsvirkning af undladelsen  

 gældende, medmindre dette på grund af særlige omstændigheder ved  

 misligholdelsen må anses for påkrævet.
Opgørelse af fordringen § 38. Vil kreditgiveren i et køb med ejendomsforbehold tage det  

 solgte tilbage, kan denne ved opgørelsen af sit tilgodehavende kun medregne 1) den ubetalte del af fordringen med fradrag efter § 27, stk. 2-3, 2) rente af forfaldne ydelser og 3) nødvendige omkostninger ved tilbagetagelsen, herunder  

 inkassoomkostninger, medmindre § 24 er til hinder herfor.
Opgørelse af det solgtes værdi § 39. Tages det solgte tilbage, skal dets værdi ved  

 tilbagetagelsen indgå i opgørelsen mellem parterne til fordel for  

 forbrugeren.
 Stk. 2. Ved det solgtes værdi forstås det beløb, som sælgeren kan  

 opnå ved at sælge tingen på hensigtsmæssig måde, eventuelt efter en rimelig  

 istandsættelse.
 § 40. Hvis det solgtes værdi overstiger det beløb, som  

 kreditgiveren kan beregne sig efter § 38, kan kreditgiveren kun tage tingen  

 tilbage, hvis det overskydende beløb samtidig betales til forbrugeren.
 § 41. Er det solgtes værdi mindre end kreditgiverens  

 tilgodehavende efter § 38, har kreditgiveren kun krav på betaling af det  

 overskydende beløb, i det omfang særlige omstændigheder taler derfor, navnlig  

 hvis forbrugeren har udvist forsømmelighed ved brugen eller opbevaringen af  

 det købte eller har lagt hindringer i vejen for tilbagetagelsesforretningen.
 § 42. Hvis § 36, stk. 2, hindrer tilbagetagelse af det solgte, kan  

 kreditgiveren kun, hvis der foreligger særlige omstændigheder som nævnt i §  

 41, foretage udlæg for et beløb, der overstiger det solgtes værdi på  

 tidspunktet for tilbagetagelsesforretningen.
 Stk. 2. Hvis det solgte ikke findes hos forbrugeren under  

 tilbagetagelsesforretningen, kan kreditgiveren foretage udlæg hos forbrugeren  

 for sit tilgodehavende efter § 38, således som dette opgøres af fogedretten.
Forbrugerens indløsnings- og udtagelsesret § 43. Har kreditgiveren fået det solgte tilbage, kan forbrugeren  

 i 14 dage derefter indløse det solgte mod at betale kreditgiverens  

 tilgodehavende beregnet efter § 38. Forbrugeren kan under  

 tilbagetagelsesforretningen give afkald på denne ret.
§ 44. Er flere ting solgt ved samme aftale, og fremsætter  

 kreditgiveren krav om at tage dem tilbage, kan forbrugeren udtage en eller  

 flere af tingene efter eget valg mod at betale det beløb, hvormed  

 kreditgiverens tilgodehavende beregnet efter § 38 overstiger værdien af de  

 øvrige ting.
Er kreditgiverens tilgodehavende mindre end denne værdi, har  

 forbrugeren krav på at få betalt det overskydende beløb samtidig med  

 tilbagetagelsen.
Stk. 2. Hvis kreditgiveren har taget tingene tilbage, kan  

 forbrugeren i 14 dage derefter indløse en eller flere af tingene efter eget  

 valg mod at betale det beløb, hvormed kreditgiverens tilgodehavende beregnet  

 efter § 38 overstiger værdien af de øvrige ting.
Forbrugeren kan under  

 tilbagetagelsesforretningen give afkald på denne ret.
 Stk. 3. Forbrugeren kan dog ikke overtage en ting, der hører  

 således sammen med ting, som kreditgiveren tager tilbage, at fraskillelsen  

 ville medføre væsentlig værdiforringelse af det tilbagetagne.
Fremgangsmåden ved tilbagetagelse § 45. Anmodning om tilbagetagelse af det solgte skal være  

 skriftlig og være ledsaget af en opgørelse af kreditgiverens tilgodehavende  

 samt købekontrakten i original eller genpart.
Hvis købekontrakten ikke  

 indeholder de oplysninger, der er nævnt i § 9, stk. 1, skal det i anmodningen  

 oplyses, om rekvisitus er en forbruger.
Det originale dokument skal  

 fremlægges under fogedforretningen.
Fogedretten kan om fornødent kræve, at  

 det originale dokument skal foreligge, før fogedforretningen berammes.
 Stk. 2. Anmodningen skal fremsættes over for fogedretten, hvor  

 forbrugeren har hjemting, jf. retsplejelovens §§ 235-236. Har forbrugeren  

 ikke hjemting her i landet, finder retsplejelovens § 487, stk. 1, nr. 4, og  

 stk. 2-4, tilsvarende anvendelse med de undtagelser, som følger af  

 retsplejelovens § 247.
Stk. 3. Udebliver kreditgiveren fra forretningen, afviser  

 fogedretten denne.
Om forbrugerens pligt til efter tilsigelse at møde i  

 fogedretten og give de nødvendige oplysninger gælder retsplejelovens § 494,  

 stk. 1-3, jf. stk. 4, og § 497. Om fogedrettens vejledningspligt og adgang  

 til beskikkelse af advokat for en part gælder retsplejelovens § 500.
§ 46. Er der anmodet om tilbagetagelse af det solgte på grund af  

 forsinkelse med betalingen, kan fogedretten udsætte forretningen i indtil 4  

 måneder fra anmodningens modtagelse, hvis det må antages, at forbrugeren er  

 kommet i forbigående økonomiske vanskeligheder.
Udsættelse bør ikke ske, hvis  

 kreditgiverens sikkerhed bringes i fare.
Fogedretten kan fastsætte vilkår for  

 udsættelsen.
Hvis forbrugerens forhold giver anledning til det, kan  

 fogedretten til enhver tid bestemme, at forretningen skal fremmes.
 § 47. Det solgtes værdi ansættes af fogedretten, eventuelt efter  

 tilkaldelse af sagkyndig bistand.
 Stk. 2. Enhver af parterne kan forlange, at fogedretten på  

 grundlag af en vurdering, som foretages af en eller flere sagkyndige personer  

 efter rettens nærmere bestemmelse, foretager en fornyet prøvelse af  

 værdiansættelsen.
Stk. 3. Anmodning om fornyet prøvelse af værdiansættelsen skal  

 fremsættes inden afslutningen af det retsmøde, hvor værdiansættelsen finder  

 sted.
Den, der fremsætter anmodningen, skal stille sikkerhed for  

 omkostningerne ved tilvejebringelse af grundlaget for den fornyede prøvelse,  

 medmindre fogedretten på grund af særlige omstændigheder fritager den  

 pågældende derfor.
Ved opgørelsen af parternes mellemværende afgør  

 fogedretten, hvem af dem der skal bære omkostningerne.
Såfremt hensynet til  

 en part i særlig grad taler derfor på grund af den pågældendes økonomiske  

 forhold, kan fogedretten bestemme, at omkostningerne helt eller delvis skal  

 betales af staten.
Tilbagetagelse uden fogedrettens medvirken § 48. Har kreditgiveren uden fogedrettens medvirken taget det  

 solgte tilbage fra forbrugeren uden dennes samtykke, skal fogedretten afvise  

 en fogedforretning i anledning af købet eller tilbagetagelsen, medmindre der  

 foreligger særlige omstændigheder eller kreditgiver efter tilbagetagelsen har  

 erhvervet et særligt retsgrundlag.
Stk. 2. Har kreditgiveren og forbrugeren udenretligt aftalt, at  

 kreditgiveren i anledning af forbrugerens misligholdelse får det solgte  

 tilbageleveret uden fogedrettens medvirken, kan kreditgiveren ikke påberåbe  

 sig nogen aftale med forbrugeren, hvorefter der påhviler denne yderligere  

 forpligtelser over for kreditgiveren i anledning af købet.
Har kreditgiveren  

 taget det solgte tilbage som nævnt i stk. 1, kan kreditgiveren heller ikke på  

 andet grundlag gøre yderligere krav gældende mod forbrugeren i anledning af  

 købet, medmindre der foreligger særlige omstændigheder.
Kapitel 11 Ikke-forbrugerkøb § 49. § 22 og §§ 26-29 finder tilsvarende anvendelse på  

 kreditkøb, der ikke er forbrugerkøb.
 § 50. Kapitel 10 finder tilsvarende anvendelse på kreditkøb, der  

 ikke er forbrugerkøb, og hvor der er aftalt ejendomsforbehold med hensyn til  

 det solgte, jf. dog stk. 2.
 Stk. 2. § 34, stk. 1, nr. 4, § 35, §§ 41-42, § 45, stk. 2, og §  

 48, stk. 2, finder ikke anvendelse på de i stk. 1 nævnte køb.
 § 51. I køb med ejendomsforbehold som nævnt i § 50 kan  

 kreditgiveren ikke gøre udlæg i det solgte, men kan søge sig fyldestgjort  

 enten ved tilbagetagelse af det solgte, jf. dog § 36, stk. 2, eller ved  

 foretagelse af udlæg i køberens øvrige aktiver.
 Stk. 2. Hvis foretagelse af udlæg skønnes at ville medføre  

 urimeligt tab eller væsentlige ulemper for køberen, kan fogedretten henvise  

 kreditgiveren til så vidt muligt at søge sig fyldestgjort ved tilbagetagelse  

 af det solgte.
Stk. 3. Er det solgtes værdi mindre end kreditgiverens  

 tilgodehavende efter § 38, har kreditgiveren krav på betaling af det  

 overskydende beløb.
For sit krav kan kreditgiveren foretage udlæg hos køberen  

 på grundlag af fogedrettens opgørelse af kravet.
Det samme gælder, hvis § 36,  

 stk. 2, hindrer tilbagetagelse, eller hvis det solgte ikke findes hos køberen  

 under tilbagetagelsesforretningen.
 § 52. Anmodning om tilbagetagelse af det solgte skal fremsættes  

 over for fogedretten, enten hvor køberen har hjemting, jf. retsplejelovens §§  

 235-236 og §§ 238-240, eller hvor køberen driver erhvervsmæssig virksomhed,  

 jf. retsplejelovens § 237. Er der ikke værneting her i landet efter 1. pkt.,  

 finder retsplejelovens § 487, stk. 1, nr. 4, og stk. 2-4, tilsvarende  

 anvendelse med de undtagelser, som følger af retsplejelovens § 247.
Kapitel 12 Forskellige bestemmelser § 53. Justitsministeren kan bestemme, at lovens regler eller  

 nogle af disse ikke anvendes på kreditkøb, der er af en særlig beskaffenhed  

 eller angår bestemte arter af løsøre, eller kun anvendes på sådanne køb med  

 de afvigelser, som tilsiges af de pågældende købs særlige karakter.
 Stk. 2. Justitsministeren kan bestemme, at lovens regler eller  

 nogle af disse ikke anvendes på kreditter, der ydes til en rente, der er  

 lavere end markedsrenten, og som ikke tilbydes offentligheden i  

 almindelighed, eller kun anvendes på sådanne kreditter med de afvigelser, som  

 tilsiges af de pågældende kreditters særlige karakter.
 § 54. Justitsministeren kan fastsætte regler, hvorefter skriftlige  

 aftaler og dokumenter, der er omfattet af loven, skal være påtrykt en af  

 ministeren udarbejdet vejledning om forbrugerens retsstilling.
 § 55. Justitsministeren kan, i det omfang det betinges af  

 prisudviklingen, ændre beløbsangivelsen i § 3, stk. 3, nr. 1, § 19, stk. 1, §  

 20, stk. 1, og § 34, stk. 1, nr. 2.
 Stk. 2 . Justitsministeren kan hvert andet år efter forhandling  

 med Danmarks Nationalbank og Økonomiministeriet ændre den rente, der er  

 fastsat i § 23, stk. 1.
Kapitel 13 Straffebestemmelser § 56. Den, der overtræder § 31, straffes med bøde.
 Stk. 2. Med bøde straffes endvidere den, der gør sig skyldig i  

 grov eller oftere gentagen overtrædelse af § 9, § 10, § 12 eller § 14 eller i  

 grov eller gentagen overtrædelse af § 19 eller § 20.
 Stk. 3. I forskrifter, der udfærdiges i medfør af § 54, kan der  

 fastsættes straf af bøde for overtrædelse af forskrifterne.
 Stk. 4. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
§ 57. Den, der driver virksomhed med kreditgivning, der er  

 omfattet af loven, eller medvirker hertil, kan ved dom for strafbart forhold  

 frakendes retten til fortsat at drive den pågældende virksomhed eller til at  

 drive den under visse former eller til at medvirke hertil.
Straffelovens § 79  

 finder tilsvarende anvendelse.
 Stk. 2 . Påstand om frakendelse efter stk. 1 nedlægges af  

 anklagemyndigheden efter anmodning fra forbrugerombudsmanden.
 Stk. 3. Straffesager efter denne lov, hvor der er spørgsmål om  

 frakendelse efter stk. 1, kan behandles ved Sø- og Handelsretten i København.  

 I øvrigt gælder reglerne i retsplejelovens kapitel 63.
 Stk. 4. Den, som driver virksomhed, hvortil retten er frakendt ham  

 i medfør af stk. 1, eller som i sin virksomhed lader nogen, som er frakendt  

 retten hertil, medvirke ved salg på kredit, straffes med bøde, medmindre  

 højere straf er forskyldt efter straffelovenss § 131. Drives virksomheden af  

 et aktieselskab, anpartsselskab, andelsselskab eller lignende, kan der  

 pålægges selskabet som sådant bødeansvar.
Kapitel 14 Ikrafttrædelses- og overgangsbestemmelser § 58. Loven træder i kraft den 1. oktober 1990, jf. dog stk. 2.
 Stk. 2. Bestemmelserne i § 9, stk. 1, nr. 4, § 10, stk. 1, nr. 3,  

 § 13, stk. 2-3, og § 14 træder først i kraft den 1. januar 1993.
 Stk. 3. Lovens bestemmelser finder anvendelse på kreditaftaler,  

 der indgås efter ikrafttrædelsen.
 Stk. 4. Lov nr. 275 af 9. juni 1982 om køb på kredit ophæves.  

 Loven gælder dog fortsat for kreditkøb, der er indgået inden denne lovs  

 ikrafttræden.
 § 59. I lov om tinglysning, jf. lovbekendtgørelse nr. 622 af 15.  

 september 1986, som ændret ved § 7 i lov nr. 138 af 7. marts 1990, ændres i  

§ 42 a, stk. 1, »postvæsenet« til: »postvæsenet eller  

 til et pengeinstitut«.
 § 60. Loven gælder ikke for Færøerne og Grønland, men §§ 1-58 kan  

 ved kongelig anordning sættes i kraft for disse landsdele med de afvigelser,  

 som de særlige færøske og grønlandske forhold tilsiger.
