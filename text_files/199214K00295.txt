Nr BTL 295 Betænkning over Forslag til lov om om ændring af lov om beskatning af  

 fortjeneste ved afståelse af fast ejendom (ejendomsavancebeskatningsloven) og  

 forskellige andre skattelove (Ændret beskatning af erhvervsejendomme m.v.)  

  

 Nr L 295 1992-93, 1. samling Afgivet af Skatteudvalget Afgivet: 19930618 Udvalget har behandlet lovforslaget i en række møder og har herunder  

 stillet spørgsmål til skatteministeren, som denne har besvaret dels  

 skriftligt, dels i samråd.
 Endvidere har udvalget modtaget skriftlige henvendelser fra:
Advokaterne Hviid & Gregersen, Assurandør-Socieetetet, Dansk Erhvervsgartnerforening, Dansk Erhvervsjordbrug, Dansk Industri, Dansk Skovforening, Dansk Slægtsgårdsforening, De Danske Landboforeninger/Dansk Familielandbrug, Det Danske Advokatsamfund, Advokatrådet, Detailhandelens Fællesråd, Erhvervenes Skattesekretariat, Finansrådet, Foreningen af Statsautoriserede Revisorer, Greve-Thomsen, Klaus, advokat, Åbenrå, Hoffmann, Rainer, Horsens, Håndværksrådet, Krab, Hans Jørgen, Kolding, Krabbe, Leif, Kalundborg, Landboforeningen For Vestslesvig, Landsforeningen for ejere af udlejningsejendomme, Mors, Thy og Han Herreds Familielandbrug, Søndersø Kommune og Vestsjællands Landboretudvalg.
 Nogle af udvalgets spørgsmål til skatteministeren og dennes svar herpå  

 tillige med nogle af ministerens kommentarer til skriftlige henvendelser er  

 optrykt som bilag til betænkningen.
 Der er af skatteministeren stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de stillede  

 ændringsforslag.
 Flertallet anfører, at i regeringsgrundlaget »En ny start« blev  

 det fastslået, at beskæftigelsen skal øges, og at der skulle gennemføres en  

 skatteomlægning, der skal nedbringe skatten af arbejdsindkomst.
 Samtidig afstak regeringen en række retningslinier for skatteomlægningen:
 - Det samlede økonomiske grundlag for de enkelte familier i egen bolig  

 måtte ikke forringes.
 - Den samlede omlægning skulle sikre balance - socialt og mellem de  

 forskellige boligformer.
 - Der skulle skabes sammenhæng i skattesystemet, så forskellige indkomster  

 blev beskattet ensartet, således at omgåelsesmuligheder blev imødegået,  

 således at der skabtes større enkelhed og således, at der sikredes en bedre  

 fordeling af skattebyrden, samtidig med at retssikkerheden prioriteredes  

 højt.
 - Vægten i beskatningen skulle forskydes fra indkomstbeskatning til  

 miljøskatter.
Flertallet konstaterer, at disse krav er opfyldt med de fremsatte  

 lovforslag til omlægning af skattesystemet.
Samtidig styrkes erhvervenes  

 konkurrenceevne.
 Med de fremsatte lovforslag tilvejebringes et skattesystem, som sikrer  

 markant lavere skatteprocenter på alle indkomstniveauer.
 Grundlaget for sænkningen af skatteprocenterne er bl.a. tilvejebragt  

 gennem en ensartet beskatning af forskellige typer af indkomster.
 Samtidig betyder den lavere, men ensartede beskatning, at bæredygtige og  

 fornuftige investeringer, der skaber vækst og beskæftigelse, begunstiges på  

 bekostning af ufrugtbare og rent skattemæssigt begrundede transaktioner, der  

 alene bygger på og bæres af det tidligere skattesystems mangler og manglende  

 sammenhæng.
 Med skatteomlægningen er grundlaget skabt for et skattesystem, der skaber  

 og understøtter forudsætningerne for ny vækst og dynamik i samfundet, hvor vi  

 hidtil har levet med en samfundsudvikling, der i væsentlig grad var afstemt  

 efter uhensigtsmæssige og skadelige skattemæssige overvejelser og  

 kalkulationer.
 Skatteomlægningen er både økonomisk og socialt nøje afbalanceret.
 Provenuet til de markant lavere trækprocenter på alle indkomstniveauer er  

 tilvejebragt ved hjælp af indførelse af nye grønne afgifter, ved hjælp af  

 øremærkede arbejdsmarkedsbidrag og gennem en eliminering af misforhold og  

 misvækster, der har muliggjort, at grupper af skattepligtige har haft  

 mulighed for en lav skattebelastning i skærende kontrast til deres  

 forbrugsmuligheder.
 Indførelse af grønne afgifter er fulgt op af skattelettelser for  

 lavindkomster kombineret med en forhøjelse af børnefamilieydelsen, således at  

 de grupper, der belastes forholdsmæssig hårdest af de grønne afgifter,  

 kompenseres.
 De helt nødvendige sænkninger af skatteprocenterne er fulgt op af en  

 normal beskatning af hidtil skattefri eller lavt beskattede indkomster.
 Med de øremærkede arbejdsmarkedsbidrag er der skabt synlighed i  

 finansieringen af præcist angivne udgiftsformål på arbejdsmarkedet.
Regeringens helt nødvendige krav om sikring af boligejernes økonomiske  

 vilkår er indfriet.
Rentefradragets værdi følger sænkningen af  

 skatteprocenterne, og sideløbende hermed nedsættes lejeværdien.
Hertil kommer  

 mulighederne for gennem konvertering af realkreditlån at tilpasse sig det  

 ændrede renteniveau.
 Personskattelettelserne er gennemført, uden at erhvervslivets omkostninger  

 herved er forøget.
På denne baggrund skal flertallet konkludere, at der ved gennemførelse af  

 skatteomlægningen er sikret - væsentlige reduktioner af skatteprocenterne af arbejdsindkomst, - øget miljøansvarlighed i beskatningen, - et skattesystem, der er tilpasset verden omkring os, både hvad struktur  

 og beskatningsprocenter angår, - et beskatningssystem, som tilvejebringer grundlaget for en ny vækst og  

 dynamik i samfundet, - en beskatning, som sikrer boligejernes økonomiske situation - og et skattesystem, som skaber sikkerhed for skatternes udvikling i de  

 kommende år.
 Flertallet opfordrer Folketingets øvrige partier, erhvervslivet,  

 arbejdsmarkedets parter, kommuner og amter samt alle øvrige gode kræfter i  

 det danske samfund til at deltage i det store, vanskelige og spændende  

 projekt, det er, at få skabt øget beskæftigelse, ny fremgang og dermed en  

 »Ny kurs mod bedre tider« for alle danskere.
Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse ved 3. behandling.  

 Mindretallet betragter regeringens samlede økonomiske udspil som en helhed.  

 Da Det Konservative Folkeparti og Venstre er modstandere af regeringens  

 samlede plan, vil de to partier stemme imod alle regeringens lovforslag,  

 uanset at partierne ville kunne støtte enkelte af lovforslagene, hvis de ikke  

 indgik i den fremlagte helhed.
Nogle af lovforslagene har partierne ved  

 tidligere lejligheder selv fremlagt, men i helt andre sammenhænge.
Regeringens samlede økonomiske plan består af tre elementer: Nye  

 offentlige udgifter, ændringer i dagpengesystemet og omlægning af  

 skattesystemet.
Samlet lægger disse tre elementer op til en ny kurs i den  

 økonomiske politik, som har en forkert ideologisk drejning og er økonomisk  

 uansvarlig.
 For det første har regeringen foreslået nye offentlige udgifter på 11-12  

 mia. kr. i 1994. Regeringen har dermed brudt de sidste 10 års stramme  

 udgiftspolitik og har sat kursen mod nye udvidelser af den offentlige sektor.
For det andet indebærer den foreslåede skatteomlægning, at det private  

 erhvervslivs kapitalgrundlag i de kommende år vil blive udhulet af  

 avanceskatter på aktier, ejendomme og goodwill samtidig med, at  

 erhvervslivets konkurrenceevne bliver forringet.
Boligudgiften for boligejere  

 vil stige, således at de private ejerboliger stilles ringere i forhold til de  

 offentligt støttede udlejningsboliger.
Den foreslåede bruttoskat vil forringe  

 vilkårene for ny privat pensionsopsparing.
 For det tredje har regeringen fremlagt en arbejdsmarkedspolitik, som slet  

 ikke løser strukturproblemerne på arbejdsmarkedet, men tværtimod cementerer  

 de bestående stivheder og lægger grunden til forøgede udgifter til  

 arbejdsmarkedspolitikken i de kommende år.
 Samlet udgør regeringens økonomiske udspil en ideologisk drejning, hvor  

 den offentlige sektor vil vokse kraftigt, medens der bliver lagt større  

 byrder på den private sektor.
 Mindretallet finder det aldeles utroværdigt og uansvarligt, når regeringen  

 lover skattelettelser samtidig med, at de offentlige udgifter og underskuddet  

 på de offentlige budgetter vokser.
 Den nye kurs mod større offentlige udgifter vil tværtimod udløse store  

 skatteregninger i fremtiden.
 Der er enkelte forslag om skattelettelser m.v. i den samlede pakke, som  

 mindretallet ud fra en isoleret betragtning ville kunne støtte.
 En ansvarlig økonomisk politik kræver imidlertid, at lettelser og  

 finansiering hører sammen.
Mindretallet er derfor nødt til at se lovforslagene om lettelser og  

 skærpelser under eet.
Da regeringen ikke har taget initiativ til reelle  

 forhandlinger om den samlede økonomiske plan, har mindretallet ikke fået  

 mulighed for at opnå grundlæggende ændringer i regeringens udspil.
I  

 konsekvens heraf vil mindretallet stemme imod alle regeringens lovforslag.
Sammenfattende kan det om skatteforslagene konkluderes, at skattereformen  

 bl.a. rammer den private ejendomsret, erhvervslivet, ejerboligerne og  

 pensionsopsparingen.
Dertil kommer, at skattetrykket hurtigt vil stige som  

 følge af de voksende offentlige udgifter.
Mindretallet opfatter lovforslagene som et ideologisk angreb på den  

 private ejendomsret.
Balancen i ejerforholdene i dansk erhvervsliv vil blive  

 forrykket fra individuel privateje til dominans fra store fonde.
Hertil  

 bidrager især lovforslagene om beskatning af aktie- og ejendomsavancer samt  

 beskatning af goodwill.
Regeringens ændringsforslag ændrer ikke afgørende på  

 dette forhold.
 Den private ejendomsret er selve livsnerven i det privatkapitalistiske  

 system, som har vist sig at være alle andre systemer overlegent med hensyn  

 til at sikre størst velfærd og velstand for hele samfundet og dets borgere.
Lovforslagene om beskatning af aktieavancer, ejendomsavancer og goodwill  

 vil formindske enkeltpersoners lyst til at løbe en risiko og investere i  

 erhvervsvirksomheder.
I stedet vil man foretrække passive investeringer med  

 betydelig mindre risiko.
Det privatkapitalistiske system bygger i  

 allerhøjeste grad på, at man, hvis man løber en risiko, til gengæld har  

 mulighed for at opnå en økonomisk gevinst.
Fjerner man de økonomiske  

 incitamenter, herunder muligheden for formuedannelse, slår man dynamikken i  

 samfundet i stykker med tab af velstand og velfærd til følge.
Mindretallet vender sig endvidere imod den progressive beskatning af  

 kapitalindkomst.
Gennemføres regeringens lovforslag, vil der ikke længere  

 være symmetri mellem beskatning af renteindtægter og renteudgifter, hvilket  

 forekommer uheldigt og ulogisk.
 Mindretallet er enig med Ligestillingsrådet, når dette i et svar til  

 Skatteudvalget (L 283, spørgsmål 26) kritiserer reglen om, at begge  

 ægtefællers kapitalindkomst beregnes på toppen af beregningsgrundlaget hos  

 den ægtefælle, der har den højeste personlige indkomst.
Der er uenighed mellem regeringen og erhvervslivets organisationer om  

 størrelsen af erhvervsbelastningen i lovforslagene, men der er ingen tvivl  

 om, at virksomhederne bliver stærkt belastet til skade for konkurrenceevnen.  

 Det vil trække i den forkerte retning med hensyn til beskæftigelse og  

 arbejdsløshed.
Mindretallet peger i den forbindelse især på lovforslagene om  

 afskaffelse af udlandslempelse, varelagernedskrivning og adgangen til at  

 henlægge til investeringsfonds samt nedsættelse af nedskrivningsprocenten  

 efter husdyrbesætningsloven.
Desuden vil nogle af de grønne afgifter belaste  

 erhvervenes omkostninger, hvilket også i allerhøjeste grad gælder den  

 skærpede beskatning af personalegoder samt de stærkt forringede muligheder  

 for fradrag for befordringsudgifter.
 I stedet for at stoppe for adgangen til at henlægge til investeringsfonds  

 bør ordningen udbygges til en egentlig konjunkturudligningsfond som foreslået  

 af mindretallet i et konkret lovforslag, der for øjeblikket er til behandling  

 i Folketinget.
Herved løses det problem, som mange erhvervsdrivende har med svingende  

 indtægter.
Er der ikke gode muligheder for at udjævne de svingende indtægter  

 over årene, kommer de erhvervsdrivende til at betale en højere skat, end hvis  

 indtægten var jævnt fordelt, hvilket naturligvis opleves som en stor  

 uretfærdighed.
 Et særligt problem er erhvervenes bidrag til de tre arbejdsmarkedsfonde  

 specielt efter 1997.
 Den kraftige erhvervsbelastning kan kun undgå at skade virksomhedernes  

 konkurrenceevne, hvis der gennemføres en sænkning af lønniveauet, men det har  

 ikke været muligt at formå regeringen til at erkende dette faktum.
Mindretallet vender sig stærkt imod den nye skat, som regeringen kalder  

 øremærkede arbejdsmarkedsbidrag.
I realiteten er det den gamle  

 socialdemokratiske ide om en bruttoskat, der optræder under denne betegnelse.  

 Bruttoskatten rammer pensionsopsparingen, selv om en sådan opsparing i  

 allerhøjeste grad er samfundsgavnlig.
Lønmodtagerne vil opleve, at der vil  

 blive opkrævet bruttoskat også af beløb, som arbejdsgiveren indbetaler til  

 aftalte pensionsordninger, og som lønmodtageren derfor ikke selv får  

 udbetalt.
Dette forhold medfører i øvrigt en klar forskelsbehandling mellem  

 lønmodtagere med private pensionsordninger i forhold til lønmodtagere med ret  

 til tjenestemandspension.
Regeringens forsøg på at rette op på dette  

 misforhold ved at foreslå en nedsættelse af tjenestemandspensionen virker  

 krampagtigt og vil give anledning til berettiget harme i tjenestemandskredse.
De, der sparer op til kapitalpension, bliver særlig hårdt ramt.  

 Fradragsværdien begrænses, og det indbetalte beløb bruttobeskattes, samtidig  

 med at skatten på udbetalingerne bevares uændret på 40 pct.
Et helt specielt  

 problem vil opstå for de personer, som har en ordning, hvor arbejdsgiveren  

 indbetaler til kapitalpensionen.
Disse personer vil efter regeringens forslag  

 ikke netto kunne indbetale et beløb helt op til det fastlagte loft over den  

 årlige indbetaling til kapitalpension (i 1993 30.000 kr.), idet  

 forsikringsselskabet skal indbetale bruttoskatten, uden at lønmodtageren får  

 mulighed for at »fylde op« til loftet.
Dette problem eksisterer  

 ikke for personer, der selv indbetaler til kapitalpensionen.
 Mindretallet finder det endvidere stærkt betænkeligt, at der med  

 bruttoskatten introduceres en ny skatteskrue, som kan anvendes til yderligere  

 forhøjelser af skatten på et senere tidspunkt.
Trods talrige løfter fra regeringen om det modsatte belaster  

 skattereformen boligejerne.
Nedsættelsen af lejeværdien kan slet ikke  

 kompensere for den reducerede skattemæssige værdi af rentefradraget.  

 Forskellen er i et svar til Skatteudvalget af skatteministeren selv opgjort  

 til en belastning af boligejerne på 2,6 mia. kr, når reformen er fuldt  

 gennemført.
 Ejere af sommerhuse og pensionister i ejerboliger får en særlig følelig  

 belastning, idet disse ikke får del i den i øvrigt særdeles beskedne  

 nedsættelse af lejeværdien.
Ejerboliger kan derudover i fremtiden forvente yderligere  

 skatteforhøjelser, hvis rentefaldet slår igennem og bevirker højere  

 ejendomsvurderinger.
Det fører til højere ejendomsskatter og en højere  

 lejeværdi.
Unge med særlig stor gæld i forbindelse med uddannelseslån rammes hårdt af  

 rentefradragsrettens forringelse.
Regeringens henvisning til en  

 bistandsordning for unge med store lån og lille eller ingen indtægt vil ikke  

 komme den store del af ungdommen med det omtalte problem til gode.
 Forringelsen af befordringsfradraget kombineret med forhøjelsen af  

 benzinafgiften rammer bilisterne og skader mobiliteten på arbejdsmarkedet.  

 Handelsrejsende og andre, der er afhængige af firmabil, rammes særlig hårdt.  

 Forringelserne er så markante, at også bilbranchen vil blive hårdt ramt.
 De ganske mange mennesker, der i forbindelse med en skilsmisse er pålagt  

 børne- eller underholdsbidrag, rammes hårdt af begrænsningen af  

 fradragsværdien af de nævnte bidrag.
Da familier med kun een indkomst ikke har mulighed for at overføre det  

 uudnyttede bundfradrag i den foreslåede topskat mellem ægtefællerne, vil  

 disse familier skulle betale mere i skat end familier med to indkomster.  

 Dette problem, som også findes i dag, vil blive forværret af regeringens  

 forslag.
Regeringens ændringsforslag vil yderligere forstærke problemet.
Mindretallet er enig med regeringen i behovet for markante lettelser i  

 beskatningen af arbejdsindkomster, som er særdeles høj i Danmark sammenlignet  

 med andre lande.
Men mindretallet er uenig med regeringen i valg af metode  

 til at nå dette mål.
Som beskrevet i ovenstående flytter regeringens forslag  

 en lang række skattepolitiske hegnspæle i socialdemokratisk og centralistisk  

 retning og altså væk fra, hvad mindretallet finder ret og rimeligt.
Derfor  

 afviser mindretallet regeringens skattereform og indstiller alle 23  

 lovforslag i reformen til forkastelse.
Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse med de under nr. 4 og 10  

 stillede ændringsforslag.
Mindretallet vil stemme hverken for eller imod de  

 under nr. 1-3, 7-9 og 11-14 stillede ændringsforslag og vil stemme imod de  

 under nr. 5 og 6 stillede ændringsforslag.
Mindretallet bemærker, at umiddelbart før betænkning blev forlangt afgivet  

 af regeringspartierne, var ministeren i en times langt samråd, hvorunder det  

 blev konstateret, at der fortsat er mange uafklarede spørgsmål, smuthuller og  

 omgåelsesmuligheder.
Det kræver derfor intet særligt klarsyn at fastslå, at  

 denne lov vil kunne holde Folketinget, advokater, revisorer og  

 ejendomsmæglere beskæftiget i årene, der kommer.
 Til ministerens ændringsforslag bemærker mindretallet følgende:
 Ad ændringsforslag nr. 1: Stemmer hverken for eller imod  

 ændringsforslaget, da der er tale om en konsekvensændring.
 Ad ændringsforslag nr. 2 og 3: Stemmer hverken for eller imod  

 ændringsforslaget, da der er tale om en præcisering af indgangsværdien.
Ad ændringsforslag nr. 4: Stemmer for.
Mælkekvoter kan ikke længere sælges  

 skattefrit.
Ad ændringsforslag nr. 5 og 6: Stemmer imod.
Der skabes en besynderlig  

 indeksering af anskaffelsessummen for landbrug og fiskeri.
Lovforslaget er  

 helt usagligt, idet de pågældende friholdes i dobbelt forstand for  

 inflationen, idet kun aktivet (ejendommen), men ikke passivet (lånet)  

 pristalsreguleres.
SF bemærker i øvrigt, at småspareres renteindtægter ikke  

 ved samme lejlighed indekseres.
For denne gruppe vil der fortsat være fuld  

 skattepligt af hele inflationsgevinsten, mens landbruget friholdes dobbelt.
Ad ændringsforslagene nr. 7, 8, 9, 11, 12, 13 og 14: Stemmer hverken for  

 eller imod ændringsforslagene.
Der er tale om tekniske ændringer også af  

 hensyn til EF.
Ad ændringsforslag nr. 10: Stemmer for.
Der lukkes et hul for  

 investeringer i udlandet.
 Et tredje mindretal (Fremskridtspartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
Ændringsforslag Til § 1Af skatteministeren , tiltrådt af et flertal (S, CD,  

 RV og KRF):
 1) Nr. 3 affattes således:
 »3. § 4, stk. 1, affattes således:
»Fortjeneste ved afståelse af fast ejendom opgøres som forskellen  

 mellem på den ene side afståelsessummen omregnet efter stk. 4 og på den anden  

 side anskaffelsessummen opgjort efter stk. 2 eller stk. 3 og reguleret efter  

 § 5 eller § 5 A.«» 2) Nr. 4 affattes således:
 »4. I § 4 indsættes efter stk. 2 som nyt stykke:
»Stk. 3 . Er den afståede ejendom erhvervet før den 19. maj  

 1993, opgøres den skattepligtiges anskaffelsessum som den ejendomsværdi, der  

 er ansat pr. 1. januar 1993, med et tillæg på 10 pct.
Den skattepligtige kan  

 inden den 31. december 1993 begære en vurdering efter vurderingslovens § 4 B.  

 Såfremt en sådan vurdering begæres, skal den pågældende anvende  

 ejendomsværdien efter denne vurdering som anskaffelsessum.
Uanset 1. og 2.  

 pkt. kan den skattepligtige, hvis den faktiske anskaffelsessum omregnet til  

 kontantværdi efter stk. 2 og tillagt vedligeholdelses- og forbedringsudgifter  

 afholdt inden den 1. januar 1993 er højere end værdien efter 1. og 2. pkt., i  

 stedet vælge at benytte denne anskaffelsessum.
Udgifter som nævnt i § 5, stk.  

 2, 4., 5. og 6. pkt., medregnes ikke.
Anskaffelsessummen for ejendomme, der  

 er beliggende i udlandet, er værdien i handel og vandel den 19. maj 1993. Den  

 i 4. og 5. pkt. nævnte faktiske anskaffelsessum kan dog anvendes, hvis denne  

 er højere end værdien i handel og vandel den 19. maj 1993.« Stk. 3-5 bliver herefter stk. 4-6.' 3) I den under nr. 5 foreslåede affattelse af § 5, stk.  

 2, affattes 3. pkt. således:
»Såfremt ejendommen er begæret vurderet efter vurderingslovens § 4 B  

 eller er omfattet af § 4, stk. 3, 6. pkt., medtages alene udgifter, der er  

 afholdt efter den 19. maj 1993.« Af skatteministeren , tiltrådt af et flertal (S, SF, CD, RV  

 og KRF):
 4) I den under nr. 5 foreslåede affattelse af § 5  

 indsættes efter stk. 2 som nyt stykke:
»Stk. 3. Anskaffelsessummen nedsættes i afståelsesåret med  

 det vederlag, der modtages ved afståelsen af en mælkekvote.
Såfremt den  

 skattepligtige er blevet beskattet af kvotens værdi ved tildelingen,  

 nedsættes anskaffelsessummen med det beløb, som vederlaget overstiger den  

 beskattede værdi.
Er ejendommen omfattet af § 5 A, nedsættes den regulerede  

 anskaffelsessum efter § 5 A, stk. 1, i afståelsesåret.« Af skatteministeren , tiltrådt af et flertal (S, CD, RV og  

 KRF):
 5) Efter nr. 5 indsættes som nyt nummer:
 »01. Efter § 5 indsættes:
»§ 5 A.
Er ejendommen omfattet af vurderingslovens § 33, stk.  

 4 eller stk. 7, på afståelsestidspunktet, kan den skattepligtige regulere  

 anskaffelsessummen efter § 4, stk. 2, med den procent beregnet med en  

 decimal, hvormed reguleringstallet i personskattelovens § 20 er ændret fra  

 anskaffelsesåret til afståelsesåret.
For ejendomme, der er omfattet af § 4,  

 stk. 3, reguleres anskaffelsessummen fra og med kalenderåret 1993.
 Stk. 2. Det beløb, som anskaffelsessummen forhøjes med efter § 5,  

 stk. 1, reguleres efter stk. 1 fra det kalenderår, tillægget vedrører, til  

 det kalenderår, hvori ejendommen afstås.
Stk. 3. Det beløb, som anskaffelsessummen forhøjes med efter § 5,  

 stk. 2, reguleres efter stk. 1 fra kalenderåret for vedligeholdelsesarbejdets  

 eller forbedringens fuldførelse til det kalenderår, hvori ejendommen  

 afstås.«» 6) I den under nr. 7 foreslåede affattelse af § 6, stk.  

 2, indsættes efter 2. pkt. som nyt punktum:
»Reglerne i 1. og 2. pkt. finder ikke anvendelse, såfremt  

 anskaffelsessummen er opgjort efter § 5 A.« 7) I den under nr. 10 foreslåede § 6 A affattes  

stk. 1, litra a, således:
»a) Den skattepligtige skal enten have erhvervet fast ejendom i samme  

 indkomstår, hvori den skattepligtige afstår fast ejendom, eller have  

 erhvervet fast ejendom senest i det indkomstår, der følger efter  

 afståelsesåret, eller have erhvervet fast ejendom i det seneste indkomstår  

 forud for afståelsesåret.« 8) I den under nr. 10 foreslåede § 6 A affattes  

stk. 1, litra c, således:
»c) Den skattepligtige skal senest for det indkomstår, hvori  

 erhvervelsen finder sted, begære reglen anvendt ved indsendelsen af rettidig  

 selvangivelse eller, såfremt erhvervelsen af fast ejendom finder sted i det  

 seneste indkomstår forud for afståelsesåret, begære reglen anvendt senest ved  

 indsendelsen af rettidig selvangivelse for afståelsesåret.« 9) I den under nr. 10 foreslåede § 6 A affattes  

stk. 2 således:
»Stk. 2. Reglen finder anvendelse ved afståelse og  

 erhvervelse af ejendomme, der anvendes helt eller delvis i ejerens eller den  

 samlevende ægtefælles erhvervsvirksomhed, jf. dog stk. 4, 2. pkt.
Det gælder  

 dog ikke virksomhed ved udlejning af fast ejendom.
Bortforpagtning af fast  

 ejendom som nævnt i vurderingslovens § 33, stk. 4 og 7, anses ikke i denne  

 forbindelse for virksomhed ved udlejning af fast ejendom.« Af skatteministeren , tiltrådt af et flertal (S, SF, CD, RV  

 og KRF):
 10) I den under nr. 10 foreslåede § 6 A indsættes  

 efter stk. 3 som nye stykker:
»Stk. 4. Stk. 1-3 finder tilsvarende anvendelse, hvis den ene  

 ægtefælle afstår fast ejendom og den anden ægtefælle erhverver fast ejendom,  

 når såvel den afståede som den erhvervede ejendom anvendes helt eller delvis  

 i den ene eller den anden ægtefælles erhvervsvirksomhed.
Det er en  

 betingelse, at ægtefællerne er samlevende ved udgangen af både det  

 indkomstår, hvori afståelsen finder sted, og det indkomstår, hvori  

 erhvervelsen finder sted.
 Stk. 5. Stk. 1-4 finder ikke anvendelse ved erhvervelse eller  

 afståelse af fast ejendom, der er beliggende i en fremmed stat, på Færøerne  

 eller i Grønland.
Stk. 6. Såfremt § 5 A er anvendt ved opgørelsen af fortjenesten på  

 den afståede ejendom, skal § 5 A også anvendes på den erhvervede  

 ejendom.« Af skatteministeren , tiltrådt af et flertal (S, CD, RV og  

 KRF):
 11) I nr. 10 indsættes efter den foreslåede § 6 A som nye  

 paragraffer:
»§ 6 B.
Indvindes en fortjeneste for ejendomme omfattet af §  

 6 A ved modtagelse af en forsikrings- eller erstatningssum i anledning af en  

 indtruffen skade, kan den skattepligtige i stedet for at medregne  

 fortjenesten til den skattepligtige indkomst vælge at nedsætte  

 anskaffelsessummen på den genopførte ejendom med fortjenesten efter reglerne  

 i § 6 A.
Genopførelsen skal finde sted i det samme indkomstår, som skaden  

 indtræffer, eller i det nærmest følgende indkomstår.
§ 6 C.
Såfremt den skattepligtige ombygger, tilbygger eller  

 nybygger på en ejendom, der er omfattet af § 6 A, kan den skattepligtige i  

 stedet for at medregne fortjeneste ved afståelse af fast ejendom til den  

 skattepligtige indkomst vælge at nedsætte anskaffelsessummen for ombygningen,  

 tilbygningen eller nybygningen med fortjenesten efter reglerne i § 6 A.« 12) I den under nr. 19 foreslåede affattelse af § 14  

 indsættes i stk. 2 efter 2. pkt. som nyt punktum:
»Bortforpagtning af fast ejendom som nævnt i vurderingslovens § 33,  

 stk. 4 og 7, anses ikke i denne forbindelse for virksomhed ved udlejning af  

 fast ejendom.« Til § 4 13) I den under nr. 2 foreslåede ændring af § 33  

 C, stk. 1, indsættes efter det foreslåede 4. pkt. som nyt punktum:
»Bortforpagtning af fast ejendom som nævnt i vurderingslovens § 33,  

 stk. 4 og 7, anses ikke i denne forbindelse for virksomhed ved udlejning af  

 fast ejendom.« Til § 8 14) Efter stk. 3 indsættes som nye stykker:
 »Stk. 4. Skatteministeren fastsætter  

 ikrafttrædelsestidspunktet for § 5 A og § 6, stk. 2, 3. pkt., som indsat ved  

 denne lov.
Stk. 5. Ejendomsavancebeskatningslovens § 5, stk. 3, og § 6 A,  

 stk. 5, som affattet ved denne lov, har virkning fra den 18. juni 1993.« Bemærkninger Til nr. 1-14Provenumæssige og administrative konsekvenser Opgjort i forhold til lovforslagets regelsæt skønnes de foreslåede  

 ændringer at medføre et provenutab i størrelsesordenen 25 mio. kr. i 1994 og  

 100 mio. kr. i 1998.
 Ændringsforslagene skønnes ikke at have nævneværdige administrative  

 konsekvenser.
Ad nr. 1 Der er tale om en konsekvensændring.
Ad nr. 2 og 3 Det foreslås, at den faktiske anskaffelsessum tillagt vedligeholdelses- og  

 forbedringsudgifter afholdt inden den 1. januar 1993 som indgangsværdi kan  

 anvendes for alle ejendomme, der er erhvervet før den 19. maj 1993.
 Af bemærkningerne til lovforslaget, der er fremsat den 19. maj 1993,  

 fremgår det, at indgangsværdien for de ejendomme, der allerede er erhvervet  

 på dette tidspunkt, som udgangspunkt vil være handelsværdien.
 Det foreslås præciseret, at indgangsværdien for ejendomme beliggende i  

 udlandet udgør en af følgende værdier:
1. Handelsværdien den 19. maj 1993 eller 2. Den oprindelige kontantomregnede anskaffelsessum med tillæg af  

 vedligeholdelses- og forbedringsudgifter, der er afholdt inden den 1. januar  

 1993.
 Efter ændringsforslagene opgøres indgangsværdien for udenlandske ejendomme  

 således efter følgende regler:
Ad 1. Handelsværdien den 19. maj 1993, som indgangsværdi Hvis handelsværdien den 19. maj 1993 anvendes som indgangsværdi, kan det  

 faste årlige tillæg på 10.000 kr. medregnes fra og med 1993. Tilsvarende kan  

 vedligeholdelses- og forbedringsudgifter, som er omfattet af § 5, stk. 2,  

 medregnes, når de er afholdt den 19. maj 1993 eller senere.
Fastsættelsen af handelsværdien for udenlandske ejendomme sker i  

 forbindelse med den ligningsmæssige behandling efter danske regler.
Som  

 udgangspunkt benyttes ejendommens omsætningsværdi i vedkommende land.
I  

 mangel af oplysninger om handelsværdien ansætter ligningsmyndighederne  

 handelsværdien efter et skøn.
Ad 2. Den oprindelige anskaffelsessum som indgangsværdi Det faste tillæg på 10.000 kr. om året ydes fra og med 1993. Ved senere  

 afståelse kan vedligeholdelses- og forbedringsudgifter, der er omfattet af §  

 5, stk. 2, medregnes såfremt de er afholdt den 1. januar 1993 eller senere.
Ad nr. 4 Producenter, der sælger deres mælkekvoter, skal i henhold til EF-ordningen  

 fuldstændigt og definitivt ophøre med mælkeproduktion på bedriften, og  

 producenten skal endvidere fraskrive sig ethvert krav på senere at få  

 mælkekvoten tilbage.
 Vederlag, der erlægges efter forordningen i forbindelse med overdragelse  

 af en mælkekvote, er skattefri for sælgeren.
 Hvis mælkekvoten derimod overdrages ved salg af ejendommen, indgår værdien  

 heraf i afståelsessummen og dermed i fortjenesten, som er omfattet af  

 ejendomsavancebeskatningsloven.
For at sidestille den situation, hvor mælkekvoten afhændes uden afståelse  

 af den pågældende ejendom, med ejendomsafståelsen, foreslås det, at  

 ejendommens anskaffelsessum nedsættes med afståelsesvederlaget for  

 mælkekvoten på afståelsestidspunktet.
Er modtageren blevet beskattet ved  

 tildelingen af en vederlagsfri mælkekvote, kan den beskattede værdi fradrages  

 i afståelsesvederlaget for mælkekvoten, som skal fragå i anskaffelsessummen.
Ad nr. 5 og 6 Det foreslås, at ejendomme, der helt eller delvis benyttes til landbrug,  

 gartneri, planteskole eller frugtplantage samt skovbrugsejendomme, som er  

 omfattet af vurderingslovens § 33, stk. 4 og stk. 7, skal kunne vælge at  

 indeksere anskaffelsessummen.
Reformen af EF's landbrugspolitik og den forventede liberalisering af  

 verdenshandelen med landbrugsvarer vil stille store krav til omstillingen i  

 landbruget.
Indkomstudviklingen i landbruget vil efter alt at dømme være  

 præget heraf.
Set over en længere periode er der et betydeligt sammenfald mellem  

 prisudviklingen på landbrugsejendomme og udviklingen for enfamiliesboliger.  

 Erfaringen viser, at landbruget ofte i perioder med vigende indkomster  

 kompenserer herfor ved stigende gældsætning.
I de seneste 10 år er  

 landbrugets gældsprocent vokset med knap 10 procentpoint.
 På baggrund af den forventede indkomstudvikling i landbruget finder  

 regeringen, at der bør være mulighed for at friholde landbrug, skovbrug og  

 gartneri for ejendomsavancebeskatning for den del af prisudviklingen, som  

 svarer til den almindelige prisudvikling i samfundet.
 Regeringen foreslår derfor, at der gives adgang for disse erhverv til at  

 vælge mellem lovforslagets nedtrapningsordning af fortjenesten eller at  

 indeksere anskaffelsessummen efter de hidtil gældende regler.
 Indekseringen sker på baggrund af reguleringstallet i personskattelovens §  

 20, der i 1993 udgør 120,0 og i 1994 skønnes til 123,6.
 Anskaffelsessummen skal uanset, hvilken ordning der vælges, opgøres ved,  

 at anskaffelsessummen omregnes til kontantværdi og der tillægges 10.000 kr.  

 pr. kalenderår samt afholdte vedligeholdelses- og forbedringsudgifter, i det  

 omfang disse har oversteget 10.000 kr.
 For ejendomme, der er erhvervet før den 19. maj 1993, sker indekseringen  

 på grundlag af de særlige indgangsværdier, der er fastsat i lovforslaget fra  

 og med indkomståret 1993. Det gælder også for de ejendomme, der anvender den  

 oprindelige anskaffelsessum med tillæg af de afholdte vedligeholdelses- og  

 forbedringsudgifter inden den 1. januar 1993 som indgangsværdi.
 Det vurderes, at den foreslåede særordning for landbruget er gunstigere  

 end de regler om ejendomsavancebeskatning, der foreslås for andre erhverv.  

 Særordningen er derfor notificeringspligtig i henhold til EF's  

 statsstøtteregler.
 På denne baggrund foreslås det, at skatteministeren bemyndiges til at  

 fastsætte tidspunktet for bestemmelsens ikrafttrædelse.
Ad nr. 7 og 8 Efter den foreslåede affattelse af § 6 A, stk. 1, litra a, kan den  

 skattepligtige overføre en fortjeneste ved afståelse af en fast ejendom ved  

 erhvervelse af en ny ejendom, når erhvervelsen finder sted i indkomståret før  

 afståelsesåret, i afståelsesåret eller i indkomståret efter afståelsesåret.
Det tydeliggøres, at den skattepligtige senest skal begære reglen anvendt  

 ved indsendelsen af rettidig selvangivelse i det indkomstår, hvori  

 erhvervelsen af en ny ejendom finder sted.
Såfremt erhvervelsen af en ny  

 ejendom har fundet sted før afståelsen af en anden ejendom, skal reglen  

 senest ved indgivelsen af rettidig selvangivelse for afståelsesåret begæres  

 anvendt.
Ad nr. 9 Det foreslås, at bestemmelsen finder anvendelse, såfremt ejendommen  

 anvendes i ejerens eller ægtefællens erhvervsvirksomhed, når ægtefællerne er  

 samlevende i såvel det indkomstår, hvor afståelsen finder sted, som det  

 indkomstår, hvor erhvervelsen finder sted.
 Det foreslås, at bortforpagtning af ejendomme, der helt eller delvis  

 benyttes til landbrug, gartneri, planteskole eller frugtplantage samt  

 skovbrugsejendomme, som er omfattet af vurderingslovens § 33, stk. 4 og 7,  

 ikke anses for udlejning.
Ad nr. 10 Det foreslås, at reglerne i § 6 A tilsvarende finder anvendelse mellem  

 ægtefæller i den situation, hvor den ene ægtefælle afstår en ejendom og den  

 anden ægtefælle erhverver en ny ejendom.
Det kræves, at den afståede og den  

 erhvervede ejendom anvendes helt eller delvis i den ene eller den anden  

 ægtefælles erhvervsvirksomhed.
 Det er en betingelse, at ægtefællerne er samlevende ved udgangen af både  

 det indkomstår, hvori afståelsen finder sted, og i det indkomstår, hvori  

 erhvervelsen finder sted.
 Der foreslås endvidere, at § 6 A ikke skal finde anvendelse ved  

 genanskaffelse af fast ejendom, der er beliggende i udlandet herunder  

 Færøerne og Grønland.
 Såfremt den skattepligtige har valgt at indeksere sin anskaffelsessum på  

 den afståede ejendom, kan den pågældende ikke anvende lovforslagets  

 nedtrapningsordning på fortjenesten på den erhvervede ejendom.
Ad nr. 11 Muligheden for at anvende genanbringelsesreglen i § 6 A foreslås endvidere  

 udvidet til at omfatte genopførelse af en ejendom ved skadeserstatninger og  

 ved opførelse af om-, ny- og tilbygninger.
 Genopførelsen skal finde sted i det samme indkomstår, som skaden  

 indtræffer, eller i det nærmest følgende indkomstår.
 Om-, ny- og tilbygninger skal finde sted enten i det indkomstår, hvor  

 afståelsen finder sted, i indkomståret før afståelsesåret, eller i  

 indkomståret efter afståelsesåret.
Ad nr. 12 og 13 Der henvises til bemærkningerne til nr. 9, 2. afsnit.
Ad nr. 14 Under henvisning til bemærkningerne til nr. 5 foreslås det, at  

 skatteministeren bemyndiges til at sætte de foreslåede bestemmelser i § 5 A  

 og i § 6, stk. 2, 3. pkt., i kraft.
 Det foreslås, at ændringerne til ejendomsavancebeskatningslovens § 5, stk.  

 3, og § 6 A, stk. 5, skal have virkning fra den 18. juni 1993.
Hjortnæs (S) Klaus Hækkerup (S) Anne-Marie Meldgaard (S) Peder Sass (S)  

 Henning Nielsen (S) Bjarne Laustsen (S) Jes Lunde (SF) Jens Thoft (SF) Bente  

 Juncker (CD) Aagaard (KF) fmd.
Kirkegaard (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Glønborg (KRF) Bilag Nogle af udvalgets spørgsmål til skatteministeren og dennes svar herpå og  

 nogle skriftlige henvendelser til udvalget samt skatteministerens kommentarer  

 til nogle henvendelser Spørgsmål 3:
»Der ønskes oplysninger om udviklingen i henholdsvis salgspriser og  

 opførelsesudgifter for erhvervsejendomme, til kontor-, håndværks- og  

 udlejningsejendomme samt landbrugsejendomme over de sidste 20 år.  

 Oplysningerne bedes givet i grafisk fremstilling.« Svar:
I vedlagte figur 1 til 4 er indeks for prisudviklingen fra 1972 til 1992  

 for de relevante typer af ejendomme sammenholdt med udviklingen i  

 byggeomkostningsindekset for enfamilieshuse.
Fra og med 1990 er dog anvendt  

 reguleringstallet for boligbyggeri, idet byggeomkostningsindekset ikke  

 længere opgøres.
Udviklingen i byggeomkostningerne for 1990, 1991 og 1992 er  

 opgjort ved fremskrivning af byggeomkostningsindekset for 1989 med ovennævnte  

 reguleringstal.
Der foreligger ikke særskilte opgørelser af  

 byggeomkostningerne for erhvervsejendomme.
Der foreligger ikke en opgørelse over salgsprisudviklingen for rene  

 forretningsejendomme 20 år tilbage.
Prisudviklingen for disse ejendomme  

 svarer erfaringsmæssigt til udviklingen for blandede beboelses- og  

 forretningsejendomme - jv. figur 3.
 For 1992 er der tale om foreløbige salgsopgørelser baseret på 1. halvår.
Udviklingen i salgspriser og byggeomkostninger 1972-1992 Landbrug 15 - 60 ha.
Udviklingen i salgspriser og byggeomkostninger 1972-1992 Rene beboelsesejendomme med 4 lejligheder og derudover Udviklingen i salgspriser og byggeomkostninger 1972-1992 Blandede beboelses- og forretningsejendomme Udviklingen i salgspriser og byggeomkostninger 1972-1992 Fabriks- og lagerejendomme Spørgsmål 4:
»Hvad er begrundelsen for de faste satser på henholdsvis kr. 10.000  

 og 10 pct. i forslaget? Hvorfor er satserne ikke afhængige af ejendommens  

 størrelse eller pris?» Svar:
Det fastsatte tillæg på 10.000 kr. er en uændret videreførelse af de  

 gældende regler af ejendomsavancebeskatningsloven.
Tillægget blev fastsat til  

 dette beløb ved ejendomsavancebeskatningslovens indførelse i 1982. Tillægget  

 har til formål at dække mindre vedligeholdelses- og forbedringsudgifter, der  

 er afholdt i ejertiden, uden at det er nødvendigt at dokumentere disse.
Det  

 er derfor i loven fastslået, at vedligeholdelses- og forbedringsudgifter kan  

 tillægges anskaffelsessummen, når de overstiger 10.000 kr.
 Under hensyntagen til formålet med tillægget og administrative hensyn i  

 øvrigt finder jeg ikke, at der er behov for at ændre på tillæggets størrelse  

 eller i øvrigt gøre det afhængigt af ejendommens størrelse.
De 10 pct. er et tillæg, der alene er fastsat i forbindelse med  

 indgangsværdierne ved ændringen af reglerne for beskatning ved afståelse af  

 fast ejendom.
Tillægget skal tjene det formål at tage højde for den  

 værdistigning, der foreligger i perioden 1. januar 1993 og indtil lovens  

 fremsættelse den 19. maj 1993. 10 pct.s-tillægget har endvidere det formål at  

 tage højde for situationer, hvor den ansatte ejendomsværdi pr. 1. januar 1993  

 er lavere end handelsværdien, således at det ikke bliver nødvendigt at  

 foretage omvurderinger af samtlige ejendomme.
Hvor det må formodes, at den  

 ansatte ejendomsværdi pr. 1. januar 1993 forhøjet med 10 pct. ikke giver  

 udtryk for handelsværdien, er der i lovforslaget givet mulighed for, at der  

 kan anmodes om omvurdering af ejendommen uden omkostninger for ejeren.
10 pct.s-tillægget beregnes af den ansatte ejendomsværdi pr. 1. januar  

 1993 og indgangsværdien vil derfor være påvirket af ejendommens  

 »størrelse og pris«.
Jeg ser derfor ikke grund til at gøre satsen  

 afhængig af ejendommens størrelse og pris.
 Spørgsmål 5:
»Indebærer forslaget, at kreditforeningerne får fradrag for tab på de  

 overbelånte erhvervs- og hotelejendomme, de har måtte overtage på  

 tvangsauktion? Hvis svaret er bekræftende, hvilket provenutab får staten  

 herved? Får skattefradraget indflydelse på den regning, den forrige ejer  

 skylder kreditforeningen?» Svar:
Tab på en af kreditforeningen overbelånt ejendom er et fradragsberettiget  

 tab på udlån som led i deres almindelige virksomhed på samme måde som andre  

 af kreditforeningens tab på udlån.
Lovforslaget indeholder ikke ændringer af  

 disse regler.
Den senere afståelsessum af den på tvangsauktion tilbagetagne  

 ejendom indgår i opgørelsen af det endelige tab på udlånet.
 Det sidste spørgsmål kan besvares benægtende.
 Spørgsmål 6:
»Hvorfor skal den almennyttige sektor holdes uden for beskatning? Der  

 ønskes en redegørelse for eksempelvis pengetanken i Boligselskabernes  

 Landsforening.« Svar:
Den almennyttige sektor, boligselskaberne, er undtaget fra skattepligten  

 efter selskabsskattelovens § 3, stk. 1, nr. 6, på grund af deres almennyttige  

 formål.
Det er dog en betingelse for skattefrihed, at boligselskabet er  

 godkendt af boligministeren til at udøve almennyttig boligvirksomhed, og at  

 indtægterne bortset fra normal forrentning af en eventuel indskudskapital  

 ifølge vedtægtsmæssig bestemmelse udelukkende kan anvendes til fremme af  

 almennyttigt boligbyggeri eller lignende af boligministeren godkendt formål.
 Anden del af spørgsmålet har været forelagt boligministeriet, som oplyser  

 følgende:
Boligselskabernes Landsforening er en privat forening, der som sådan er  

 underlagt almindelige beskatningsregler.
I øvrigt har boligministeriet ikke  

 noget kendskab til Boligselskabernes Landsforenings økonomiske forhold,  

 herunder til foreningens eventuelle formue.
Det kan dog oplyses, at  

 foreningen er medejer af en kontorejendom i København og af en kursusejendom  

 ved Vejle.
 Spørgsmål 7:
»Hvordan vil det forholde sig med ejendomme ejet af eksempelvis LD og  

 ATP samt andre pensionskasser eller andelsbevægelser?» Svar:
 Arbejdsmarkedets Tillægspension (ATP), Lønmodtagernes Dyrtidsfond (LD) og  

 pensionskasser, der er undergivet tilsyn efter loven om tilsyn med  

 firmapensionskasser eller efter lov om forsikringsvirksomhed er undtaget fra  

 skattepligten efter selskabsskattelovens § 3, stk. 1, nr. 8, nr. 9 og nr. 13.  

 De pågældende er fuldstændig fritaget for beskatning herunder også af  

 fortjeneste ved salg af fast ejendom.
 Andelsselskaber, der er omfattet af den særlige kooperationsbeskatning,  

 beskattes af en indkomst, der opgøres på grundlag af andelsselskabets formue.
 Kooperationsbeskatning gælder for selskaber, der er omfattet af  

 selskabsskattelovens § 1, stk. 1, nr. 3 a og 4, dvs. indkøbsforeninger og  

 produktions- og salgsforeninger.
 Andelsselskaber, der er omfattet af kooperationsbeskatningen, beskattes  

 ikke af gevinster ved afståelse af fast ejendom.
 Hvis andelsselskaberne ikke er omfattet af den særlige  

 kooperationsbeskatning, vil de være omfattet af de almindelige regler for  

 opgørelsen af indkomsten.
Såfremt andelsselskabet er omfattet af skattepligten efter  

 selskabsskattelovens § 1, stk. 1, nr. 6, indtræder skattepligten dog først,  

 når foreningen har erhvervsmæssig indkomst, og skattepligten omfatter kun  

 sådan indkomst.
Andelsselskaber, der er omfattet af denne bestemmelse, er  

 alene skattepligtige af kapitalgevinster af ejendomme, der har tilknytning  

 til den skattepligtige virksomhed.
 Der gælder ikke særlige regler for andelsbevægelsen i andre tilfælde.
 Det skal bemærkes, at regeringen har til hensigt at fremsætte et forslag  

 om en ændret skattemæssig behandling af andelsselskaber i næste  

 folketingssamling, jf. bemærkningerne til forslag til lov om ændring af  

 personskatteloven og andre skattelove (Skatteomlægning), L 283.
De danske LandboforeningerDansk Familielandbrug Landbrugsraadet Den 9. juni 1993 Vedr. regeringens forslag til en skattereform m.v.
Selv om der er flere positive elementer i skattereformforslaget, indebærer  

 omlægningen af skattesystemet en så alvorlig og uforholdsmæssig stor  

 belastning for de personligt erhvervsdrivende, at landbrugsorganisationerne  

 må tage afstand fra en række af elementerne i forslaget.
Nogle af disse  

 elementer må vi opfatte som et brud på forudsætningene for aftalen om en  

 landbrugspakke, som vi indgik med regeringen den 6. april i år.
Vi har naturligvis bemærket os regeringens udtalelser om, at forslagene  

 skal ses som en helhed, og vi er også opmærksom på de positive elementer for  

 erhvervslivet, som indgår i denne helhed.
Men den samlede virkning for især  

 den del af erhvervslivet, der repræsenteres af de personligt  

 erhvervsdrivende, er så negativ, at der må være basis for at ændre på nogle  

 af forslagene, og i den forbindelse skal peges på følgende tre lovforslag - L 295 om skærpet ejendomsavancebeskatning - L 287 om investeringsfonde, varelagre og besætninger - L 326 om arbejdsmarkedsforhold.
Ejendomsavancebeskatning Vore alvorligste indvendinger går på forslaget om at skærpe  

 ejendomsavancebeskatningen, som vi må opfatte som et særlig hårdt indgreb  

 over for landbruget.
Forslaget vil på bare lidt længere sigt være et så  

 kraftigt anslag mod generationsskiftet i landbruget, at selvejet vil komme i  

 alvorlig fare.
Hvis man endelig vil skærpe beskatningen på dette område, burde det være  

 tilstrækkeligt at forlænge den 7-års-periode, som i de gældende regler er  

 grænsen for skattefrihed, således at det normale generationsskifte - som i  

 øvrigt beskattes alt for hårdt på andre områder - går fri af  

 ejendomsavancebeskatning.
De foreslåede succisionsregler er utilstrækkelige i  

 den forbindelse.
Særlig urimeligt virker det, at der med forslaget bliver tale om  

 indkomstbeskatning af inflationsstigningen på jord og anden fast ejendom.  

 Derfor må der som det mindste være mulighed for at pristalsregulere  

 anskaffelsessummen ved avanceberegningen.
Der må på dette område ske en  

 ligestilling med indeksobligationer, hvor indekstillæggene ikke er  

 skattepligtige.
Det kan ikke være rigtigt, at personer, der anbringer deres  

 opsparing i erhvervsejendomme, skal have denne udhulet gennem beskatning af  

 pengeforringelsen, mens passiv anbringelse i indeksobligationer ikke udløser  

 beskatning.
Hvis vi ikke får pristalsreguleringen med i loven, må man fraråde landmænd  

 at anvende indekslån i den omfattende refinansiering, der er et væsentligt  

 led i landbrugspakken.
Med de landbrugskonjunkturer, der kan forudses, vil  

 landmænd med indeksbelåning få vanskeligheder med at kunne betale  

 avanceskatten, og med en inflation af større omfang vil det blive helt  

 umuligt.
Så også af den grund må som et minimum inflationsstigningen  

 friholdes for beskatning.
Bemærkningerne til lovforslaget om, at der med et årligt fradrag på kr.  

 10.000 og kun beskatning af 70 pct. af avancen vil være kompenseret for den  

 almindelige prisudvikling, viser, at regeringen åbenbart har haft til hensigt  

 at friholde den almindelige prisstigning fra beskatning, men reglen vil ikke  

 dække de faktiske forhold.
Kompensationsordningen vil kun dække for en meget  

 beskeden inflation for ejendomme i en størrelsesorden under kr. 500.000, og  

 så små ervervsejendomme forekommer stort set ikke.
 I øvrigt forringes værdien af 10.000-kroners-fradraget til dels af, at der  

 ved forbedringer m.v. kun sker godskrivning i avanceopgørelsen med den del,  

 der overstiger kr. 10.000.
Af andre principielle bemærkninger til lovforslaget skal anføres - at det ikke forekommer rimeligt, at modregning af tab i fortjeneste kun  

 kan ske i positiv ejendomsavance.
Det bør også kunne ske i den almindelige  

 indkomst, - at beskatning som kapitalindkomst medfører en beskatning på indtil 59  

 pct. (i 1993 endda op til 68 pct.). Derfor bør avancen kunne fordeles til  

 beskatning over flere år, - at der ikke ses at være nogen særlig grund til at skelne mellem  

 anskaffelser før og efter 1982 med hensyn til at anvende faktisk købesum som  

 anskaffelsessum.
Med den foreslåede udformning vil man komme ud for, at  

 landmænd, der har købt under det høje prisniveau omkring 1980 og foretaget  

 betydelige investeringer op igennem 1980'erne, har en betydelig større  

 faktisk anskaffelsessum, end den seneste vurdering giver udtryk for.
 Ud over disse principielle indvendinger mod lovforslaget har vi i vedlagte  

 bilag anført en række kommentarer og opklarende spørgsmål.
L 295 om ejendomsavance Det er positivt, at der i § 6 A indføres en genanbringelsesregel,  

 men den foreslåede formulering herom giver anledning til følgende  

 bemærkninger og spørgsmål:
- Genanbringelsesreglen bør også kunne anvendes ved ejendomme købt i året  

 inden salget.
Dette kan være aktuelt, hvis man først køber en ejendom, og det  

 senere viser sig, at salget af den hidtidige ejendom forsinkes.
 - Genanbringelsesreglen bør også kunne anvendes, hvis det er ægtefællen,  

 der står som køber af den nye ejendom.
- Ejendomsavancebeskatningsloven indeholder allerede genanbringelsesregler  

 ved jordombytning, mageskifte og skadeserstatninger.
Disse regler bevares.  

 Det bør afklares, om den nye genanbringelsesregel kan vælges anvendt i stedet  

 for de hidtidige genanbringelsesregler.
De hidtidige genanbringelsesregler  

 vil dog stadig være aktuelle i forbindelse med salg af udlejningsejendomme  

 m.v. (dvs. ejendomme, som ikke opfylder parcelhusreglen, eller ejendomme som  

 ikke helt eller delvist anvendes i ejerens erhvervsvirksomhed).
 - Det bør afklares, om genanbringelsesreglen kan anvendes ved opførelse af  

 bygninger m.v. på en eksisterende erhvervsvirksomhed.
- Anvendelse af genanbringelsesreglen forudsætter, at såvel den solgte som  

 den købte ejendom helt eller delvis indgår i ejers erhvervsvirksomhed.
Reglen  

 bør udvides til også at gælde ejendomme, som indgår i ægtefællens  

 erhvervsvirksomhed.
- Anvendelse af genanbringelsesreglen forudsætter, at ejendommen helt  

 eller delvist indgår i ejerens erhvervsvirksomhed.
Udlejning anses ikke for  

 erhvervsvirksomhed.
Det bør afklares, om man kan anvende  

 genanbringelsesreglen også i tilfælde, hvor den solgte ejendom tidligere er  

 blevet anvendt i ejerens (eller ægtefællens) erhvervsvirksomhed, selv om den  

 på salgstidspunktet kun anvendes til udlejning.
Hvis disse tilfælde ikke er  

 omfattet af § 6 A, bør reglen ændres således, at den tidligere anvendelse af  

 ejendommen i ejers erhvervsvirksomhed berettiger til at anvende  

 genanbringelsesreglen.
- Tidsfristen for genanskaffelse og/eller muligheden for at begære  

 genanbringelsesreglen anvendt bør forøges i hvert fald i de tilfælde, hvor  

 der sker ligningsmæssige ændringer i forhold til det selvangivne.
Tidsfristen  

 bør forlænges til det år, hvori der foretages en endelig ligningsmæssig  

 korrektion og det følgende år.
Hvis ansættelsen påklages, bør tidsfristen  

 tilsvarende forlænges, indtil der foreligger en endelig afgørelse.
Specielt  

 ved salg af dele af en ejendom - f.eks. ved salg af en del af  

 jordtilliggendet - kan fordelingen af anskaffelsessum m.v. være meget  

 usikker.
- De ligningsmæssige korrektioner vil i disse tilfælde ofte blive  

 foretaget så sent, at tidsfristen for genanskaffelse er udløbet.
Hvis  

 korrektionen medfører en væsentlig ejendomsavanceskat, bør skatteyder gives  

 mulighed for at anskaffe sig en ny ejendom og anvende genanbringelsesreglen.
 Vedr. de foreslåede successionsregler bemærkes:
 - Successionsordningen ved familieoverdragelse forudsætter, at  

 overdrageren helt eller delvis anvendte ejendommen i sin erhvervsvirksomhed.  

 Reglen bør også kunne anvendes, hvis overdragerens ægtefælle anvendte  

 ejendommen i vedkommendes erhvervsvirksomhed.
- Det bør afklares, om successionsreglerne kan anvendes, hvis overdrageren  

 (eller ægtefællen) tidligere har anvendt ejendommen i sin erhvervsvirksomhed,  

 selv om ejendommen på salgstidspunktet anvendes til udlejning, f.eks.  

 bortforpagtning.
Om nødvendigt bør reglen ændres, således at  

 successionsordningen kan anvendes i disse tilfælde.
Tilsvarende problem er  

 til stede ved udlæg fra dødsboer.
- Successionsreglerne kan i dag ikke anvendes ved overdragelse i  

 svogerforhold.
Reglen kan således ikke anvendes ved overdragelse til  

 hidtidige ejers svigerbørn (LSR. 660-8847-275 af 23/2-93). Reglen kan heller  

 ikke anvendes ved overdragelse til søskende til ejerens ægtefælle.
Reglerne  

 bør generelt ændres, således at også svogerforhold omfattes af  

 successionsreglerne.
 Til andre elementer i lovforslaget skal knyttes følgende kommentarer og  

 spørgsmål:
- Afståelsessummen omregnes efter gældende regler til kontant.
Hvis  

 prioriteterne ved afståelsen hidrører fra køb af ejendommen, anvendes  

 kursforholdene ved købet, og hvis prioriteten er optaget i ejertiden,  

 anvendes kursforholdene ved optagelse af lånet.
Det er uklart, hvordan disse  

 regler skal anvendes i de tilfælde, hvor anskaffelsessummen opgøres på basis  

 af vurderingen pr. 1/1-93 eller på basis af en § 4 B-vurdering.
- Er en vurdering efter § 4 B bindende for medejerne? - Muligheden for at anvende ejendommens faktiske anskaffelsessum gælder  

 kun ejendomme anskaffet efter 1/1-82. Hvilke opgørelsesmuligheder er herefter  

 til stede, hvis ejendommen delvist er anskaffet før og delvist efter 1/1-82,  

 f.eks. ved at halvdelen af ejendommen er købt før og den anden halvdel købt  

 efter 1/1-82? Denne problemstilling er også til stede, hvis ejendommen er  

 opstået ved sammenlægning af 2 ejendomme, hvoraf den ene er købt før og den  

 anden efter 1/1-82.
 - 10.000 kroners-reglen gælder tilsyneladende kun fra og med 1993. Denne  

 regel burde også kunne anvendes i de tilfælde, hvor man vælger at anvende den  

 faktiske anskaffelsssum.
- Forbedringsudgifter m.v. samt anvendelse af 10.000 kroners-reglen gælder  

 pr. kalenderår.
Når der anvendes forskudt indkomstår, bør forbedringsudgifter  

 m.v. i stedet kunne opgøres på indkomstårsbasis.
Dette vil være en  

 administrativ forenkling.
- Tidsfristen for begæring af en vurdering efter § 4 B bør kunne forlænges  

 til f.eks. mindst 1 år, efter at loven er vedtaget, og de nye  

 ejendomsavanceregler er beskrevet i f.eks. cirkulære eller lignende.
Først på  

 dette tidspunkt kan ejeren have nogen mulighed for at overskue konsekvenserne  

 af lovændringen og dermed, hvilken betydning ændringen har for vedkommende.
- Det bør overvejes, at der med bindende virkning for myndigheder og  

 skatteyder kan foretages en opgørelse af anskaffelsessummen, inden ejendommen  

 sælges.
Kan reglerne om bindende forhåndsbesked anvendes i disse situationer?  

 Specielt vil en sådan bindende opgørelse kunne være aktuel, for så vidt angår  

 opgørelse af den faktiske anskaffelsessum.
- § 4 B-vurderingen skal foretages efter prisforholdene den 19/5-1993. På  

 dette tidspunkt var prisdannelsen meget usikker, idet konsekvensen af ja til  

 EF-unionen m.v. og af rentefaldet næppe havde givet sig udtryk i  

 prisforholdene.
Derfor bør en § 4 B-vurdering generelt tage udgangspunkt i  

 det prisniveau, der konstateres hen over sommeren 1993.
- Ved fastsættelse af ejendomsværdien tages der ifølge praksis hensyn til,  

 om der er mælkekvote på ejendommen eller ej.
Det er også fastlagt, at  

 vederlaget fra isoleret salg af mælkekvote til Mælkeudvalget ikke beskattes.
 Derimod er der formentlig ingen afklaring af, om salg af mælkekvote sammen  

 med salg af ejendommen skattemæssigt skal anses for et selvstændigt salg af  

 mælkekvote (skattefri) eller salg af fast ejendom (omfattet af  

 ejendomsavancebeskatningsloven). Hidtil har dette ikke haft den store  

 betydning, men skærpelsen af ejendomsavancebeskatningsreglen vil bevirke, at  

 denne problemstilling bliver aktuel.
Det bør derfor afklares, om mælkekvoten solgt sammen med ejendommen indgår  

 i ejendomsavancebeskatningsopgørelsen.
Hvis dette er tilfældet, er der behov  

 for at få vurderet en lang række kvægejendomme efter § 4 B og i denne  

 forbindelse sikre sig, at mælkekvoteværdien er medreglet fuldt ud.
Hvis dette  

 ikke er tilfældet, vil der i de konkrete handler være problemer med, hvor  

 stor en del af salgsprisen der kan henføres til værdien af mælkekvoten.
 Spørgsmål 22:
»Vil salget af et byggeforeningshus med tre lejligheder, hvor ejeren  

 har beboet den ene lejlighed, være omfattet af lovforslagets regler om  

 avancebeskatning?» Svar:
Ja.
Fritagelsesreglen gælder ikke for en ejendom, der indeholder mere end  

 2 selvstændige lejligheder.
Der foreligger en selvstændig lejlighed, når der  

 hører eget køkken til beboelsen.
Fink, Greve-Thomsen & Underbjerg Advokatfirma Den 11. juni 1993 Jeg har i mit daglige virke som advokat en meget nær kontakt med  

 nødlidende landbrugsejendomme og har gennem flere år medvirket ved adskillige  

 realisationer - såvel frivillige som tvangsmæssige - af landbrugsejendomme,  

 hvor det at forlade erhvervet har været landmandens eneste mulighed.
Ofte er  

 en frivillig realisation landmandens eneste mulighed for at opnå en  

 kreditordning, og kreditorordningen er naturligvis betinget af, at ejendommen  

 afhændes bedst muligt.
 Under de hidtidige gældende regler har mange landmænd kunnet forlade  

 erhvervet gældfrie efter en akkordordning eller i forbindelse med en  

 moratorieordning, og såfremt dette ikke har kunnet lade sig gøre, har eneste  

 udvej været en gældssanering efter konkurslovens regler.
Med det nu fremsatte lovforslag nr.
L 295 om ændring af lov om beskatning  

 af fortjeneste ved afståelse af fast ejendom bliver mulighederne for en  

 gældsordning i forbindelse med realisation i meget stort antal tilfælde  

 umuliggjort, idet salget af ejendommen vil medføre en ganske betydelig  

 skattebyrde, der medfører, at landmanden alene er henvist til at søge  

 offentlig gældssanering.
Her vil statskassens provenu i øvrigt kunne begrænse  

 sig til den beskedne dividende, der typisk fremkommer i sådanne  

 gældssaneringssager.
 Gældsprocenten i dansk landbrug og dansk erhvervsliv i øvrigt er ofte så  

 høj, at egentlig avancebeskatning på fast ejendom af denne karakter må  

 betragtes som en fiktion.
 Som advokat kan man derudover komme i det dilemma, at man som følge af  

 konkursbeskatningsreglerne kan se sig nødsaget til at lade værdier i et  

 konkursbo afhænde billigst muligt - gerne ved tvangsrealisation - for at  

 undgå, at en avancebeskatning efter det nu fremsatte lovforslag kommer til at  

 optræde som massekrav i konkursboet, og derved berøve øvrige simple  

 kreditorer en sædvanlig dividende af de midler, der er opsparet i  

 konkursboet, hvilket vel næppe heller kan anses for en hensigtsmæssig og  

 rimelig løsning.
 Kort er problemet, at mange erhvervsvirksomheder, herunder specielt  

 landbrug, kan stå i den meget vanskelige situation, at fortsat drift er  

 umuliggjort, og at salg til markedsværdi vil medføre en uforholdsmæssig stor  

 skattebyrde for den enkelte næringsdrivende, således at den pågældende er  

 stillet over for valget mellem »pest eller kolera«, enten nærmest  

 at bortkaste værdierne ved tvangsrealisation eller at sælge bedst muligt og  

 påføre sig betydelig skattebyrde sammen med den i øvrigt udækkede gæld, der  

 følger af, at man er nødsaget til at realisere.
 Der bilægges nærværende skrivelse kopi af beregning foretaget den 8. juni  

 1993 af Landbogården i Aabenraa vedrørende et konkret tilfælde samt oversigt  

 over eksempler, udarbejdet af Regnskabskredsen H.N.R. i Toftlund den 8. juni  

 1993.
 Jeg håber, at ovenanførte giver anledning til overvejelser i Folketinget  

 vedrørende det hensigtsmæssige i regeringens forslag om  

 ejendomsavancebeskatning.
Landbogården Regnskabskontoret Den 8. juni 1993 Aktuelt eksempel, avanceberegning Ejendom, der er købt i 1982 er på 27 ha, god bonitet beliggende nord for  

 Aabenraa.
 Ved købet i 1982 var der produktion på 80 årssøer med salg af smågrise.
I 1987/88 er der foretaget ombygning af ejendommen til 160 årssøer,  

 hvorfra der sælges smågrise.
I forbindelse med ombygningen er der saneret  

 besætning til SPF.
 Der har efter ombygningen årligt været solgt mellem 3400 og 3600 stk.  

 smågrise.
Der har i årene forud for sanering været opnået gode resultater.
Efter  

 sanering og byggeri er der på grund af store renteudgifter opnået ikke  

 tilfredsstillende resultater, dog er de tekniske mål på 23 til 24 grise pr.  

 årsso opnået.
 I anskaffelsessum udregnet efter købspris:
Reduceret avance (70 pct., max. fradrag 30 pct.) 162.892 kr.
Beregnet som kapitalindkomst for 1993 vil skatten udgøre 82.733 kr.
Ejendommen er i dag behæftet med 4.500.000 kr. eller 1.000.000 kr. mere  

 end den kan indbringe.
Dertil kommer så avancebeskatning på de 83.000 kr.
 En omvurdering vil sandsynligt ikke ændre på vurderingen eller i så fald  

 nok i nedadgående retning.
Gælden, der opstår i forbindelse med at få en ejendom rigtig godt i gang,  

 vil der ikke være mulighed for nogen fradrag for.
Uanset at det er denne, der  

 er medvirkende til den forholdsvis store pris.
En beregnet avance bliver i så  

 fald beskatning med tilbagevirkende kraft.
 Ved salg på tvangsauktion, der sandsynligvis indbringer 3.200.000 kr. i  

 nettoprovenu, vil der endog udløses skat.
Der er i dette regnskab ikke underskud til fremførsel.
Salg af inventar  

 vil give et nul i avance på disse aktiver.
På besætningen vil der i  

 forbindelse med salg blive ekstra skat på 36.000 kr.
Regnskabskredsen H.
N.
R.
Ejendomsafdelingen Den 8. juni 1993 Til belysning af konsekvenserne af lovforslaget til  

 ejendomsavancebeskatning har jeg fundet følgende eksempler.
Eksempel 1-7 er afsluttede handler.
Eksemplerne viser forskellen mellem  

 ejendomsvurderingen for den faste ejendom.
Herefter skal der korrigeres for  

 10 pct.-reglen samt stuehusandelen.
Eksemplerne viser, at 2 ud af de 9 eksempler vil være skattefrie, medens  

 der vil være skat i de 7 eksempler.
Skatten vil variere fra ca. kr. 100.000  

 til ca. kr. 1,3 mio.
 Som det fremgår af eksemplerne, vil det nok være de større  

 produktionsejendomme, der vil blive ramt af avancebeskatningen, og de, der  

 bliver ramt mest, er der hvor ejendommene er godt vedligeholdte.
 Ejendomsvurderingen tager ikke højde for ejendommens stand, idet  

 ejendommene ikke bliver besigtiget.
Skatteministeriet Den 16. juni 1993 Dansk Slægtsgårdsforening ved formand Carl Martin Christiansen har ved  

 brev modtaget i Folketingets Udvalgsafdeling den 9. juni 1993 (L 295 - bilag  

 30) rejst kritik af forslagets konsekvenser for generationsskifte i  

 landbruget.
Hertil kan jeg oplyse, at efter forslaget bevares de gældende regler for  

 generationsskifte ved død.
Der er således ikke tale om, at den udvidede  

 avancebeskatning indebærer en fordyrelse af generationsskifte vedrørende fast  

 ejendom.
Tværtimod indebærer forslaget, at der skal betales en mindre  

 arveafgift af den udlagte ejendom.
Det hænger sammen med, at efter forslaget  

 skal den arveafgiftspligtige værdi nedsættes med en passivpost, jf.  

 kildeskattelovens § 33 A, stk. 2. Passivposten beregnes som 30 pct. af den  

 skattepligtige fortjeneste, som ville være fremkommet, hvis boet havde solgt  

 ejendommen.
Nedslaget i værdien modsvares af, at arvingen overtager den  

 latente skattebyrde på ejendommen, det vil sige skattepligten af den avance,  

 der er optjent på ejendommen før arveudlægget.
 Endvidere indføres der efter forslaget adgang til sucession i levende live  

 i familieforhold, når der er tale om fast ejendom, der helt eller delvis  

 anvendes i overdragerens erhvervsvirksomhed.
 Forslaget har således ikke en negativ effekt på generationsskifter i  

 landbruget; der er snarere tale om en lempelse.
Skatteministeriet Den 17. juni 1993 De Danske Landboforeninger, Landbrugsraadet og Dansk Familielandbrug har i  

 et brev af 9. juni 1993 (L 295 - bilag 29) rettet henvendelse til  

 Skatteudvalget om ovennævnte lovforslag.
 De Danske Landboforeninger, Landbrugsraadet og Dansk Familielandbrug  

 udtrykker sin bekymring i forbindelse med ejendomsavancebeskatningsforslaget,  

 idet man opfatter dette lovforslag som et særligt hårdt angreb over for  

 landbruget og dets fremtid.
Jeg vil gerne have lov til indledningsvis at sige til de pågældende  

 organisationer, at forslaget naturligvis ikke er et angreb på  

 landbrugserhvervet.
Regeringen lægger tværtimod stor vægt på, at  

 konkurrenceevnen i landbrugserhvervet styrkes, som det også fremgår af  

 regeringsgrundlaget »En ny start«.
Jeg vil i det følgende på en  

 række konkrete områder vende tilbage med en nærmere beskrivelse af de  

 forslag, som regeringen har besluttet at gennemføre for at sikre landbruget  

 et sikkert fremtidsgrundlag under den fremtidige ejendomsavancebeskatning.  

 Jeg vil dog gerne have lov til at indskyde, at jeg ikke mener, at  

 lovforslaget forhindrer det fremtidige generationsskifte i landbruget, der er  

 snarere tale om en lempelse.
Forslaget indeholder for det første en rimelig lempelig nedtrapningsregel,  

 der indebærer, at der sker en nedtrapning af fortjenesten med 30 pct., når  

 ejertiden er 10 år eller mere.
Der kan herudover tillægges 10.000 kr. til  

 anskaffelsessummen for anskaffelsesåret og de efterfølgende kalenderår.
Med  

 en ejertid på over 10 år kan der således allerede fragå 100.000 kr. ved  

 opgørelsen af fortjenesten.
 Forslaget indeholder endvidere adgang til at fradrage tab i anden  

 ejendomsgevinst.
 Den beskatning, der lægges op til i forslaget, indtræder således først,  

 når der forekommer en betydelig fortjeneste efter nedtrapningen af  

 fortjenesten på grundlag af ejertiden.
Hertil kan jeg oplyse, at efter forslaget bevares de gældende regler for  

 generationsskifte ved død.
Der er således ikke tale om, at den udvidede  

 avancebeskatning indebærer en fordyrelse af generationsskifte vedrørende fast  

 ejendom.
Tværtimod indebærer forslaget, at der skal betales en mindre  

 arveafgift af den udlagte ejendom.
Det hænger sammen med, at efter forslaget  

 skal den arveafgiftspligtige værdi nedsættes med en passivpost, jf.  

 kildeskattelovens § 33 A, stk. 2. Passivposten beregnes som 30 pct. af den  

 skattepligtige fortjeneste, som ville være fremkommet, hvis boet havde solgt  

 ejendommen.
Nedslaget i værdien modsvares af, at arvingen overtager den  

 latente skattebyrde på ejendommen, det vil sige skattepligten af den avance,  

 der er optjent på ejendommen før arveudlægget.
 Endvidere indføres der efter forslaget adgang til succession i levende  

 live i familieforhold, når der er tale om fast ejendom, der helt eller delvis  

 anvendes i overdragerens eller dennes ægtefælles erhvervsvirksomhed.
 Det fremføres endvidere, at landmænd, der har anvendt indekslån som  

 refinansiering, der er et væsentligt led i landbrugspakken, vil blive  

 uforholdsmæssigt belastet af forslaget, når en sådan ejendom sælges og der  

 skal betales skat af avancen.
Der har i debatten i forbindelse med dette lovforslag været argumenteret  

 for at bibeholde den gældende pristalsregulering.
Sådan som jeg ser det, er  

 det især landbrug, gartneri og skovbrug, der vil blive særlig uheldigt ramt  

 af ændringerne i ejendomsavancebeskatningsloven, fordi finansieringen af  

 disse ejendomme inden for de senere år har været tilrettelagt også fra  

 politisk side ud fra nogle helt andre forudsætninger, end de, der er gældende  

 på det øvrige ejendomsmarked.
 Regeringen har derimod ikke fundet det hensigtsmæssigt at løse det  

 pågældende spørgsmål om sammenhængen mellem den måde, hvorpå ejendommene  

 finansieres og de skattemæssige regler ved at fastsætte særregler for de  

 ejendomme, der er finansieret med indekslån, eller i øvrigt at tillade  

 fradrag for kurstab på de særlige inkonverterbare kontantlån, som det har  

 været foreslået fra forskellige sider.
Det er derimod regeringens opfattelse, at den bedste løsning er at give  

 landbrugs-, gartneri- og skovsbrugsejendomme adgang til at vælge mellem  

 lovforslagets nedtrapningsordning af fortjenesten eller at indeksere  

 anskaffelsessummen efter de hidtil gældende regler.
Anskaffelsessummen skal,  

 uanset hvilken ordning der vælges, opgøres ved, at anskaffelsessummen  

 omregnes til kontant, og der tillægges 10.000 kr. pr. kalenderår samt  

 afholdte vedligeholdelses- og forbedringsudgifter i det omfang, disse har  

 oversteget 10.000 kr.
 For ejendomme, der er erhvervet før den 19. maj 1993, sker indekseringen  

 på grundlag af de særlige indgangsværdier, der er fastsat i lovforslaget fra  

 og med indkomståret 1993. Det gælder også for de ejendomme, der anvender den  

 oprindelige anskaffelsessum med tillæg af de afholdte vedligeholdelses- og  

 forbedringsudgifter inden den 1. januar 1993 som indgangsværdi.
 Når tab alene kan modregnes i anden fortjeneste ved salg af fast ejendom,  

 skal det ses i sammehæng med regeringens målsætning om at stoppe muligheden  

 for skattetænkning og således undgå, at der kan spekuleres i skattemæssigt at  

 udnytte tabsfradragsreglen.
Beskatningen af fortjeneste ved afståelse af fast ejendom er foreslået  

 omfattet af de almindelige regler om kapitalindkomst, fordi der lægges  

 afgørende vægt på, at alle former for indkomst så vidt muligt beskattes  

 ensartet, og at der ikke er forskelle i beskatningsprocenterne, der i sig  

 selv bevirker en række uhensigtsmæssigheder og muligheder for forvridninger  

 af skattesystemet.
Det har samtidig været nødvendigt at lade ændringerne få  

 virkning fra lovforslagets fremsættelse og dermed allerede for 1993 for at  

 undgå spekulation i reglerne frem til 1. januar 1994, hvor omlægningerne mere  

 generelt har virkning fra.
Ved forslagets udarbejdelse blev det vurderet, at der ikke var behov for  

 at tillade den faktiske anskaffelsessum anvendt for ejendomme, der er  

 erhvervet før den 1. januar 1982, fordi anskaffelsestidspunktet ligger så  

 langt tilbage, at anskaffelsessummen tillagt vedligeholdelses- og  

 forbedringsudgifter næppe vil overstige ejendomsværdien pr. 1. januar 1993  

 tillagt 10 pct.
Samtidig blev der givet mulighed for en omvurdering pr. 19.  

 maj 1993, hvis det vurderes at ejendomsværdien pr. 1. januar 1993 er for lav.
 Jeg har forstået, at organisationerne og i øvrigt også andre  

 erhvervsgrupper gerne vil have adgang til at kunne anvende den faktiske  

 anskaffelsessum for ejendomme, der er erhvervet før den 1. januar 1982. Det  

 har regeringen naturligvis ingen indvendinger imod, da overgangsreglerne  

 netop er foreslået for at tage hensyn til, at fortjenester før lovens  

 indførelse ikke beskattes, når det viser sig, at der er et sådan behov.  

 Regeringen har derfor besluttet at fremsætte et ændringsforslag, der gør det  

 muligt, at anvende den faktiske anskaffelsessum for alle ejendomme erhvervet  

 før den 19. maj 1993.
 Der er desuden stillet en række opklarende og konkrete spørgsmål til  

 lovforslaget om ejendomsavancebeskatningsloven, hvortil jeg skal knytte  

 følgende bemærkninger:
1. Genanbringelsesreglen Genanbringelsesreglen finder efter lovforslaget ikke anvendelse i et  

 tilfælde, hvor der først foretages køb af en ejendom og derefter salg af en  

 anden ejendom.
Regeringen har overvejet spørgsmålet nærmere og finder, at det  

 er en udmærket ide at udvide reglen til også at omfatte denne situation.
 Som forslaget blev fremsat den 19. maj 1993 finder genanbringelsesreglen  

 heller ikke anvendelse, hvis det er ægtefællen, der står som køber af den nye  

 ejendom.
 Tilsvarende finder genanbringelsesreglen ikke anvendelse ved  

 skadeserstatninger, når der foretages genopførelse, ved opførelse af  

 bygninger m.v. på en eksisterende ejendom, ved bortforpagtede  

 landbrugsejendomme, og det er en betingelse, at en ejendom anvendes i  

ejerens erhvervsvirksomhed.
Regeringen agter at fremsætte ændringsforslag, der ændrer  

 anvendelsesmulighederne for genanbringelsesreglen, således at der bliver  

 adgang til at anvende bestemmelsen ved såvel genopførelse ved indtruffen  

 skade, opgørelse af til- og nybygninger som ved bortforpagtede  

 landbrugsejendomme.
Der vil endvidere blive stillet ændringsforslag om, at  

 bestemmelsen finder anvendelse, såfremt ejendommen anvendes i ejerens eller  

 ægtefællens erhvervsvirksomhed.
 Genanbringelsesreglen kan, for så vidt betingelserne i øvrigt er opfyldt,  

 finde anvendelse ved jordombytning og mageskifte i stedet for de særlige  

 regler, der gælder for disse situationer.
Den foreslåede tidsfrist for adgangen til at benytte genanbringelsesreglen  

 skal ses i sammenhæng med, at det forudsættes, at salget sker i umiddelbar  

 forbindelse med en geninvestering i anden fast ejendom.
Som nævnt vil  

 regeringen dog inddrage tilfælde, hvor der først foretages køb af en ejendom  

 og derefter salg af en anden ejendom det følgende år efter genanskaffelsen.
2. Successionsordningen Regeringens udspil tager i forslaget udgangspunkt i at give den samme  

 personkreds, som i andre henseender kan succedere ved familieoverdragelser,  

 mulighed for også at kunne successedere ved familieoverdragelse, når det  

 gælder fast ejendom.
Denne ensartede afgrænsning findes mest hensigtsmæssig.
 Regeringen har dog som tidligere anført besluttet, at bestemmelsen skal  

 kunne finde anvendelse ved bortforpagtede landbrugsejendomme.
 3. Indgangsværdier m.m.
 Der stilles spørgsmål om, hvilke opgørelsesmuligheder der er til stede,  

 hvis en ejendom delvis er anskaffet før og delvis efter 1/1 1992 f.eks. ved,  

 at halvdelen af ejendommen er købt før og den anden halvdel købt efter 1/1  

 1982.
 Samme problemstilling foreligger, når en ejendom er opstået ved  

 sammenlægning af 2 ejendomme, hvoraf den ene er købt før og den anden efter  

 1/1 1982.
Som tidligere omtalt vil regeringen fremsætte et ændringsforslag, der  

 tillader alle ejendomme, der er erhvervet før den 19. maj 1993, at anvende  

 den faktiske anskaffelsessum, såfremt denne værdi er højere end den ansatte  

 ejendomsværdi pr. 1. januar 1993 eller en vurdering efter vurderingslovens §  

 4 B.
Problemstillingen er derfor ikke længere aktuel.
 Adgangen til at anvende forslagets 3 mulige indgangsværdier påvirker ikke  

 reglerne for omregning af afståelsessummen til kontantværdi.
10.000 kr.s-tillægget er en videreførelse fra den nugældende  

 ejendomsavancebeskatningslov.
Tillægget blev indført af praktiske årsager.  

 Vedligeholdelses- og forbedringsudgifter op til dette beløb tillægges således  

 anskaffelsessummen uden dokumentation.
Såfremt udgifterne overstiger dette  

 beløb, kan de tillægges anskaffelsessumen, men de må da dokumenteres.  

 Bestemmelsen i den nuværende ejendomsavancebeskatningslov (§ 5, stk. 3)  

 indeholder derfor regler om, at afholdte udgifter til vedligeholdelse og  

 forbedring kan tillægges anskaffelsessummen, i det omfang disse har  

 oversteget 10.000 kr. pr. kalenderår.
Reglerne ændres sålede ikke ved  

 nærværende lovforslag.
Såfremt den faktiske anskaffelsessum anvendes som indgangsværdi efter  

 forslaget, kan vedligeholdelses- og forbedringsudgifter, der er afholdt inden  

 den 1. januar 1993, tillægges den oprindelige anskaffelsessum.
Herudover kan  

 vedligeholdelses- og forbedringsudgifter afholdt efter den 1. januar 1993  

 naturligvis tillægges efter de sædvanlige regler.
Der er således ikke behov  

 for at anvende 10.000 kr.s-tillægget før 1. januar 1993, da indgangsværdierne  

 alene har til formål at sikre ejerne, at de ikke bliver beskattet af en  

 fortjeneste, der er optjent før den 19. maj 1993.
Ejeren har mulighed for i henhold til lov om bindende forhåndsbesked at  

 indhente bindende forhåndsbesked fra Ligningsrådet om de skattemæssige  

 virkninger af påtænkte dispositioner.
Denne mulighed for at få afklaret  

 konkrete spørgsmål om opgørelsen af anskaffelsessummen foreligger inden for  

 de rammer og betingelser, der i øvrigt gælder for at kunne få en bindende  

 forhåndsbesked.
 Reglerne om bindende forhåndsbesked giver efter min opfattelse den  

 skattepligtige tilstrækkeligt grundlag til at kunne overskue konsekvenserne  

 af dette lovforslag.
4. § 4 B-vurdering Efter forslaget bindes den ejer, der har begæret en vurdering efter  

 vurderingslovens § 4 B.
Såfremt den oprindelige anskaffelsessum med tillæg af  

 vedligeholdelses- og forbedringssum med tillæg af vedligeholdelses- og  

 forbedringsudgifter er højere, kan den pågældende dog anvende denne værdi som  

 anskaffelsessum.
En § 4 B-vurdering vil normalt ikke binde andre ejere,  

 medmindre den pågældende repræsenterer de øvrige ejere, og som sådan anses  

 for at have begæret vurderingen på de øvrige ejeres vegne.
Tidsfristen for at begære en § 4 B-vurdering er efter forslaget sat til  

 den 31. december 1993. På dette tidspunkt påbegynder en ny  

 årsreguleringsperiode.
Det må således antages, at det er muligt inden for  

 denne periode at vurdere om den ansatte ejendomsværdi, der er ansat pr. 1.  

 januar 1993, er for lav.
I så fald bør den pågældende anmode om at få  

 foretaget en vurdering i henhold til vurderingslovens § 4 B.
 Efter forslaget skal § 4 B-vurderingen ske efter tilstanden og efter  

 værdiforholdene pr. 19. maj 1993. Hensigten hermed er at sikre, at der ikke  

 som følge af lovforslaget sker en beskatning af avancer, der er optjent før  

 den 19. maj 1993.
5. Mælkekvoter Der rejses spørgsmål om, hvorvidt salg af en mælkekvote sammen med salg af  

 ejendommen skattemæssigt skal anses for et selvstændigt salg af mælkekvote  

 eller salg af fast ejendom.
Som forespørgerne anfører, vil der ifølge vurderingsmæssig praksis blive  

 taget hensyn til, om en landbrugsejendom har mælkekvote eller ej.
En  

 mælkekvote vil således få betydning for størrelsen af den vurdering, der  

 foretages.
Jeg kan bekræfte, at der ikke i praksis er taget stilling til spørgsmålet,  

 men efter min opfattelse må afståelsessummen, der indbefatter en til  

 ejendommen hørende mælkekvote, behandles efter  

 ejendomsavancebeskatningsloven.
Der er hverken tale om salg af en rettighed,  

 der er omfattet af lov om særlig indkomst, eller salg af løsøre.
En  

 mælkekvote er en udnyttelsesmulighed til at procedure mælk, der ikke kan  

 udskilles fra den faste ejendom i den situation.
 Regeringen har således imødekommet landbrugets ønsker på følgende områder:
A.
Adgang til at indeksere anskaffelsessummen.
B.
Alle ejendomme anskaffet før 19. maj 1993 kan anvende den  

 oprindelige anskaffelsessum som indgangsværdi.
C.
Genanbringelsesreglen finder også anvendelse ved  

 skadeserstatninger og ved til- og nybygninger.
D.
Genanbringelsesreglen finder tillige anvendelse mellem  

 ægtefæller, og i de tilfælde hvor ejendommen anvendes helt eller delvis i  

 ægtefællens erhvervsvirksomhed.
E.
Der gives adgang til at benytte genanvendelsesreglen for  

 bortforpagtede landbrugsejendomme.
F.
Genanbringelsesreglen skal samtidig kunne anvendes, når  

 erhvervelse af en ejendom finder sted i indkomståret før afståelsesåret.
 Spørgsmål 52:
»Kan ministeren oplyse, om en beboer i en udlejningsejendom med 3  

 lejligheder, der er organiseret som et interessentskab, vil blive omfattet af  

 lovforslaget ved salg af lejligheden.
Vil i givet fald et tab være  

 fradragsberettiget? Kan ministeren oplyse, om en andelshaver i et andelsboligkollektiv, som  

 skattemæssigt betragtes som et sameje, også vil blive omfattet af  

 lovforslaget i tilfælde af et salg.
Vil i givet fald et tab være fradragsberettiget?» Svar:
 Parcelhusreglen, jf. ejendomsavancebeskatningslovens § 8, finder ikke  

 anvendelse, når en ejendom indeholder mere end 2 selvstændige lejligheder.  

 Spørgsmålet kan derfor besvares bekræftende.
De hidtil gældende regler for anpartslejligheder er ikke ændret ved  

 forslaget.
Fritagelsesbestemmelsen efter lovens § 8 omfatter således også  

 overdragelser af anparter af fast ejendom, hvor ejendommen indeholder mere  

 end to beboelseslejligheder.
Ved anpartslejligheder forstås ejendomme, hvor  

 flere personer ejer en ideel anpart af ejendommen, og hvor der til anparten  

 endvidere er knyttet en brugsret til en lejlighed i ejendommen.
 Fritagelsen er dog betinget af, at de almindelige betingelser efter § 8 er  

 opfyldt.
 Fritagelsen gælder endvidere kun for den del af anparten, som svarer til  

 den lejlighed, som sælgeren eller dennes husstand har beboet.
 Der vil ikke være fradrag for tab, i det omfang fortjenesten ville være  

 skattefri.
Skatteministeriet Den 18. juni 1993 Advokatrådet har ved brev af 8. juni 1993 rettet henvendelse til  

 Folketingets Skateudvalg (L 295 - bilag 27). I henvendelsen kritiseres flere  

 forhold i nævnte lovforslag.
 For det første anfører Advokatrådet, at en kompensation for  

 prisudviklingen bør beregnes på grundlag af anskaffelsessummen.
Et sådant tillæg, som i praksis vil svare til den indeksering, som  

 foreslås ophævet, kan regeringen ikke tiltræde.
Jeg henviser til mit svar på  

 spørgsmål 4 (L 295 - bilag 18), hvor jeg uddybende har behandlet dette  

 forhold.
Dernæst kritiserer Advokatrådet den foreslåede § 6, nr. 3, i  

 ejendomsavancebeskatningsloven (forslagets § 1, nr. 8), hvorefter der ved  

 avanceopgørelsen ikke kan ske fradrag for frigørelsesafgift, der er opstået  

 inden den 1. januar 1993 eller inden den 19. maj 1993, såfremt der er begæret  

 omvurdering efter vurderingslovens § 4 B.
Efter Advokatrådets opfattelse vil  

 der opstå en utilsigtet skærpelse i den situation, hvor en ejendom efter  

 gældende regler er skattepligtig og ejendommens vurdering ikke svarer til  

 handelsværdien.
Hertil skal jeg bemærke, at såfremt den skattepligtige begærer ejendommen  

 omvurderet, tages der ved vurderingen hensyn til, at ejendommen ikke er  

 frigørelsesafgiftspligtig og dermed mere værd, ligesom vurderingen foretages  

 netop med henblik på at fastsætte værdien i fri handel.
Forslaget indebærer  

 derfor ikke en utilsigtet merbeskatning.
For det tredje kritiserer Advokatrådet genanskaffelsesreglen.
Advokatrådet  

 mener, at der bør indføres en særregel for de tilfælde, hvor fortjeneste ved  

 senere salg af den købte ejendom på grund af kortere ejertid nedtrappes med  

 en lavere procent, end der ville have været gældende for den solgte ejendom,  

 såfremt ejeren havde ladet fortjenesten beskatte ved salget.
Hertil kan jeg oplyse, at regeringen har ikke overvejelser om at indføre  

 en særregel som anført af Advokatrådet.
Begrundelsen herfor skal ses i lyset  

 af, at genanskaffelsesreglen er et frivilligt tilbud til den skattepligtige  

 om skatteudskydelse.
Den skattepligtige kan vælge at lade sig beskatte af den  

 nedtrappede fortjeneste i afståelsesåret, og dermed sikre sig den fulde  

 nedtrapning.
Beskatning kan eventuelt vælges, hvis der er risiko for, at den  

 købte ejendom bliver solgt efter kort tid uden genanskaffelse af endnu en  

 ejendom.
Advokatrådet kritiserer desuden forslagets § 1, nr. 19, om dødsboer og  

 muligheden for succession i afdødes skattemæssige stilling.
Det anføres, at  

 begrænsningerne i skattemæssig succession er en væsentlig skærpelse af  

 gældende regler.
Til dette kan jeg oplyse, at efter forslaget gives der adgang til at  

 succedere i afdødes skattemæssige stilling.
Der kan dog kun succederes i  

 ejendomme, der er anvendt helt eller delvis i afdødes eller dennes ægtefælles  

 erhvervsvirksomhed.
Erhvervsvirksomhed omfatter ikke udlejning af fast  

 ejendom, hvilket svarer til reglen om adgangen til skatteudskydelse ved  

 genanbringelse.
 Advokatrådet anfører, at dette er en begrænsning af kildeskattelovens  

 almindelige regler om alle andre former for næringsaktiver.
Hertil kan jeg oplyse, at det er korrekt, at successionsreglen ikke  

 omfatter udlejningsejendomme.
Baggrunden for successionsreglen er blandt  

 andet at lette erhvervslivets generationsskifter uden at hæmme produktion og  

 formindske beskæftigelsen.
Udlejningsejendomme, der ikke anvendes helt eller  

 delvis i ejerens erhvervsvirksomhed, er ikke på samme måde omfattet af disse  

 hensyn.
Udlejningsejendomme, som indgik i afdødes næringsvirksomhed, det vil sige  

 var en del af den næringsdrivendes omsætningsformue, omfattes af de  

 almindelige regler om succession.
Forslaget indebærer således ikke en  

 begrænsning i successionsadgangen for næringsejendomme som anført i  

 Advokatrådet.
Efter gældende regler er fortjeneste ved afståelse af fast ejendom  

 skattefri, når ejertidskravet er opfyldt.
Derfor har behovet for beskatning  

 af fortjeneste i dødsboer været begrænset.
Med forslaget udvides  

 beskatningen, så der sker beskatning uanset ejertid, dog på et reduceret  

 grundlag afhængig af ejertiden (30 pct. nedslag i fortjenesten ved 10 års  

 ejertid). Der følger derfor af den udvidede beskatning, at dødsboer ikke i  

 samme omfang som hidtil skal kunne afstå fast ejendom skattefrit.
 På denne baggrund mener jeg ikke, at der er grundlag for Advokatrådets  

 kritik af dødsbobeskatningen.
 Spørgsmål 49:
 »I et svar til Bernhard Baunsgaard under 1. behandlingen af L 189 af  

 5. maj 1982 udtalte daværende skatteminister Mogens Lykketoft, spalte 6823:
»Hr.
Bernhard Baunsgaard var inde på spørgsmålet om lige behandling  

 på land og i by.
Vi har også vurderet i Skatteministeriet, da vi udarbejdede  

 dette lovforslag, om man skulle lave en særlig stuehusregel eller  

 ejerboligdel-regel for de blandede ejendomme.
Når vi ikke har gjort det i  

 lovforslaget er der nogle praktiske grunde til det, men også nogle efter min  

 mening saglige grunde.
For det første er der det at sige til det, at det er svært at finde  

 eksempler på landbrugsejendomme, hvor det i praksis får nogen betydning, når  

 man har 8 års reglen.
Besiddelsestiden er som regel væsentlig længere.
For  

 det andet kan man ikke uden videre overføre 1.400 m2-reglen til disse  

 blandede ejendomme og landbrugsstuehuse, simpelt hen fordi man ikke har et  

 areal, man kan hægte det op på«.
Har regeringen løst nævnte problemer - og i givet fald hvordan?» Svar:
 Spørgsmålet blev løst allerede ved vedtagelsen af den gældende  

 ejendomsavancebeskatningslov i 1982, og lovforslaget ændrer ikke på disse  

 regler.
 Som det fremgår af betænkning afgivet af skatte- og afgiftsudvalget den  

 19. maj 1982, fremsatte den daværende skatteminister et ændringsforslag.  

 Dette ændringsforslag findes i den nuværende ejendomsavancebeskatningslovs §  

 9.
Ejendomsavancebeskatningslovens § 9 går ud på, at der i den skattemæssige  

 fortjeneste ved afståelse af landbrugsejendomme gives et fradrag i  

 fortjenesten.
Fradraget i den opgjorte fortjeneste svarer til den del af  

 fortjenesten, der vedrører ejerboligen.
Størrelsen af fradraget opgøres på  

 grundlag af en forholdsmæssig fordeling af ejendomsværdien for den samlede  

 ejendom mellem henholdsvis ejerboligen og resten af ejendommen.
 Spørgsmål 50:
 »I 1982 lå det regeringen stærkt på sinde at fritage al værdistigning  

 på fast ejendom for kapitalvindingsskat, der lå inden for den almindelige  

 prisudvikling.
Hvorfor har regeringen ikke i dette lovforslag friholdt værdistigninger  

 inden for den almindelige prisudvikling for beskatning, uanset hvorledes  

 inflationen vil udvikle sig?» Svar:
 Jeg kan henvise til mit svar på spørgsmål 45, bilag 35.
 Spørgsmål 51:
 »Det er almindeligt kendt, at landbrugs- og skovarealer uden  

 bygninger er vurderet væsentligt lavere end handelsprisen.
Hvorledes forestiller regeringen sig frivillige aftaler om afståelse af  

 jord til offentlig skovrejsning og naturgenopretningsprojekter vil kunne lade  

 sig gøre fremover, når sælgerne skal betale ejendomsavanceskat allerede nu af  

 forskellen mellem vurderingspris og handelspris? (Det er ikke i alle situationer muligt at skaffe jord til jorddeling og  

 mageskifte).
Vil ejendomshandler mellem det offentlige og private i forbindelse med  

 offentlig skovrejsning og naturgenopretningsprojekter kunne omfattes af  

 lovforslaget, dersom de ikke endeligt er forhandlet på plads den 19. maj  

 1993?» Svar:
 Jeg kan oplyse, at principperne for værdiansættelsen af henholdsvis  

 landbrugsejendomme og skovejendomme findes i vurderingslovens § 14 og § 15.
 Jorden til landbrugsejendomme ansættes pr. arealenhed efter, hvad jord af  

 tilsvarende beskaffenhed og beliggenhed som det pågældende jordstykke efter  

 egnens priser må antages at ville koste i ubebygget stand, hvis jorden hører  

 til en middelstor bondegård i middelgod kultur-tilstand.
 Ved skovbrugsejendomme skal skovens grundværdi ansættes til den værdi, som  

 den antages at have, når skoven anvendes til almindelig god skovdrift.
 Hvis ejere af landbrugs- eller skovejendomme finder, at den ansatte  

 ejendomsværdi pr. 1. januar 1993 er for lav, bør de anmode om en vurdering  

 efter vurderingslovens § 4 B.
 Det er ikke regeringens opfattelse, at ejendomsavancebeskatningsreglerne  

 vi få nogen væsentlig betydning for overdragelser af jord til offentlig  

 skovrejsning og naturgenopretningsprojekter.
 Det sidste spørgsmål kan besvares bekræftende.
 Spørgsmål 53:
 »Ministeren bedes indhente en udtalelse fra Justitsministeriets  

 Lovafdeling vedrørende følgende spørgsmål:
Vil der i henhold til grundlovens § 73 være tale om ekspropriation, dersom  

 skattegrundlaget for en ejendomsavance går ud over de 10.000 kr., som årligt  

 kan tillægges anskaffelsessummen?» Svar:
 Der henvises til det indhentede svar fra Justitsministeriet af 18. juni  

 1993.
 Spørgsmål 54:
»Er der tale om skat med tilbagevirkende kraft, hvis der som  

 beskrevet i skatteministerens svar på spørgsmål 20 og 21, jf. bilag 43, og 45  

 kan opstå situationer, hvor anskaffelsessummen efter omvurderingen i henhold  

 til vurderingslovens § 4 B ikke er sammenfaldende med salgsprisen?» Svar:
 Der henvises til Justitsministeriets svar af 18. juni 1993, som jeg kan  

 henholde mig til.
JUSTITSMINISTERIET Den 18. juni 1993 Skatteministeriet I skrivelse af 17. juni 1993, j.nr. 13.93-541-97 har Skatteministeriet  

 anmodet Justitsministeriet om bidrag til besvarelse af spørgsmål 53 samt  

 eventuelle bemærkninger til spørgsmål 54 vedrørende lovforslag nr. 295 om  

 forslag til lov om ændring af lov om beskatning af fortjeneste ved afståelse  

 af fast ejendom (ejendomsavancebeskatningsloven) og forskellige andre  

 skattelove (Ændret beskatning af erhvervsejendomme m.v.) fra Folketingets  

 Skatteudvalg.
Spørgsmålene har følgende ordlyd:
 »53. Ministeren bedes indhente en udtalelse fra  

 Justitsministeriets Lovafdeling vedrørende følgende spørgsmål:
Vil der i henhold til grundlovens § 73 være tale om ekspropriation, dersom  

 skattegrundlaget for en ejendomsavance går ud over de 10.000 kr., som årligt  

 kan tillægges anskaffelsessummen?» »54. Er der tale om skat med tilbagevirkende kraft, hvis der  

 som beskrevet i skatteministerens svar på spørgmål 20 og 21, jf. bilag 43 og  

 45, kan opstå situationer, hvor anskaffelsessummen efter omvurdering i  

 henhold til vurderingslovens § 4 B ikke er sammenfaldende med  

 salgsprisen?» I den anledning skal Justitsministeriet udtale følgende:
 Ad spørgsmål nr. 53.
 1. Det fremgår af den foreslåede ændring af § 5, at anskaffelsessummen,  

 fastsat på en af de i forslagets § 4, stk. 3, nævnte måder, forhøjes med et  

 tillæg på 10.000 kr. for anskaffelsesåret og hvert af de efterfølgende  

 kalenderår, hvori den skattepligtige har ejet ejendommen.
 Det fremgår samtidig af § 5, stk. 2, at anskaffelsessummen endvidere  

 forhøjes med afholdte udgifter til vedligeholdelse eller forbedring, i det  

 omfang disse har oversteget 10.000 kr. pr. kalenderår.
 Den fortjeneste, der i givet fald skal beskattes, er det beløb, hvormed  

 den opnåede salgspris overstiger den således regulerede anskaffelsessum.
 Der bliver således først tale om en fortjeneste, der skal beskattes efter  

 reglerne om ejendomsavancebeskatning, hvis værditilvæksten ved afståelsen af  

 ejendommen udgør mere end 10.000 kr. pr. år (plus de beløb, der i medfør af §  

 5, stk. 2, måtte være lagt til anskaffelsessummen). Udgør værdistigningen  

 10.000 kr. eller mindre pr. år, bliver der således ingen fortjeneste at  

 beskatte ved afståelse af ejendommen.
 På denne baggrund har Justitsministeriet forstået spørgsmål nr. 53 fra  

 Folketingets Skatteudvalg således, at man ønsker Justitsministeriets  

 udtalelse om, hvorvidt beskatning af ejendomsavancer som sådan, dvs. i de  

 tilfælde, hvor der efter de angivne regler fremkommer en fortjeneste, udgør  

 et ekspropriativt indgreb efter grundlovens § 73.
 2. Justitsministeriet har i et notat af 11. juni 1993 til  

 Skatteministeriet redegjort for grundlovens § 73 i forhold til forslag om  

 ændring af aktieavancebeskatningsreglerne (L 289) og forslag om genindførelse  

 af beskatning af goodwill (L 296). Justitsministeriet har i det anførte notat  

 side 7 ff. redegjort for de forhold, der efter den statsretlige litteratur må  

 lægges vægt på ved vurderingen af, om et indgreb må anses for ekspropriativt.  

 Der henvises til notatet, der vedlægges.
 3. Ved vurderingen af, om det foreliggende lovforslag indebærer et  

 ekspropriativt indgreb, må det for det første fremhæves, at der er tale om et  

 beskatningsforslag, der indgår som led i en større reform af væsentlige dele  

 af skattelovgivningen.
 Forslaget er endvidere fastsat som en generel ordning og er i øvrigt en  

 ændring af allerede gældende lov om ejendomsavancebeskatning.
 Det må endvidere bemærkes, at der kun er tale om beskatning af fremtidige  

 fortjenester (fra lovforslagets fremsættelse), idet der i lovforslagets § 4,  

 stk. 3, anføres en indgangsværdi ved lovforslagets fremsættelse.  

 Indgangsværdien (anskaffelsessummen) vil således som udgangspunkt fastsættes  

 til ejendomsværdien pr. 1. januar 1993 med et tillæg på 10 pct., som ifølge  

 forarbejderne skal dække den værdistigning, der antages at have fundet sted i  

 tiden mellem 1. januar 1993 til lovforslagets fremsættelse den 19. maj 1993.
 Justitsministeriet finder ikke, at lovforslaget kan antages at indebære et  

 ekspropriativt indgreb.
 Ad spørgsmål nr. 54.
 For så vidt angår spørgsmålet om hvorvidt det fremsatte lovforslag  

 indebærer, at der pålægges en skat med tilbagevirkende kraft, skal  

 Justitsministeriet indledningsvis henvise til det ovenfornævnte notat af 11.  

 juni 1993, side 2 ff., hvor der er redegjort generelt for spørgsmålet om  

 loves tilbagevirkende kraft.
Det punkt i relation til lovforslagets § 4, stk. 3, hvor der kan tales om  

 lovgivning med tilbagevirkende kraft, er, at lovforslaget ifølge § 8 får  

 virkning for ejendomme, der afstås den 19. maj 1993 eller senere.
Da loven -  

 efter lovforslaget - først skal træde i kraft dagen efter bekendtgørelsen i  

 Lovtidende, skal loven således på dette punkt anvendes af myndighederne efter  

 lovens ikrafttræden på kendsgerninger, der har fundet sted før lovens  

 formelle ikrafttræden.
Den kendsgerning (disposition), der er afgørende for anvendelsen af  

 reglerne, er afståelsen af ejendommen, idet det først er i forbindelse  

 hermed, at en værdistigning endeligt kan fastlægges.
Det skal endvidere  

 fremhæves, at det kun er den værdistigning, der finder sted efter den  

 19. maj 1993, der skal beskattes, idet anskaffelsessummen sættes til værdien  

 på ejendommen den 19. maj 1993, fastsat på en af de i § 4, stk. 3, nævnte  

 måder.
Værdistigninger, der er påløbet indtil 19. maj 1993, beskattes således  

 ikke efter de nye regler.
 Såfremt vurderingssummen pr. 19. maj 1993 efter vurderingslovens § 4 B  

 undtagelsesvis - f.eks. fordi der ikke er tale om salg til en i forhold til  

 sælgeren uafhængig tredjemand - måtte blive fastsat til et lavere beløb end  

 den faktiske salgspris, der er opnået ved salg f.eks. d. 10 juni 1993,  

 således at der fremkommer en fortjeneste, der skal beskattes efter de nye  

 regler, er der ikke tale om (yderligere) »tilbagevirkende kraft« i  

 juridisk forstand, idet den kendsgerning, der i givet fald udløser  

 beskatning, som anført er afståelsen, der ligger efter den 19. maj 1993.
 Det skal her fremhæves, at det således ikke i relation til spørgsmålet om  

 tilbagevirkende kraft gør nogen forskel, om fastsættelsen af  

 anskaffelsessummen sker ved at tage ejendomsværdien den 1. januar 1993 med et  

 tillæg på 10 pct., eller der efter begæring af den skattepligtige foretages  

 en vurdering efter vurderingslovens § 4 B.
Tillægsbetænkningen Udvalget har, efter at lovforslaget ved 2. behandling blev henvist til  

 fornyet udvalgsbehandling, behandlet dette i et møde.
 Endvidere har udvalget modtaget en skriftlig henvendelse fra Erhvervenes  

 Skattesekretariat.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse i den affattelse,  

 hvori lovforslaget foreligger efter 2. behandling.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse .
 Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse i den affattelse, hvori  

 lovforslaget foreligger efter 2. behandling.
 Et tredje mindretal (Fremskridtspartiets medlem af udvalget)  

 indstiller lovforslaget til forkastelse .
 Til 3. behandling af lovforslaget vil Fremskridtspartiet stille  

 ændringsforslag om ændring af ikrafttrædelsestidspunktet.
Mindretallet mener, at skatter fratager mennesker den personlige frihed.  

 Jo større og flere skatter, des mindre personlig frihed.
Da  

 Fremskridtspartiet ønsker størst mulig personlig frihed, ønsker  

 Fremskridtspartiet at reducere samtlige skatter mest muligt.
Mindretallet mener, at skattepolitikken skal sikre, at den kraftigt  

 reducerede offentlige sektor kan finansieres med færrest mulige  

 tvangsopkrævede skatter og brugerbetaling.
Men mindretallet ønsker også, at  

 de få nødvendige offentlige udgifter i størst muligt omfang finansieres  

 gennem frivillige bidrag.
Det er nødvendigt, at staten opkræver skatter eller afgifter til  

 finansiering af de politisk bestemte opgaver, som staten og det offentlige  

 skal udføre.
Betingelsen for kraftige skattelettelser er derfor politisk  

 vilje til at nedbringe de offentlige udgifter tilsvarende.
Men selv om der er  

 tale om politisk bestemte opgaver, der dermed skal finansieres over de  

 offentlige budgetter med skatteindtægter, er det ikke nødvendigt, at de  

 organer og institutioner, der skal udføre opgaverne, er offentlige.
Der kan i  

 meget vid udstrækning udliciteres opgaver fra det offentlige til private.
Skatter ødelægger samfundsøkonomien og de enkeltes privatøkonomi, da  

 skatterne virker som tyveri fra den enkeltes privatøkonomi.
Hvis  

 samfundsøkonomien skal forbedres, er det nødvendigt at reducere skatterne  

 mest muligt.
 Med dette lovforslag vedrørende ejendomsavancebeskatningen bevæger  

 regeringen sig i en ganske anden retning, end Fremskridtspartiet ønsker.
Hvis man erhvervede sig en erhvervsejendom, en udlejningsejendom eller  

 noget andet for f.eks. 20 år siden i tillid til de regler, der var gældende  

 dengang, fik man en prisstigning indtil for 5-6 år siden, da bøtten begyndte  

 at vende, og hvor vi i dag er ude for, at efter den 19. almindelige vurdering  

 har ejendomme kun halvdelen af den værdi, de burde have.
Og eftersom  

 vurderingsmyndighederne rent faktisk har pligt til at ansætte værdien af  

 ejenommen til dens pris i handel og vandel baseret på kontantprisen ved en ny  

 vurdering, kan man jo ikke gøre meget ved det.
Det betyder, at man indfører  

 denne beskatning på et tidspunkt, hvor den fremover vil give allermest  

 udbytte, fordi man får så lav en anskaffelsessum.
Og netop derfor bliver det  

 beskatning med tilbagevirkende kraft, uanset hvordan man vender og drejer  

 det.
Det er ikke et spørgsmål, om vurderingen er for høj eller for lav i  

 forhold til det, den rent faktisk skal være efter vurderingsloven.
Argumentet  

 er derimod et helt andet: Hvis man erhvervede en ejendom for ca. 20 år siden,  

 er det sådan, og det har det altid været på ejendomsmarkedet, at set i et  

 tidsperspektiv på 20 år, hvor det går op og ned i bølgedale, udjævner tingene  

 sig af sig selv, og så har man haft en forventning om, at det, man kunne have  

 tjent i den periode, kunne man realisere som en form for skattefri opsparing.
Problemet med regeringens lovforslag er, at indgangsværdien bliver den  

 lavest tænkelige på grund af udviklingen.
Det vil sige, at hvis man ser på  

 kurven, slår man til, når den giver flest penge i potten.
Det er det  

 argument, som er uhæderligt, og som gør, at dette lovforslag får  

 tilbagevirkende kraft.
Regeringen har fremhævet, at formålet med dette lovforslag er at forhindre  

 skattespekulation.
Lovforslaget skulle forhindre, at voldsomme fortjenester  

 helt kunne unddrages beskatning, men man skal samtidig give fradrag for tab.
 Skattereformlovforslagene er samlet set decideret erhvervsfjendtlige, og  

 dernæst er de udtryk for, at man vil ramme de enkelte personer, ikke de store  

 spekulanter.
 Under udvalgsarbejdet forsøgte Fremskridtspartiet at overbevise  

 regeringspartierne om, at udgangspunktet burde være et andet, så man ikke  

 rammer folk, der har handlet i tillid til gældende regler.
 Regeringen har desværre blot vist sin utilstrækkelighed ved, at nok har  

 man ændret tidspunktet for lovenes gyldighedsdato, men langt fra nok til at  

 afbøde de skadelige virkninger af lovforslaget.
Fremskridtspartiet har tidligere i dette folketingsår fremsat et forslag  

 om erhvervslejelov, der blandt andet blev fremsat på baggrund af de kaotiske  

 forhold, der har hersket siden 1989. Den nuværende erhvervslejelov, som  

 Schluterregeringen fik indført den 1. januar 1989, har vist sig at være  

 fuldstændig ubrugelig.
De kaotiske forhold har bredt sig med lynets hast, så  

 der i dag hersker fuldstændige anarkistiske tilstande på erhvervslejeområdet  

 i Danmark.
 Dette lovforslag rammer de ejere af beboelses- og udlejningsejendomme, der  

 selv bebor en lejlighed i ejendommen, urimeligt hårdt.
Det kan enten være personer, der ejer en udlejningsejendom, hvor de har  

 boet i en toværelseslejlighed, for på et tidspunkt ville de have betalt  

 gælden, og så kunne ejendommen give overskud og lidt tilskud til pensionen.  

 Men de skal rammes nu gennem ejendomsavancebeskatningen, og det samme skal de  

 personer, der efter et langt livs indsats til en lille løn i en butik af den  

 ene eller den anden art, har optjent en goodwill.
Mindretallet synes, det er  

 groft.
 Da regeringens lovforslag ikke tilnærmer sig Fremskridtspartiets ønsker på  

 området, vil vi ikke stemme for det.
