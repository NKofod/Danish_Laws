Nr LSF 76 Forslag til Lov om planlægning Fremsat af miljøministeren (Per Stig Møller) den 23. januar 1991 Vedtaget ved tredjebehandling den 31. maj 1991 Lov nr. 388 af 06/06/1991 Kapitel 1 Formål § 1. Loven skal sikre, at den sammenfattende planlægning forener  

 de samfundsmæssige interesser i arealanvendelsen og medvirker til at værne  

 landets natur og miljø, så samfundsudviklingen kan ske på et bæredygtigt  

 grundlag i respekt for menneskets livsvilkår og for bevarelsen af dyre- og  

 plantelivet.
Stk. 2. Loven tilsigter særlig, 1) at der ud fra en planmæssig og samfundsøkonomisk helhedsvurdering sker  

 en hensigtsmæssig udvikling i hele landet og i de enkelte amtskommuner og  

 kommuner, 2) at der skabes og bevares værdifulde bebyggelser, bymiljøer og  

 landskaber, 3) at forurening af luft, vand og jord samt støjulemper forebygges, og 4) at offentligheden i videst muligt omfang inddrages i  

 planlægningsarbejdet.
Kapitel 2 Landsplanlægning § 2. Miljøministeren er ansvarlig for den sammenfattende fysiske  

 landsplanlægning og for, at der foretages de undersøgelser, som er nødvendige  

 herfor.
 Stk. 2. Efter nyvalg til Folketinget afgiver miljøministeren en  

 redegørelse om landsplanarbejdet til Folketingets Miljø- og  

 Planlægningsudvalg.
 § 3 . Miljøministeren kan til varetagelse af landsplanmæssige  

 interesser, herunder sikring af kvalitet i planlægningen, fastsætte regler  

 for anvendelsen af lovens beføjelser og for indholdet af planlægningen efter  

 loven.
Stk. 2. Miljøministeren kan tillægge regler efter stk. 1  

 retsvirkning som regionplaner.
Ministeren kan endvidere i særlige tilfælde  

 bestemme, at bygge- og anlægsarbejder, der er forudsat i en regel efter stk.  

 1, kan iværksættes uden kommune- og lokalplan og uden tilladelse efter § 35,  

 stk. 1.
 Stk. 3. Miljøministeren kan i særlige tilfælde pålægge amtsråd og  

 kommunalbestyrelser at bringe lovens bestemmelser i anvendelse, herunder  

 tilvejebringe en plan med et nærmere bestemt indhold.
 Stk. 4. Miljøministeren kan i særlige tilfælde beslutte at  

 overtage amtsråds og kommunalbestyrelsers beføjelser efter loven i sager, der  

 berører andre myndigheders lovbestemte opgaver eller har større betydning.
 § 4 . I forbindelse med forsøg, der tilsigter at fremme lovens  

 formål, kan miljøministeren yde økonomisk støtte og fritage amtsråd og  

 kommunalbestyrelser for at overholde lovens regler.
Stk. 2. Når et forsøg, der indebærer en fravigelse fra lovens  

 regler, er godkendt, bekendtgøres der i Lovtidende en meddelelse herom.
I  

 meddelelsen gives der oplysning om, hvor borgerne kan gøre sig bekendt med  

 forsøgstilladelsen.
§ 5 . Miljøministeren kan pålægge amtsråd og kommunalbestyrelser  

 at tilvejebringe oplysninger til brug for landsplanarbejdet.
Oplysningerne  

 kan forlanges afgivet i en bestemt form.
 Stk. 2. Offentlige myndigheder samt koncessionerede og tilsvarende  

 virksomheder skal give oplysninger om forberedelse eller udførelse af  

 undersøgelser, planlægning og større anlægsdispositioner, som kan få  

 betydning for landsplanlægningen.
 Stk. 3. Private virksomheder skal efter anmodning fra  

 miljøministeren give de oplysninger og foretage de undersøgelser, der er  

 nødvendige for en vurdering af de miljømæssige konsekvenser, når de påtænker  

 at etablere større enkeltanlæg, der må antages at påvirke miljøet i væsentlig  

 grad.
Kapitel 3 Regionplanlægning § 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2. Regionplanlægningen må ikke stride mod regler eller  

 beslutninger efter § 3.
 Stk. 3. Regionplanen skal på grundlag af en samlet vurdering af  

 udviklingen i amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlæg og andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) beliggenheden af arealer til butiksformål og den maksimale størrelse af  

 de enkelte butiksvirksomheder inden for de forudsatte detailhandelsoplande, 6) varetagelsen af de jordbrugsmæssige interesser, herunder udpegningen og  

 sikringen af de særlig værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8) varetagelsen af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelsen og beskyttelsen af vandressourcerne, 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
 Stk. 4. I Københavns og Frederiksberg Kommuner og i Københavns,  

 Frederiksborg og Roskilde Amtskommuner skal regionplanlægningen udføres på  

 grundlag af en vurdering af udviklingen i området som helhed, og der skal  

 yderligere fastsættes retningslinier for:
1) fordelingen af den fremtidige byggeaktivitet i byzone og rækkefølgen  

 herfor og 2) vandforsyningen og spildevandsafledningen.
 Stk. 5. Regionplanen kan omhandle andre forhold end nævnt i stk. 3  

 og 4.
 Stk. 6. I de i stk. 4 nævnte områder skal de regionale  

 retningslinier fastsættes med særlig hensyntagen til den kollektive  

 trafikplan for det samlede område.
 Stk. 7. Regionplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse,  

 samt den hidtil udførte planlægning og administration.
 Stk. 8. Redegørelsen for den del af regionplanen, der indeholder  

 retningslinier for de i stk. 3, nr. 4, nævnte anlæg, skal indeholde en  

 vurdering af de miljømæssige konsekvenser.
 § 7 . Efter anmodning fra amtsrådet eller Københavns  

 Borgerrepræsentation eller Frederiksberg Kommunalbestyrelse skal myndigheder  

 samt koncessionerede og tilsvarende virksomheder give de oplysninger, der er  

 nødvendige for regionplanlægningen.
 Stk. 2. Der skal gives amtsrådet eller Københavns  

 Borgerrepræsentation eller Frederiksberg Kommunalbestyrelse lejlighed til at  

 udtale sig, inden en statslig myndighed eller en koncessioneret eller  

 tilsvarende virksomhed træffer beslutning om beliggenheden eller udførelsen  

 af større anlæg eller institutioner inden for amtskommunens eller kommunens  

 område.
 Stk. 3. Private virksomheder skal give amtsrådet eller Københavns  

 Borgerrepræsentation eller Frederiksberg Kommunalbestyrelse de oplysninger og  

 foretage de undersøgelser, der er nødvendige for en vurdering af de  

 miljømæssige konsekvenser, når de påtænker at etablere de i § 6, stk. 3, nr.  

 4, omhandlede anlæg inden for amtskommunens eller kommunens område.
§ 8 . Miljøministeren kan fastsætte nærmere regler om, hvilke  

 anlæg der er omfattet af § 6, stk. 3, nr. 4. Anlæg, der vedtages i  

 enkeltheder ved særlig lov, er dog altid undtaget.
Ministeren kan endvidere  

 fastsætte regler om, hvilke mindsteoplysninger der er nødvendige, for at en  

 miljømæssig vurdering kan foretages.
§ 9 . Amtsråd og kommunalbestyrelser skal virke for gennemførelse  

 af regionplanens retningslinier for forhold omfattet af § 6, stk. 3 og 4,  

 herunder ved udøvelse af beføjelser i medfør af lovgivningen.
Deres  

 planlægning og anlægsvirksomhed må ikke stride mod regionplanlægningen for  

 disse forhold.
 § 10 . Midlerne i de pr. den 31. december 1980 bestående fonde for  

 frigørelses- og afståelsesafgift kan anvendes til:
1) betaling af amtskommunens andel af erstatning og sagsomkostninger efter  

 § 46, 2) finansiering af primærkommunernes overtagelse af fast ejendom efter § 8  

 i lov om frigørelsesafgift m.v. af fast ejendom, jf. lovbekendtgørelse nr.  

 441 af 26. september 1985, og 3) udlån til erhvervelse af fast ejendom, etablering af anlæg, bygninger  

 og andre foranstaltninger til virkeliggørelse af region- og  

 kommuneplanlægningen.
 Stk. 2. Lån efter stk. 1, nr. 3, kan ydes til primær- og  

 amtskommuner og fælleskommunale selskaber samt private virksomheder, der  

 forestår forsynings- og servicevirksomhed m.v. af almen karakter i  

 amtskommunen.
 Stk. 3. De nærmere regler for lån efter stk. 1, nr. 3, og stk. 2,  

 fastsættes af miljøministeren.
Kapitel 4 Kommuneplanlægning § 11. For hver kommune skal der foreligge en kommuneplan.
 Stk. 2. Kommuneplanen må ikke stride mod regionplanlægningen for  

 forhold omfattet af § 6, stk. 3 og 4, eller regler eller beslutninger efter §  

 3.
 Stk. 3. I kommuneplanen fastlægges for hele kommunen en  

 hovedstruktur og for de enkelte dele af kommunen rammer for lokalplanernes  

 indhold.
 Stk. 4. Hovedstrukturen angiver de overordnede mål for udvikling  

 og arealanvendelse i kommunen, herunder udbygning med boliger og  

 arbejdspladser, trafikbetjening, serviceforsyning og rekreative områder.
 Stk. 5. Rammerne for indholdet af lokalplaner fastsættes for de  

 enkelte dele af kommunen med hensyn til:
1) fordelingen af bebyggelsen efter art og anvendelsesformål, 2) bebyggelsesforhold, herunder rammer for bevaring af bebyggelser eller  

 bymiljøer, 3) byfornyelsen i eksisterende bysamfund, 4) forsyningen med offentlig og privat service, 5) institutioner og tekniske anlæg, herunder varmeforsyningsforhold, 6) områder til fritidsformål, 7) trafikbetjeningen, 8) overførsel af arealer til byzone eller sommerhusområder og 9) rækkefølgen for udbygning af arealer til byformål og sommerhusområder.
 Stk. 6. Kommuneplanen kan indeholde retningslinier for andre  

 forhold af betydning for arealanvendelsen og bebyggelsen i kommunen.
 Stk. 7. Kommuneplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse  

 samt den hidtil udførte planlægning og administration.
 § 12 . Kommunalbestyrelsen skal virke for kommuneplanens  

 gennemførelse, herunder ved udøvelse af beføjelser i medfør af lovgivningen,  

 jf. dog §§ 19 og 40.
Stk. 2. Inden for byzoner kan kommunalbestyrelsen modsætte sig  

 udstykning og bebyggelse, som er i strid med kommuneplanens  

 rækkefølgebestemmelser.
Forbud kan dog ikke nedlægges, når det pågældende  

 område er omfattet af en detaljeret byplanvedtægt eller lokalplan, der er  

 tilvejebragt før kommuneplanen.
Stk. 3. Inden for byzoner og sommerhusområder kan  

 kommunalbestyrelsen modsætte sig opførelse af bebyggelse eller ændret  

 anvendelse af bebyggelse eller ubebyggede arealer, når bebyggelsen eller  

 anvendelsen er i strid med bestemmelser i kommuneplanens rammedel.
Forbud kan  

 dog ikke nedlægges, når det pågældende område i kommuneplanen er udlagt til  

 offentligt formål, eller når området er omfattet af en lokalplan eller en  

 byplanvedtægt.
Kapitel 5 Lokalplanlægning § 13. Kommunalbestyrelsen kan tilvejebringe lokalplaner efter  

 reglerne i kapitel 6. En lokalplan må ikke stride mod kommuneplanen,  

 regionplanlægningen for forhold omfattet af § 6, stk. 3 og 4, eller regler  

 eller beslutninger efter § 3.
 Stk. 2. En lokalplan skal tilvejebringes, før der gennemføres  

 større udstykninger eller større bygge- eller anlægsarbejder, herunder  

 nedrivninger af bebyggelse, og i øvrigt når det er nødvendigt for at sikre  

 kommuneplanens virkeliggørelse.
Stk. 3. Hvis en udstykning eller et byggearbejde m.v. som nævnt i  

 stk. 2 er i overensstemmelse med kommuneplanen, påhviler det  

 kommunalbestyrelsen snarest at udarbejde et forslag til lokalplan og derefter  

 fremme sagen mest muligt.
Kommunalbestyrelsen kan i et sådant tilfælde  

 forlange, at udstykkeren eller bygherren yder kommunen bistand til planens  

 udarbejdelse.
 Stk. 4. Bestemmelserne i stk. 2 finder ikke anvendelse, når en  

 lokalplan, en byplanvedtægt eller en reguleringsplan indeholder nærmere  

 regler om udstykningen eller bygge- eller anlægsarbejdet.
 Stk. 5. Miljøministeren kan fastsætte nærmere regler om  

 afgrænsningen af kommunalbestyrelsernes beføjelser og pligter efter stk. 1 og  

 2 for så vidt angår forhold, der er reguleret efter anden lovgivning.
§ 14. Kommunalbestyrelsen kan nedlægge forbud mod, at der retligt  

 eller faktisk etableres forhold, som kan hindres ved en lokalplan.
Forbudet  

 kan højst nedlægges for et år.
Kommunalbestyrelsen tinglyser forbudet på den  

 pågældende ejendom.
Tinglysningen er uden betydning for forbudets gyldighed.
 § 15. En lokalplan skal indeholde oplysninger om planens formål og  

 retsvirkninger.
 Stk. 2. I en lokalplan kan der optages bestemmelser om:
1) overførsel til byzone eller sommerhusområde af arealer, som planen  

 omfatter, 2) områdets anvendelse, herunder om at nærmere angivne arealer forbeholdes  

 til offentlige formål, 3) ejendommes størrelse og afgrænsning, 4) vej- og stiforhold og andre forhold af færdselsmæssig betydning,  

 herunder om adgangsforholdene til færdselsarealer og med henblik på  

 adskillelse af trafikarterne, 5) beliggenhed af spor- og ledningsanlæg, herunder til elforsyning, 6) bebyggelsers beliggenhed på grundene, herunder om den terrænhøjde,  

 hvori en bebyggelse skal opføres, 7) bebyggelsers omfang og udformning, herunder til regulering af  

 boligtætheden, 8) anvendelse af de enkelte bygninger, 9) udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre færdselsarealer, 10) bevaring af landskabstræk i forbindelse med bebyggelse af et område,  

 der inddrages til bymæssig bebyggelse eller sommerhusbebyggelse, 11) tilvejebringelse af eller tilslutning til fællesanlæg i eller uden for  

 det af planen omfattede område som betingelse for ibrugtagen af ny  

 bebyggelse, 12) foretagelse af afskærmningsforanstaltninger såsom anlæg af  

 beplantningsbælte, støjvold, mur og lignende som betingelse for ibrugtagen af  

 ny bebyggelse eller ændret anvendelse af et ubebygget areal, 13) oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om medlemspligt  

 og om foreningens ret og pligt til at forestå etablering, drift og  

 vedligeholdelse af fællesarealer og fællesanlæg, 14) bevaring af eksisterende bebyggelse, således at bebyggelsen kun med  

 tilladelse fra kommunalbestyrelsen må nedrives, ombygges eller på anden måde  

 ændres, 15) friholdelse af et område for ny bebyggelse, når en bebyggelse kan  

 blive udsat for sammenstyrtning, oversvømmelse eller anden skade, der kan  

 medføre fare for brugernes liv, helbred eller ejendom, 16) ophør af gyldigheden af udtrykkeligt angivne tilstandsservitutter,  

 hvis servituttens opretholdelse vil være i strid med lokalplanens formål, og  

 hvis servitutten ikke vil bortfalde som følge af § 18, 17) sammenlægning af lejligheder i eksisterende boligbebyggelse, 18) isolering af eksisterende boligbebyggelse mod støj og 19) forbud mod større byggearbejder på eksisterende bebyggelse, således at  

 sådanne arbejder kun kan udføres med kommunalbestyrelsens tilladelse eller  

 efter krav fra en offentlig myndighed med hjemmel i lovgivningen.
 Stk. 3. I en lokalplan for et område, som overgår til byformål  

 eller til sommerhusbebyggelse, skal der optages bestemmelser til sikring af  

 de forhold, der er nævnt i stk. 2, nr. 2-4.
 Stk. 4. En lokalplan for et område, der skal forblive i landzone,  

 kan indeholde bestemmelse om, at lokalplanen erstatter de tilladelser efter §  

 35, stk. 1, som er nødvendige for lokalplanens virkeliggørelse.
 Stk. 5. Uden for landsbyer kan en lokalplan for landzonearealer,  

 der fastlægges til jordbrugsmæssig anvendelse, ikke indeholde bestemmelser  

 efter stk. 2, nr. 3, 6, 8 eller 9.
 Stk. 6. Miljøministeren kan fastsætte regler om, at der i  

 lokalplaner kan optages bestemmelser om andre forhold end nævnt i stk. 2.
Stk. 7. Miljøministeren kan i overensstemmelse med anden  

 lovgivning fastsætte regler om, at tilladelser og dispensationer, som er  

 nødvendige for en lokalplans virkeliggørelse, anses for meddelt ved  

 lokalplanens gennemførelse.
Miljøministeren kan endvidere fastsætte regler om  

 kommunalbestyrelsens adgang til at dispensere fra sådanne lokalplaner og om  

 andre myndigheders ret til at fremsætte indsigelse mod forslag til sådanne  

 lokalplaner.
 § 16 . En lokalplan skal ledsages af en redegørelse for, hvorledes  

 planen forholder sig til kommuneplanen og øvrig planlægning for området.
 Stk. 2. Redegørelsen skal angive, om lokalplanens virkeliggørelse  

 er afhængig af tilladelser eller dispensationer fra andre myndigheder end  

 kommunalbestyrelsen.
 § 17 . Når et forslag til lokalplan er offentliggjort efter § 24,  

 må ejendomme, der er omfattet af forslaget, ikke bebygges eller i øvrigt  

 udnyttes på en måde, der skaber risiko for en foregribelse af den endelige  

 plans indhold.
 Stk. 2. Efter udløbet af fristen efter § 24 kan  

 kommunalbestyrelsen dog tillade, at en ejendom, der er omfattet af  

 planforslaget, bebygges eller udnyttes efter forslaget, såfremt dette er i  

 overensstemmelse med kommuneplanen og der ikke er tale om at påbegynde et  

 større byggearbejde m.v., jf. § 13, stk. 2.
 Stk. 3. Tilladelse efter stk. 2 kan ikke meddeles, så længe en  

 indsigelse efter § 29 opretholdes eller i tilfælde, hvor miljøministeren har  

 truffet beslutning efter § 3, stk. 4.
 Stk. 4. Stk. 1 finder kun anvendelse indtil den endeligt vedtagne  

 eller godkendte lokalplan er offentliggjort efter § 30 og højst i et år efter  

 forslagets offentliggørelse.
 § 18. Når der er foretaget offentlig bekendtgørelse af en  

 lokalplan efter § 30, må der ikke retligt eller faktisk etableres forhold i  

 strid med planens bestemmelser, medmindre dispensation meddeles efter  

 reglerne i §§ 19 eller 40.
 § 19 . Kommunalbestyrelsen kan dispensere fra bestemmelser i en  

 lokalplan eller en plan m.v., der er opretholdt efter § 68, stk. 2, hvis  

 dispensationen ikke er i strid med principperne i planen, jf. dog § 40.
 Stk. 2. Videregående afvigelser end omhandlet i stk. 1 kan kun  

 foretages ved tilvejebringelse af en ny lokalplan.
 Stk. 3. En bestemmelse i en lokalplan, hvis indhold er fastlagt i  

 overensstemmelse med regler eller beslutninger efter § 3 eller en aftale med  

 en statslig eller en regional myndighed, kan kun fraviges med  

 miljøministerens henholdsvis den pågældende myndigheds samtykke.
 § 20 . Dispensationer efter § 19 kan først meddeles, når der er  

 forløbet 2 uger, efter at kommunalbestyrelsen har givet skriftlig orientering  

 om ansøgningen til:
1) ejere og brugere i det område, der er omfattet af planen, 2) naboerne til den omhandlede ejendom og andre, som efter  

 kommunalbestyrelsens vurdering har interesse i sagen, og 3) de foreninger og lignende med lokalt tilhørsforhold, som over for  

 kommunalbestyrelsen har fremsat skriftlig anmodning om at blive orienteret om  

 ansøgninger.
 Orienteringen skal indeholde oplysning om, at bemærkninger kan fremsendes  

 til kommunalbestyrelsen inden 2 uger.
 Stk. 2. Bestemmelsen i stk. 1 gælder ikke, hvor en forudgående  

 orientering efter kommunalbestyrelsens skøn er af underordnet betydning for  

 de i stk. 1, nr. 1-3, nævnte personer og foreninger.
 Stk. 3. Kommunalbestyrelsen skal give underretning om afgørelsen  

 til dem, der rettidigt har fremsat bemærkninger efter at være orienteret i  

 henhold til stk. 1.
 § 21 . Kommunalbestyrelsen kan bemyndige en grundejerforening  

 eller med de pågældende grundejeres samtykke en beboerforening til at meddele  

 dispensationer som omhandlet i § 19, stk. 1. Grundejer~ eller  

 beboerforeningen skal foretage orientering og underretning efter reglerne i §  

 20.
 Stk. 2. Miljøministeren kan fastsætte regler om, at  

 kommunalbestyrelsen kan betinge en dispensation fra bestemmelser i  

 byplanvedtægter og lokalplaner om parkeringsarealer på egen grund af, at der  

 sker indbetaling til en kommunal parkeringsfond.
Kapitel 6 Planers tilvejebringelse og ophævelse § 22. Region- og kommuneplaner skal revideres hvert fjerde år.  

 Region-, kommune- og lokalplaner kan i øvrigt tilvejebringes og ændres efter  

 reglerne i dette kapitel.
Stk. 2. Før udarbejdelse af et forslag til region- eller  

 kommuneplan eller ændringer hertil indkalder amtsrådet henholdsvis  

 kommunalbestyrelsen ideer, forslag m.v. med henblik på planlægningsarbejdet.  

 Kommunalbestyrelsen kan i øvrigt inddrage offentligheden i det indledende  

 lokalplanarbejde.
Ved mindre ændringer i en kommuneplans rammedel, der ikke  

 strider mod planens hovedprincipper, samt ved uvæsentlige ændringer i planens  

 hovedstruktur kan kommunalbestyrelsen undlade at indkalde ideer, forslag m.v.  

 som angivet i 1. pkt.
Stk. 3. Indkaldelse efter stk. 2 skal indeholde en kort  

 beskrivelse af hovedspørgsmålene i den forestående planlægning.
Indkaldelse  

 sker ved offentlig bekendtgørelse.
Amtsrådet henholdsvis kommunalbestyrelsen  

 fastsætter en frist for afgivelse af ideer, forslag m.v., jf. dog § 23, stk.  

 3.
 § 23 . I forbindelse med revisioner efter § 22, stk. 1, 1. pkt.,  

 skal amtsrådet henholdsvis kommunalbestyrelsen tillige udarbejde en beretning  

 om den hidtidige planlægning og de påtænkte ændringer i planen samt en  

 vurdering af udviklingen.
 Stk. 2. Beretningen offentliggøres samtidig med indkaldelsen efter  

 § 22. Beretningen sendes til miljøministeren og øvrige statslige og kommunale  

 myndigheder, hvis interesser berøres.
 Stk. 3. Amtsrådet henholdsvis kommunalbestyrelsen fastsætter en  

 frist på mindst 8 uger for afgivelse af ideer, forslag m.v. og kommentarer  

 til beretningen.
 Stk. 4. Amtsrådet henholdsvis kommunalbestyrelsen skal forestå en  

 oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.
 § 24 . Efter amtsrådets henholdsvis kommunalbestyrelsens  

 vedtagelse af et planforslag offentliggøres dette med tilhørende redegørelse.  

 Ved offentliggørelsen skal der oplyses om fristen efter stk. 3. Ved  

 offentliggørelse af kommuneplanforslag og ændringer hertil skal der oplyses  

 om reglerne i § 12, stk. 2 og 3. Ved offentliggørelse af lokalplanforslag  

 skal der oplyses om reglerne i § 17.
 Stk. 2. Ethvert medlem af det kommunale råd, der har forlangt sin  

 afvigende mening vedrørende planforslaget tilført rådets beslutningsprotokol,  

 kan forlange, at den afvigende mening offentliggøres samtidig med forslaget  

 tillige med en kort begrundelse, der affattes af medlemmet.
 Stk. 3. Amtsrådet henholdsvis kommunalbestyrelsen fastsætter en  

 frist på mindst 8 uger for fremsættelse af indsigelser m.v. mod  

 planforslaget.
 § 25 . Samtidig med offentliggørelsen efter § 24 sendes  

 planforslaget til miljøministeren og øvrige statslige og kommunale  

 myndigheder, hvis interesser berøres af forslaget.
 § 26 . Samtidig med offentliggørelsen efter § 24 af et forslag til  

 lokalplan skal kommunalbestyrelsen give skriftlig underretning herom til:
1) ejerne af de ejendomme, der er omfattet af forslaget, og lejerne i og  

 brugerne af disse ejendomme, 2) ejerne af ejendomme uden for forslagets gyldighedsområde og lejerne i  

 og brugerne af sådanne ejendomme i den udstrækning, hvor forslaget efter  

 kommunalbestyrelsens skøn har væsentlig betydning for dem, og 3) de foreninger og lignende med lokalt tilhørsforhold, som over for  

 kommunalbestyrelsen har fremsat skriftlig anmodning om at blive underrettet  

 om lokalplanforslag.
 Stk. 2. Hvis forslaget indeholder bestemmelser om servitutbortfald  

 efter § 15, stk. 2, nr. 16, skal kommunalbestyrelsen så vidt muligt give  

 underretning herom til de påtaleberettigede efter servitutdokumentet.
 Stk. 3. Underretningen skal oplyse om fristen efter § 24, stk. 3,  

 og indeholde eventuelle mindretalsudtalelser efter § 24, stk. 2, samt oplyse  

 om reglerne i § 17.
 § 27 . Efter udløbet af fristen efter § 24, stk. 3, kan amtsrådet  

 henholdsvis kommunalbestyrelsen vedtage forslaget endeligt, jf. dog § 3, stk.  

 4, og §§ 28 og 29. Hvis der rettidigt er fremsat indsigelser m.v. mod et  

 lokalplanforslag, kan vedtagelsen af lokalplanen tidligst ske 4 uger efter  

 udløbet af indsigelsesfristen.
 Stk. 2. Vedtagelsen kan gøres betinget af gennemførelsen af de  

 nødvendige ændringer i kommune- og regionplan.
Stk. 3. I forbindelse med den endelige vedtagelse af planen kan  

 der foretages ændring af det offentliggjorte planforslag.
Berører ændringen  

 på væsentlig måde andre myndigheder eller borgere end dem, der ved indsigelse  

 har foranlediget ændringen, kan vedtagelsen af planen ikke ske, før de  

 pågældende har fået lejlighed til at udtale sig.
Ved væsentlige ændringer i  

 et regionplanforslag skal miljøministeren have lejlighed til at udtale sig.  

 Amtsrådet henholdsvis kommunalbestyrelsen fastsætter en frist herfor.
Hvis  

 ændringen er så omfattende, at der reelt foreligger et nyt planforslag, skal  

 dette offentliggøres m.v. efter reglerne i §§ 24-26.
 § 28 . Et planforslag kan ikke vedtages endeligt, hvis en  

 myndighed efter reglerne i § 29 har modsat sig dette skriftligt over for  

 amtsrådet henholdsvis kommunalbestyrelsen inden udløbet af fristen efter §  

 24, stk. 3, eller § 27, stk. 3. Forslaget kan herefter først vedtages, når  

 der er opnået enighed mellem parterne om de nødvendige ændringer.
 Stk. 2. Uafklarede spørgsmål efter stk. 1 kan af parterne  

 indbringes for miljøministeren.
 Stk. 3. Indsigelser efter stk. 1 skal være begrundede.
 § 29 . Miljøministeren kan til varetagelse af statslige interesser  

 fremsætte indsigelse efter § 28 over for et forslag til regionplan eller et  

 forslag til kommuneplan for Københavns eller Frederiksberg Kommune og  

 ændringer til disse planer.
 Stk. 2. Et amtsråd skal fremsætte indsigelse efter § 28 mod  

 forslag til lokalplaner, kommuneplaner og ændringer til kommuneplaner,  

 såfremt planforslaget er i strid med regler eller beslutninger efter § 3  

 eller regionplanlægningen for de emner, der er nævnt i § 6, stk. 3 og 4.  

 Pligten gælder dog ikke, hvis forholdet er af underordnet betydning for  

 regionplanlægningens formål.
 Stk. 3. En statslig myndighed kan fremsætte indsigelse efter § 28  

 mod et lokalplanforslag ud fra de særlige hensyn, som myndigheden varetager.
 § 30 . Amtsrådet henholdsvis kommunalbestyrelsen foretager  

 offentlig bekendtgørelse om den endelige vedtagelse af planen og sender denne  

 til de myndigheder, som er nævnt i § 25. Planen skal være offentligt  

 tilgængelig.
 Stk. 2. Den offentlige bekendtgørelse om kommuneplaner og  

 ændringer hertil og lokalplaner skal indeholde oplysning om reglerne i  

 henholdsvis § 12, stk. 2 og 3, og § 18.
§ 31 . Samtidig med offentliggørelsen efter § 30 af en lokalplan  

 sender kommunalbestyrelsen et eksemplar af den offentliggjorte bekendtgørelse  

 til 1) ejere af ejendomme, der er omfattet af planen, 2) enhver, der rettidigt har fremsat indsigelser m.v. mod planforslaget,  

 og 3) de myndigheder, der er nævnt i § 25, og de foreninger, der er nævnt i §  

 26, stk. 1, nr. 3.
 Stk. 2. Kommunalbestyrelsen lader lokalplanen tinglyse på de  

 ejendomme, der er omfattet af planen.
 § 32 . Et forslag til lokalplan bortfalder, hvis det ikke er  

 vedtaget inden 3 år efter offentliggørelsen.
 Stk. 2. En lokalplan bortfalder, hvis den ikke er offentligt  

 bekendtgjort efter § 30 inden 8 uger efter den endelige vedtagelse.
 § 33 . Kommunalbestyrelsen kan beslutte at ophæve byplanvedtægter  

 og lokalplaner for arealer, der tilbageføres til landzone, og lokalplaner for  

 landzonearealer, når en planlægning for området ikke længere findes  

 nødvendig.
 Stk. 2. Beslutning efter stk. 1 kan først træffes, efter at ejerne  

 af de berørte arealer har haft lejlighed til at udtale sig.  

 Kommunalbestyrelsen fastsætter en frist herfor på mindst 8 uger.
 Stk. 3. Kommunalbestyrelsen giver underretning om beslutninger  

 efter stk. 1 til vedkommende ejere, miljøministeren og amtsrådet.
 Stk. 4. Kommunalbestyrelsen lader ophævede byplanvedtægter og  

 lokalplaner aflyse fra tingbogen.
Kapitel 7 Zoneinddelingen og landzoneadministrationen § 34. Hele landet er opdelt i byzoner, sommerhusområder og  

 landzoner.
Stk. 2. Byzoner er 1) områder, som i en byudviklingsplan er udlagt til bymæssig bebyggelse, 2) områder, som i en bygningsvedtægt er udlagt som byggeområder til  

 bymæssig bebyggelse, 3) områder, som i en byplanvedtægt er udlagt til bymæssig bebyggelse eller  

 offentlige formål, og 4) områder, som i en lokalplan er overført til byzone.
Stk. 3. Sommerhusområder er 1) områder, som i en bygningsvedtægt eller en byplanvedtægt er udlagt til  

 sommerhusbebyggelse, og 2) områder, som i en lokalplan er overført til sommerhusområde.
 Stk. 4. Landzoner er de områder, der ikke er omfattet af stk. 2 og  

 3.
 § 35 . I landzoner må der ikke uden tilladelse fra  

 landzonemyndigheden foretages udstykning, opføres ny bebyggelse eller ske  

 ændring i anvendelsen af bestående bebyggelse og ubebyggede arealer, jf. dog  

 §§ 36-38.
 Stk. 2. Tilladelse efter stk. 1 til udstykning, bebyggelse eller  

 ændret anvendelse, som er omfattet af reglen om lokalplanpligt i § 13, stk.  

 2, kan først meddeles, når den fornødne lokalplan er offentligt bekendtgjort.
Stk. 3. Amtsrådet er landzonemyndighed.
I følgende tilfælde er  

 kommunalbestyrelsen dog landzonemyndighed:
 1) I Københavns og Frederiksberg Kommuner.
 2) I landsbyer, der er entydigt afgrænset i en kommuneplan.
 3) I landzoneområder, der er omfattet af en offentligt bekendtgjort  

 lokalplan.
 Stk. 4. Ansøgeren og kommunalbestyrelsen henholdsvis amtsrådet  

 skal have skriftlig meddelelse om afgørelser efter stk. 1.
 Stk. 5. Tilladelser efter stk. 1 skal offentliggøres.  

 Offentliggørelse kan dog undlades, hvis tilladelsen er i overensstemmelse med  

 en offentligt bekendtgjort lokalplan.
 Stk. 6. Offentliggørelsen af en tilladelse efter stk. 1 skal  

 indeholde oplysning om bestemmelserne i §§ 59 og 60.
 § 36 . Tilladelse efter § 35, stk. 1, kræves ikke til:
 1) Udstykning efter landbrugslovens § 8, stk. 4, til samdrift med en  

 bestående landbrugsejendom.
 2) Udstykning af en skovejendom efter landbrugslovens § 4, stk. 2.
 3) Byggeri, der er erhvervsmæssigt nødvendigt for den pågældende ejendoms  

 drift som landbrugs- eller skovbrugsejendom eller for udøvelse af  

 fiskerierhvervet, jf. dog stk. 2.
 4) Ibrugtagen af bebyggelse eller arealer til landbrug eller skovbrug  

 eller til brug for udøvelse af fiskerierhvervet.
 5) Udstykning, byggeri eller ændret anvendelse i det omfang, dette  

 udtrykkeligt er tilladt i en lokalplan, der er tilvejebragt efter reglerne i  

 denne lov.
 6) Indvinding af råstoffer i jorden.
 7) Byggeri, der efter bygningsreglement for småhuse er fritaget for krav  

 om byggetilladelse, og som ikke medfører oprettelse af en ny bolig.
 8) Byggeri, der i bygningsreglement er fritaget for krav om  

 byggetilladelse, og som etableres til brug for offentlige trafik-,  

 forsynings- eller varslingsanlæg eller radio- og tv-modtagelse.
 9) Til- og ombygning af helårshus, hvorved husets samlede bruttoetageareal  

 ikke overstiger 250 m2.
 10) Helårsboligs overgang til anvendelse som fritidsbolig.
 Stk. 2. Der kræves dog tilladelse efter § 35, stk. 1, for så vidt  

 angår beliggenheden og udformningen af bygninger som omhandlet i stk. 1, nr.  

 3, der opføres uden tilknytning til ejendommens hidtidige bebyggelsesarealer.
 § 37. Bygninger, der ikke længere er nødvendige for driften af en  

 landbrugsejendom, kan uden tilladelse efter § 35, stk. 1, tages i brug til  

 håndværks- og industrivirksomhed samt lager- og kontorformål m.v. på  

 betingelse af:
1) at virksomheden etableres i bestående bygninger, der ikke om~ eller  

 tilbygges i væsentligt omfang, og 2) at bygningerne ikke er opført inden for de seneste 5 år.
 Stk. 2. I tilknytning til de bygninger, der er nævnt i stk. 1, kan  

 der endvidere etableres et mindre ikke skæmmende oplag efter  

 kommunalbestyrelsens nærmere bestemmelse.
 § 38. Anvendelse af bygninger til den virksomhed, der er nævnt i §  

 37, må kun ske efter forudgående anmeldelse til kommunalbestyrelsen.  

 Kommunalbestyrelsen skal påse, om betingelserne efter § 37 er opfyldt.  

 Såfremt kommunalbestyrelsen ikke har gjort indsigelse inden 2 uger fra den  

 dag, anmeldelsen er modtaget, kan bygningerne tages i brug.
Kapitel 8 Sommerhusområder § 39 . I sommerhusområder må der, medmindre andet er fastsat i en  

 lokalplan eller i en af de planer m.v., der er opretholdt ved § 68, stk. 2,  

 ikke uden kommunalbestyrelsens tilladelse opføres eller indrettes mere end  

 een bolig på en selvstændigt matrikuleret ejendom.
 § 40 . En bolig i et sommerhusområde må bortset fra kortvarige  

 ferieophold m.v. ikke anvendes til overnatning i perioden fra 1. oktober til  

 31. marts, medmindre boligen blev anvendt til helårsbeboelse, da området blev  

 udlagt til sommerhusområde, og retten til helårsbeboelse ikke senere er  

 bortfaldet, jf. § 56, stk. 2.
 Stk. 2. Kommunalbestyrelsen kan i særlige tilfælde dispensere fra  

 forbudet i stk. 1. En dispensation bortfalder ved ejerskifte, og når boligen  

 ikke længere anvendes til helårsbeboelse.
§ 41. En pensionist, der ejer en bolig i et sommerhusområde, har  

 en personlig ret til at benytte boligen til helårsbeboelse, når pensionisten  

 har ejet ejendommen i 8 år.
Retten til helårsbeboelse bortfalder dog, hvis  

 der nedlægges forbud mod, at boligen anvendes til helårsbeboelse efter  

 reglerne om boligtilsyn i kapitel VIII i lov om byfornyelse og  

 boligforbedring.
Bestemmelserne i kapitel VII i lov om midlertidig regulering  

 af boligforholdene finder ikke anvendelse på boliger, der benyttes til  

 helårsbeboelse efter 1. pkt.
 Stk. 2. Ved pensionist forstås en person på 67 år og derover, en  

 person over 60 år, der oppebærer pension eller efterløn, samt en  

 førtidspensionist i henhold til lov om social pension.
Stk. 3. En pensionists ægtefælle, samlever eller nært beslægtede  

 kan sammen med pensionisten benytte boligen til helårsbeboelse.
Efter  

 pensionistens død kan ægtefællen, samleveren eller den nært beslægtede  

 fortsætte med at benytte boligen til helårsbeboelse.
Ved fraflytning  

 bortfalder denne ret.
 Stk. 4. Dør pensionisten uden at efterlade sig en ægtefælle eller  

 samlever, har en anden person, der har haft fælles husstand med pensionisten,  

 ret til at fortsætte med at benytte boligen til helårsbeboelse.
 Stk. 5. Retten efter stk. 3 og 4 bortfalder ved fraflytning.
Kapitel 9 Servitutter § 42 . En ejer af fast ejendom kan kun med forudgående samtykke  

 fra kommunalbestyrelsen gyldigt pålægge ejendommen servitutbestemmelser om  

 forhold, hvorom der kan optages bestemmelser i en lokalplan.
Samtykke efter  

 1. pkt. kan ikke meddeles i tilfælde, hvor der som følge af § 13, stk. 2,  

 skal tilvejebringes en lokalplan.
Stk. 2. Kommunalbestyrelsens beslutning efter stk. 1 skal påføres  

 servitutdokumentet.
Hvis samtykke meddeles, eller hvis ejendommen ejes af  

 kommunen, skal påtegningen udtrykkeligt angive, at tilvejebringelse af en  

 lokalplan ikke er påkrævet.
 § 43 . Kommunalbestyrelsen kan ved påbud eller forbud sikre  

 overholdelsen af servitutbestemmelser om forhold, hvorom der kan optages  

 bestemmelser i en lokalplan.
 § 44 . Bestemmelserne i §§ 42 og 43 finder ikke anvendelse på  

 servitutter, der er pålagt af offentlige myndigheder med hjemmel i  

 lovgivningen.
Kapitel 10 Tilbageførsel § 45 . Kommunalbestyrelsen kan beslutte at tilbageføre arealer  

 fra byzone eller sommerhusområde til landzone i overensstemmelse med  

 kommuneplanen.
 Stk. 2. Kommunalbestyrelsen kan endvidere efter ansøgning fra  

 vedkommende ejer tilbageføre et areal fra byzone eller sommerhusområde til  

 landzone, når arealet grænser til landzone, og når tilbageførslen er  

 ubetænkelig ud fra planlægningsmæssige hensyn.
 Stk. 3. Beslutning efter stk. 1 kan først træffes, efter at ejerne  

 af de berørte arealer har haft lejlighed til at fremsætte bemærkninger inden  

 en af kommunalbestyrelsen fastsat frist, der skal være mindst 8 uger.
Stk. 4. Kommunalbestyrelsen giver særskilt underretning om  

 beslutninger efter stk. 1 og 2 til vedkommende ejere og til miljøministeren  

 og amtsrådet.
Endvidere underrettes panthavere og andre indehavere af  

 tinglyste rettigheder over ejendommene.
 Stk. 5. Underretning til ejere og panthavere skal indeholde  

 oplysning om reglerne i § 46.
 § 46 . Ved tilbageførsel af privat ejede arealer til landzone  

 efter § 45 kan der ydes erstatning for udgifter, ejeren har afholdt med  

 henblik på ejendommens udnyttelse i byzone.
 Stk. 2. Erstatningsfastsættelsen sker under hensyn til forholdene  

 på tidspunktet for kommunalbestyrelsens beslutning efter § 45, stk. 1 og 2.
 Stk. 3. Krav om erstatning efter stk. 1 skal fremsættes skriftligt  

 over for kommunalbestyrelsen senest 12 uger efter, at ejeren har fået  

 meddelelse om kommunalbestyrelsens beslutning efter § 45, stk. 1 og 2.  

 Kommunalbestyrelsen underretter amtsrådet og miljøministeren om  

 erstatningskravet.
Stk. 4. Mindelig overenskomst om erstatningens størrelse skal  

 tiltrædes af miljøministeren og amtsrådet.
Opnås mindelig overenskomst ikke  

 senest 8 uger efter udløbet af den i stk. 3 nævnte frist, skal  

 kommunalbestyrelsen indbringe erstatningsspørgsmålet for  

 taksationsmyndighederne efter lov om offentlige veje, jf. § 50.
Stk. 5. Staten og amtskommunen betaler hver 1/3 af kommunens  

 udgifter til erstatning og sagsomkostninger.
I Københavns og Frederiksberg  

 Kommuner betaler staten 1/3 af kommunens udgifter og sagsomkostninger.
Kapitel 11 Ekspropriation, overtagelse m.v.
 § 47 . Kommunalbestyrelsen kan ekspropriere fast ejendom, der  

 tilhører private, eller private rettigheder over fast ejendom, når  

 ekspropriationen vil være af væsentlig betydning for at sikre gennemførelsen  

 af en byudvikling i overensstemmelse med kommuneplanen eller for  

 virkeliggørelsen af en lokalplan eller en byplanvedtægt.
 Stk. 2. Ved ekspropriation til erhvervelse af ejendomsret  

 bortfalder alle rettigheder over det eksproprierede, medmindre andet  

 bestemmes i det enkelte tilfælde.
 Stk. 3. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
 § 48 . Når en lokalplan eller en byplanvedtægt har forbeholdt en  

 ejendom til et offentligt formål, kan ejeren forlange ejendommen overtaget af  

 kommunen mod erstatning.
Stk. 2. Når en lokalplan eller en byplanvedtægt har forbeholdt en  

 del af en ejendom til et offentligt formål, kan ejeren forlange den  

 pågældende del af ejendommen overtaget af kommunen mod erstatning.
Hvis  

 restejendommen ikke kan udnyttes på rimelig måde som selvstændig ejendom, kan  

 ejeren forlange hele ejendommen overtaget af kommunen.
 Stk. 3. Overtagelsespligten efter stk. 1 og 2, 1. pkt., påhviler  

 dog kun kommunen, hvis det pågældende areal ikke kan udnyttes på en økonomisk  

 rimelig måde i overensstemmelse med den faktiske udnyttelse af de omliggende  

 ejendomme.
 § 49 . Når det i en lokalplan eller en byplanvedtægt er bestemt,  

 at en bebyggelse ikke må nedrives uden tilladelse fra kommunalbestyrelsen, og  

 tilladelsen nægtes, kan ejeren forlange ejendommen overtaget af kommunen mod  

 erstatning.
 Stk. 2. Overtagelsespligten efter stk. 1 påhviler dog kun  

 kommunen, hvis der er et væsentligt misforhold mellem ejendommens  

 afkastningsgrad og afkastningsgraden for ejendomme med en lignende  

 beliggenhed og benyttelse, som ikke er omfattet af et nedrivningsforbud.
 Stk. 3. Bestemmelserne i stk. 1 og 2 finder tilsvarende  

 anvendelse, når en ejendom helt eller delvis er omfattet af et forbud mod  

 større byggearbejder, jf. § 15, stk. 2, nr. 19.
 § 50 . Taksationsmyndighederne efter lov om offentlige veje  

 fastsætter erstatning for ekspropriation efter § 47 og for tilbageførsel  

 efter § 46. Disse myndigheder afgør endvidere spørgsmål om berettigelsen af  

 krav efter §§ 48 og 49.
 Stk. 2. Om sagernes behandling for taksationsmyndighederne og  

 erstatningens fastsættelse og udbetaling m.v. finder §§ 51-56 og §§ 59-67 i  

 lov om offentlige veje tilsvarende anvendelse.
Kapitel 12 Tilsyn § 51 . Kommunalbestyrelsen påser overholdelsen af denne lov og af  

 de regler, der er fastsat med hjemmel i loven, samt af bestemmelserne i  

 lokalplaner og i de efter § 68, stk. 2, opretholdte vedtægter og planer m.v.,  

 jf. dog stk. 2.
 Stk. 2. Amtsrådet påser overholdelsen af §§ 35 og 36 og regler,  

 der med hjemmel i § 3 er fastsat for administrationen af §§ 35 og 36,  

 medmindre kommunalbestyrelsen er landzonemyndighed i det pågældende område,  

 jf. § 35, stk. 2.
 Stk. 3. Kommunalbestyrelsen skal foretage indberetning til  

 amtsrådet, når kommunalbestyrelsen får kendskab til et ulovligt forhold i  

 tilfælde, hvor amtsrådet efter stk. 2 er tilsynsmyndighed.
 Stk. 4. Kommunalbestyrelsen henholdsvis amtsrådet påser, at påbud  

 og forbud efter denne lov efterkommes, og at vilkår fastsat i tilladelser,  

 dispensationer m.v. overholdes.
 Stk. 5. Kommunalbestyrelsen henholdsvis amtsrådet skal foranledige  

 et ulovligt forhold lovliggjort, medmindre forholdet har underordnet  

 betydning.
Kapitel 13 Administrative bestemmelser m.v.
 § 52 . Miljøministeren bistår amtsråd og kommunalbestyrelser med  

 vejledning efter denne lov.
 Stk. 2. Miljøministeren kan nedsætte sagkyndige råd til at rådgive  

 myndighederne i spørgsmål om fysisk planlægning.
 Stk. 3. Miljøministeren kan bemyndige en under ministeriet  

 oprettet styrelse eller tilsvarende institution til at udøve de beføjelser,  

 der i denne lov er tillagt ministeren.
 Stk. 4. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 3,  

 herunder at afgørelserne ikke skal kunne indbringes for ministeren.
 § 53. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
§ 54 . Miljøministeren kan fastsætte regler om gebyrer til dækning  

 af myndighedernes omkostninger ved administration og tilsyn efter loven.
Der  

 er udpantningsret for gebyrer.
§ 55 . Betingelser, der er knyttet til en tilladelse eller en  

 dispensation efter denne lov og bestemmelser efter § 37, stk. 2, er bindende  

 for ejere og indehavere af andre rettigheder over ejendommen uden hensyn til,  

 hvornår retten er stiftet.
Amtsrådet henholdsvis kommunalbestyrelsen lader  

 betingelser af varig interesse tinglyse på ejendommen på ejerens bekostning.  

 Der er udpantningsret for det udlagte beløb.
 § 56. En tilladelse eller dispensation efter denne lov bortfalder,  

 hvis den ikke er udnyttet inden 3 år efter, at den er meddelt.
 Stk. 2. En hidtidig ret til at udnytte en ejendom på en måde, som  

 er i strid med en lokalplan eller en efter § 68, stk. 2, opretholdt plan,  

 eller som ville kræve tilladelse eller dispensation efter denne lov,  

 bortfalder, når retten ikke har været udnyttet i 3 på hinanden følgende år.
 § 57 . Miljøministeriets, amtsrådets og kommunalbestyrelsens  

 personale og personer med bemyndigelse fra de pågældende myndigheder har uden  

 retskendelse adgang til enhver ejendom i tilsynsøjemed, jf. § 51, og efter  

 forudgående underretning til ejeren eller brugeren for at foretage tekniske  

 forarbejder til forberedelse af beslutninger efter denne lov.
 Stk. 2. Legitimation skal forevises efter anmodning.
 Stk. 3. Politiet yder nødvendig bistand til at opnå den i stk. 1  

 nævnte adgang.
Kapitel 14 Klage og søgsmål § 58. Amtsråds og kommunalbestyrelsers afgørelser om forhold, der  

 er omfattet af denne lov, kan påklages til miljøministeren for så vidt angår  

 retlige spørgsmål, jf. dog stk. 2-6.
 Stk. 2. Kommunalbestyrelsers afgørelser efter § 47, stk. 1, kan  

 påklages til miljøministeren.
 Stk. 3. Amtsråds og kommunalbestyrelsers afgørelser efter § 35,  

 stk. 1, kan påklages til Overfredningsnævnet, når klagen indeholder  

 spørgsmål, som efter nævnets vurdering har meget væsentlig interesse i  

 forhold til lovens formål, eller klage indgives af miljøministeren.
 Stk. 4. Miljøministeren afgør andre klager over afgørelser efter §  

 35, stk. 1.
Stk. 5. Miljøministerens og Overfredningsnævnets afgørelser efter  

 stk. 1-4 kan ikke påklages til anden administrativ myndighed.
Det samme  

 gælder kommunalbestyrelsernes afgørelser efter § 40, stk. 2.
 Stk. 6. Foreningers afgørelser efter § 21, stk. 1, kan påklages  

 til kommunalbestyrelsen.
 § 59. Klageberettiget efter § 58 er enhver med retlig interesse i  

 sagens udfald.
§ 60. Klage skal være indgivet skriftligt inden 4 uger efter, at  

 afgørelsen er meddelt.
Er afgørelsen offentligt bekendtgjort, regnes  

 klagefristen dog altid fra bekendtgørelsen.
I tilfælde, hvor en afgørelse  

 træffes indirekte og således ikke meddeles eller offentliggøres, regnes  

 fristen fra det tidspunkt, hvor klageren har fået kendskab til afgørelsen.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
Stk. 2. Klage efter § 58, stk. 3 og 4, indgives til den myndighed,  

 der har truffet afgørelsen.
Amtsrådet henholdsvis kommunalbestyrelsen  

 videresender klagen til Overfredningsnævnet ledsaget af den påklagede  

 afgørelse og det materiale, der er indgået i sagens bedømmelse.
Andre klager  

 indgives til klagemyndigheden.
 Stk. 3. Ved rettidig klage efter § 58, stk. 1, kan miljøministeren  

 bestemme, at en af kommunalbestyrelsen meddelt tilladelse ikke må udnyttes.  

 Er et bygge- eller anlægsarbejde iværksat, kan ministeren give meddelelse om  

 standsning af dette.
 Stk. 4. Rettidig klage efter § 58, stk. 2-4, har opsættende  

 virkning for den påklagede afgørelse, medmindre klagemyndigheden bestemmer  

 andet.
 Stk. 5. Klagemyndigheden påser, at den, som har modtaget en  

 tilladelse, underrettes om klagen.
 § 61 . Når det er foreneligt med planlægningsmæssige hensyn og med  

 hensynet til offentlighedens medvirken i planlægningen, kan miljøministeren i  

 forbindelse med afgørelse af en klagesag efter § 58, stk. 1, se bort fra  

 reglerne om lokalplaner og dispensationer, når klagen vedrører en  

 foranstaltning, der er udført.
§ 62 . Søgsmål til prøvelse af afgørelser om forhold, der er  

 omfattet af denne lov, skal være anlagt inden 6 måneder efter, at afgørelsen  

 er meddelt.
For afgørelser, hvorom der er udfærdiget offentlig  

 bekendtgørelse, regnes søgsmålsfristen fra bekendtgørelsen.
 Stk. 2. Søgsmål til prøvelse af afgørelser, der er truffet af en  

 forening efter bemyndigelse fra kommunalbestyrelsen, jf. § 21, stk. 1, kan  

 ikke anlægges, før klageadgangen til kommunalbestyrelsen, jf. § 58, stk. 6,  

 er udnyttet.
Stk. 3. Overtrædelse af bestemmelser i en lokalplan eller en af de  

 efter § 68, stk. 2, opretholdte vedtægter og planer m.v. kan gøres gældende  

 under et civilt søgsmål mod den, der har begået overtrædelsen eller har  

 ansvaret for den ulovlige tilstands opretholdelse.
Dette gælder dog ikke  

 søgsmål om lovliggørelse, når dispensation er meddelt efter reglerne i §§ 19  

 eller 40.
 Stk. 4. Spørgsmål, der kan prøves af taksationsmyndighederne, jf.  

 § 50, kan ikke indbringes for domstolene, før overtaksationskommissionens  

 afgørelse foreligger.
 Stk. 5. Søgsmål om ekspropriation efter denne lov anlægges ved den  

 landsret, under hvilken ejendommen er beliggende.
Kapitel 15 Lovliggørelse og straf § 63 . Det påhviler den til enhver tid værende ejer af en ejendom  

 at berigtige et ulovligt forhold.
Består forholdet i en ulovlig brug af  

 ejendommen, påhviler pligten tillige brugeren.
Stk. 2. De i § 51 nævnte myndigheder kan på ejerens bekostning  

 lade et påbud om at berigtige et ulovligt forhold tinglyse på ejendommen.
Når  

 forholdet er berigtiget, skal vedkommende myndighed lade påbudet aflyse fra  

 tingbogen.
Stk. 3. Når et ved dom meddelt påbud om at berigtige et ulovligt  

 forhold ikke efterkommes inden den i dommen fastsatte frist og inddrivelse af  

 tvangsbøder ikke kan antages at føre til, at påbudet efterkommes, kan  

 vedkommende myndighed foretage det nødvendige til forholdets berigtigelse på  

 ejerens bekostning.
Der er udpantningsret for beløbet.
§ 64 . Medmindre højere straf er forskyldt efter den øvrige  

 lovgivning, straffes med bøde den, der 1) overtræder bestemmelser i en lokalplan eller en af de efter § 68, stk.  

 2, opretholdte vedtægter og planer m.v., 2) overtræder § 35, stk. 1, § 39 og § 40, stk. 1, 3) tilsidesætter vilkår for en tilladelse eller dispensation m.v. efter  

 loven eller de i medfør af loven udfærdigede forskrifter eller planer eller  

 tilsidesætter kommunalbestyrelsens bestemmelser efter § 37, stk. 2, eller 4) undlader at efterkomme et påbud eller forbud, der er udstedt i henhold  

 til loven eller de i medfør af loven udfærdigede forskrifter, herunder påbud  

 om at berigtige et ulovligt forhold.
Stk. 2. Er overtrædelsen begået af et aktieselskab, andelsselskab  

 el.lign., kan der pålægges selskabet som sådant bødeansvar.
Er overtrædelsen  

 begået af staten, en amtskommune, en kommune eller et kommunalt fællesskab,  

 jf. § 60 i lov om kommunernes styrelse, kan der pålægges den pågældende  

 myndighed eller det kommunale fællesskab bødeansvar.
Kapitel 16 Ikrafttrædelses- og overgangsbestemmelser § 65 . Loven træder i kraft den 1. januar 1992. § 41 træder dog i  

 kraft den 1. oktober 1991. § 67, stk. 1, nr. 5, træder i kraft ved  

 miljøministerens bekendtgørelse for så vidt angår ophævelse af § 3, stk. 3,  

 om nedsættelse af Tilbudspligtnævnet i lov nr. 328 af 18. juni 1969 om  

 tilbudspligt.
§ 66 . Sager, der er indbragt for miljøministeren, Planstyrelsen,  

 Miljøankenævnet eller Tilbudspligtnævnet før lovens ikrafttræden,  

 færdigbehandles efter de hidtil gældende regler.
Det samme gælder forslag til  

 planer, når forslaget er offentliggjort før den 1. januar 1992. Forslag til  

 planer kan dog færdigbehandles efter de hidtil gældende regler, hvis  

 forslaget er offentliggjort før den 1. juli 1992.
 § 67 . Ved lovens ikrafttræden ophæves:
1) Lov om lands- og regionplanlægning, jf. lovbekendtgørelse nr. 921 af  

 22. december 1989, 2) lov om kommuneplanlægning, jf. lovbekendtgørelse nr. 918 af 22.  

 december 1989, 3) lov om by- og landzoner, jf. lovbekendtgørelse nr. 919 af 22. december  

 1989, 4) lov nr. 123 af 1. april 1980 om ekspropriation til byudvikling, 5) lov nr. 328 af 18. juni 1969 om tilbudspligt, 6) lov nr. 305 af 30. juni 1922 om visse bestemmelser om parcelsalg, 7) kapitel 2 og § 12, stk. 3, i lov om sommerhuse og  

 campering m.v., jf. lovbekendtgørelse nr. 920 af 22. december 1989, 8) §§ 2 og 3 i lov nr. 207 af 25. maj 1983 om ændring af lov  

 om sommerhuse og campering m.v., og 9) § 24, stk. 1, nr. 1 og 2, stk. 3 og stk. 5, §§ 27, 28  

 a-28 d samt § 28 f, stk. 1, nr. 1 og 2, og stk. 3, i  

 lov om frikommuner, jf. lovbekendtgørelse nr. 571 af 8. august 1990.
 Stk. 2. Ved lovens ikrafttræden foretages følgende ændringer:
 1) I lov om beskatning af fortjeneste ved afståelse af fast ejendom, jf.  

 lovbekendtgørelse nr. 558 af 6. september 1988, som senest ændret ved lov nr.  

 386 af 13. juni 1990, ændres i § 7, stk. 1, »lov om  

 kommuneplanlægning« til: »lov om planlægning«.
 2) I lov om frigørelsesafgift m.v. af fast ejendom, jf. lovbekendtgørelse  

 nr. 441 af 26. september 1985, som senest ændret ved lov nr. 138 af 7. marts  

 1990, ændres i § 8 A »by- og landzonelovens § 2 A« til:  

 »lov om planlægning § 45«.
 3) I lov om vurdering af landets faste ejendomme, jf. lovbekendtgørelse  

 nr. 437 af 14. august 1984, som senest ændret ved lov nr. 59 af 7. februar  

 1990, ændres i § 4 A og § 14, stk. 5, »lov om by- og  

 landzoner« til: »lov om planlægning«.
 § 68. Region-, kommune- og lokalplaner, der er tilvejebragt efter  

 de hidtidige planlove, opretholdes, indtil de ændres efter reglerne i denne  

 lov.
 Stk. 2. Følgende planer m.v. i henhold til den hidtidige bygge- og  

 byplanlovgivning bortfalder i den udstrækning, de er uforenelige med en  

 lokalplan, og kan i øvrigt ophæves ved bestemmelser herom i en lokalplan:  

 Byplanvedtægter, markplaner, reguleringsplaner, udredningsplaner,  

 retningsplaner, magelægsplaner, beslutninger om friholdelse af et område for  

 bebyggelse samt beslutninger om bevaring af bebyggelsers ydre fremtræden.
 § 69 . Bekendtgørelser, cirkulærer og vejledninger efter hidtidig  

 planlovgivning, jf. § 67, stk. 1, nr. 1-8, opretholdes, indtil de ophæves  

 eller afløses af forskrifter med hjemmel i denne lov.
 Stk. 2. Frikommuneregulativer, der er godkendt efter de i § 67,  

 stk. 1, nr. 9, nævnte bestemmelser, bevarer deres gyldighed indtil udgangen  

 af 1993.
 § 70. Loven gælder ikke for Færøerne og Grønland.
Oprindeligt fremsat forslag Kapitel 1 Formål § 1. Loven skal sikre, at den sammenfattende planlægning forener  

 de samfundsmæssige interesser i arealanvendelsen og medvirker til at værne  

 landets natur og miljø , så samfundsudviklingen kan ske på et bæredygtigt  

 grundlag i respekt for menneskets livsvilkår og for bevarelsen af dyre- og  

 plantelivet.
 Stk. 2. Loven tilsigter særligt:
1) at der ud fra en planmæssig og samfundsøkonomisk helhedsvurdering sker  

 en hensigtsmæssig udvikling i hele landet og i de enkelte amtskommuner og  

 kommuner, 2) at der skabes og bevares værdifulde bebyggelser, bymiljøer og  

 landskaber, 3) at forurening af luft, vand og jord samt støjulemper forebygges, og 4) at offentligheden i videst muligt omfang inddrages i  

 planlægningsarbejdet.
Kapitel 2 Landsplanlægning § 2. Miljøministeren er ansvarlig for den sammenfattende fysiske  

 landsplanlægning og for at der foretages de undersøgelser, som er nødvendige  

 herfor.
 Stk. 2. Efter nyvalg til Folketinget afgiver miljøministeren en  

 redegørelse om landsplanarbejdet til Folketingets miljø- og  

 planlægningsudvalg.
 § 3 . Miljøministeren kan fastsætte regler for anvendelsen af  

 lovens beføjelser og for indholdet af planlægningen efter loven.
Stk. 2. Miljøministeren kan tillægge regler efter stk. 1  

 retsvirkning som regionplaner.
Ministeren kan endvidere i særlige tilfælde  

 bestemme, at bygge- og anlægsarbejder, der er forudsat i en regel efter stk.  

 1, kan iværksættes uden kommune- og lokalplan og uden tilladelse efter § 35,  

 stk. 1.
 Stk. 3. Miljøministeren kan pålægge amtsråd og kommunalbestyrelser  

 at bringe lovens bestemmelser i anvendelse, herunder tilvejebringe en plan  

 med et nærmere bestemt indhold.
 Stk. 4. Miljøministeren kan beslutte at overtage amtsråds og  

 kommunalbestyrelsers beføjelser efter loven i sager, der berører andre  

 myndigheders lovbestemte opgaver eller har større betydning.
 § 4 . I forbindelse med forsøg, der tilsigter at fremme lovens  

 formål, kan miljøministeren yde økonomisk støtte og fritage amtsråd og  

 kommunalbestyrelser for at overholde lovens regler.
Stk. 2. Når et forsøg, der indebærer en fravigelse fra lovens  

 regler, er godkendt, bekendtgøres der i Lovtidende en meddelelse herom.
I  

 meddelelsen gives der oplysning om, hvor borgerne kan gøre sig bekendt med  

 forsøgstilladelsen.
§ 5 . Miljøministeren kan pålægge amtsråd og kommunalbestyrelser  

 at tilvejebringe oplysninger til brug for landsplanarbejdet.
Oplysningerne  

 kan forlanges afgivet i en bestemt form.
 Stk. 2. Offentlige myndigheder samt koncessionerede og tilsvarende  

 virksomheder skal give oplysninger om forberedelse eller udførelse af  

 undersøgelser, planlægning og større anlægsdispositioner, som kan få  

 betydning for landsplanlægningen.
 Stk. 3. Private virksomheder skal efter anmodning fra  

 miljøministeren give de oplysninger og foretage de undersøgelser, der er  

 nødvendige for en vurdering af de miljømæssige konsekvenser, når de påtænker  

 at etablere større enkeltanlæg, der må antages at påvirke miljøet i væsentlig  

 grad.
Kapitel 3 Regionplanlægningen § 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2. Regionplanlægningen må ikke stride mod regler eller  

 beslutninger efter § 3.
 Stk. 3. Regionplanen skal på grundlag af en samlet vurdering af  

 udviklingen i amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlæg og andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) beliggenheden af arealer til butiksformål og den maksimale størrelse af  

 de enkelte butiksvirksomheder inden for de forudsatte detailhandelsoplande, 6) varetagelsen af de jordbrugsmæssige interesser, herunder udpegningen og  

 sikringen af de særligt værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8) varetagelsen af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelsen og beskyttelsen af vandressourcerne, 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
 Stk. 4. I Københavns og Frederiksberg Kommuner og i Københavns,  

 Frederiksborg og Roskilde Amtskommuner skal regionplanlægningen udføres på  

 grundlag af en vurdering af udviklingen i området som helhed, og der skal  

 yderligere fastsættes retningslinier for:
1) fordelingen af den fremtidige byggeaktivitet i byzone og rækkefølgen  

 herfor og 2) vandforsyningen og spildevandsafledningen.
 Stk. 5. Regionplanen kan omhandle andre forhold end nævnt i stk. 3  

 og 4.
 Stk. 6. I de i stk. 4 nævnte områder skal de regionale  

 retningslinier fastsættes med særlig hensyntagen til den kollektive  

 trafikplan for det samlede område.
 Stk. 7. Regionplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse,  

 samt den hidtil udførte planlægning og administration.
 Stk. 8. Redegørelsen for den del af regionplanen, der indeholder  

 retningslinier for de i stk. 3, nr. 4, nævnte anlæg, skal indeholde en  

 vurdering af de miljømæssige konsekvenser.
 § 7 . Efter anmodning fra amtsrådet eller Københavns eller  

 Frederiksberg Kommunalbestyrelse skal myndigheder samt koncessionerede og  

 tilsvarende virksomheder give de oplysninger, der er nødvendige for  

 regionplanlægningen.
 Stk. 2. Der skal gives amtsrådet eller Københavns eller  

 Frederiksberg Kommunalbestyrelse lejlighed til at udtale sig inden en  

 statslig myndighed eller en koncessioneret eller tilsvarende virksomhed  

 træffer beslutning om beliggenheden eller udførelsen af større anlæg eller  

 institutioner inden for amtskommunens eller kommunens område.
 Stk. 3. Private virksomheder skal give amtsrådet eller Københavns  

 eller Frederiksberg Kommunalbestyrelse de oplysninger og foretage de  

 undersøgelser, der er nødvendige for en vurdering af de miljømæssige  

 konsekvenser, når de påtænker at etablere de i § 6, stk. 3, nr. 4, omhandlede  

 anlæg inden for amtskommunens eller kommunens område.
§ 8 . Miljøministeren kan fastsætte nærmere regler om hvilke  

 anlæg, der er omfattet af § 6, stk. 3, nr. 4. Anlæg, der vedtages i  

 enkeltheder ved særlig lov, er dog altid undtaget.
Ministeren kan endvidere  

 fastsætte regler om, hvilke mindsteoplysninger, der er nødvendige, for at en  

 miljømæssig vurdering kan foretages.
§ 9 . Amtsråd og kommunalbestyrelser skal virke for gennemførelse  

 af regionplanens retningslinier for forhold omfattet af § 6, stk. 3 og 4,  

 herunder ved udøvelse af beføjelser i medfør af lovgivningen.
Deres  

 planlægning og anlægsvirksomhed må ikke stride mod regionplanlægningen for  

 disse forhold.
 § 10 . Midlerne i de pr. den 31. december 1980 bestående fonde for  

 frigørelses- og afståelsesafgift kan anvendes til:
1) betaling af amtskommunens andel af erstatning og sagsomkostninger efter  

 § 46, 2) finansiering af primærkommunernes overtagelse af fast ejendom efter § 8  

 i lov om frigørelsesafgift m.v. af fast ejendom, jf. lovbekendtgørelse nr.  

 441 af 26. september 1985, og 3) udlån til erhvervelse af fast ejendom, etablering af anlæg, bygninger  

 og andre foranstaltninger til virkeliggørelse af region- og  

 kommuneplanlægningen.
 Stk. 2. Lån efter stk. 1, nr. 3, kan ydes til primær- og  

 amtskommuner og fælleskommunale selskaber samt private virksomheder, der  

 forestår forsynings- og servicevirksomhed m.v. af almen karakter i  

 amtskommunen.
 Stk. 3. De nærmere regler for lån efter stk. 1, nr. 3 og stk. 2,  

 fastsættes af miljøministeren.
Kapitel 4 Kommuneplanlægning § 11. For hver kommune skal der foreligge en kommuneplan.
 Stk. 2. Kommuneplanen må ikke stride mod regionplanlægningen for  

 forhold omfattet af § 6, stk. 3 og 4, eller regler eller beslutninger efter §  

 3.
 Stk. 3. I kommuneplanen fastlægges for hele kommunen en  

 hovedstruktur og for de enkelte dele af kommunen rammer for lokalplanernes  

 indhold.
 Stk. 4. Hovedstrukturen angiver de overordnede mål for udvikling  

 og arealanvendelse i kommunen, herunder udbygning med boliger og  

 arbejdspladser, trafikbetjening, serviceforsyning og rekreative områder.
 Stk. 5. Rammerne for indholdet af lokalplaner fastsættes for de  

 enkelte dele af kommunen med hensyn til:
1) fordelingen af bebyggelsen efter art og anvendelsesformål, 2) bebyggelsesforhold, herunder rammer for bevaring af bebyggelser eller  

 bymiljøer, 3) byfornyelsen i eksisterende bysamfund, 4) forsyningen med offentlig og privat service, 5) institutioner og tekniske anlæg, herunder varmeforsyningsforhold, 6) områder til fritidsformål, 7) trafikbetjeningen, 8) overførsel af arealer til byzone eller sommerhusområder og 9) rækkefølgen for udbygning af arealer til byformål og sommerhusområder.
 Stk. 6. Kommuneplanen kan indeholde retningslinier for andre  

 forhold af betydning for arealanvendelsen og bebyggelsen i kommunen.
 Stk. 7. Kommuneplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse  

 samt den hidtil udførte planlægning og administration.
 § 12 . Kommunalbestyrelsen skal virke for kommuneplanens  

 gennemførelse, herunder ved udøvelse af beføjelser i medfør af lovgivningen,  

 jf. dog §§ 19 og 40.
Stk. 2. Inden for byzoner kan kommunalbestyrelsen modsætte sig  

 udstykning og bebyggelse, som er i strid med kommuneplanens  

 rækkefølgebestemmelser.
Forbud kan dog ikke nedlægges, når det pågældende  

 område er omfattet af en detaljeret byplanvedtægt eller lokalplan, der er  

 tilvejebragt før kommuneplanen.
Stk. 3. Inden for byzoner og sommerhusområder kan  

 kommunalbestyrelsen modsætte sig opførelse af bebyggelse eller ændret  

 anvendelse af bebyggelse eller ubebyggede arealer, når bebyggelsen eller  

 anvendelsen er i strid med bestemmelser i kommuneplanens rammedel.
Forbud kan  

 dog ikke nedlægges, når det pågældende område i kommuneplanen er udlagt til  

 offentligt formål, eller når området er omfattet af en lokalplan eller en  

 byplanvedtægt.
Kapitel 5 Lokalplanlægning § 13. Kommunalbestyrelsen kan tilvejebringe lokalplaner efter  

 reglerne i kapitel 6. En lokalplan må ikke stride mod kommuneplanen,  

 regionplanlægningen for forhold omfattet af § 6, stk. 3 og 4, eller regler  

 eller beslutninger efter § 3.
 Stk. 2. En lokalplan skal tilvejebringes, før der gennemføres  

 større udstykninger eller større bygge- eller anlægsarbejder, herunder  

 nedrivninger af bebyggelse, og i øvrigt når det er nødvendigt for at sikre  

 kommuneplanens virkeliggørelse.
Stk. 3. Hvis en udstykning eller et byggearbejde m.v., som nævnt i  

 stk. 2, er i overensstemmelse med kommuneplanen, påhviler det  

 kommunalbestyrelsen snarest at udarbejde et forslag til lokalplan og derefter  

 fremme sagen mest muligt.
Kommunalbestyrelsen kan i et sådant tilfælde  

 forlange, at udstykkeren eller bygherren yder kommunen bistand til planens  

 udarbejdelse.
 Stk. 4. Bestemmelserne i stk. 2 finder ikke anvendelse, når en  

 lokalplan, en byplanvedtægt eller en reguleringsplan indeholder nærmere  

 regler om udstykningen eller bygge- eller anlægsarbejdet.
 Stk. 5. Miljøministeren kan fastsætte nærmere regler om  

 afgrænsningen af kommunalbestyrelsernes beføjelser og pligter efter stk. 1 og  

 2.
§ 14. Kommunalbestyrelsen kan nedlægge forbud mod, at der retligt  

 eller faktisk etableres forhold, som kan hindres ved en lokalplan.
Forbudet  

 kan højst nedlægges for et år.
Kommunalbestyrelsen tinglyser forbudet på den  

 pågældende ejendom.
Tinglysningen er uden betydning for forbudets gyldighed.
 § 15. En lokalplan skal indeholde oplysninger om planens formål og  

 retsvirkninger.
 Stk. 2. I en lokalplan kan der optages bestemmelser om:
1) overførsel til byzone eller sommerhusområde af arealer, som planen  

 omfatter, 2) områdets anvendelse, herunder om at nærmere angivne arealer forbeholdes  

 til offentlige formål, 3) ejendommes størrelse og afgrænsning, 4) vej- og stiforhold og andre forhold af færdselsmæssig betydning,  

 herunder om adgangsforholdene til færdselsarealer og med henblik på  

 adskillelse af trafikarterne, 5) beliggenhed af spor- og ledningsanlæg, herunder til elforsyning, 6) bebyggelsers beliggenhed på grundene, herunder om den terrænhøjde hvori  

 en bebyggelse skal opføres, 7) bebyggelsers omfang og udformning, herunder til regulering af  

 boligtætheden, 8) anvendelse af de enkelte bygninger, 9) udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre færdselsarealer, 10) bevaring af landskabstræk i forbindelse med bebyggelse af et område,  

 der inddrages til bymæssig bebyggelse eller sommerhusbebyggelse, 11) tilvejebringelse af eller tilslutning til fællesanlæg i eller uden for  

 det af planen omfattede område som betingelse for ibrugtagen af ny  

 bebyggelse, 12) foretagelse af afskærmningsforanstaltninger såsom anlæg af  

 beplantningsbælte, støjvold, mur o.lign. som betingelse for ibrugtagen af ny  

 bebyggelse eller ændret anvendelse af et ubebygget areal, 13) oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om medlemspligt  

 og om foreningens ret og pligt til at forestå etablering, drift og  

 vedligeholdelse af fællesarealer og fællesanlæg, 14) bevaring af eksisterende bebyggelse, således at bebyggelsen kun med  

 tilladelse fra kommunalbestyrelsen må nedrives, ombygges eller på anden måde  

 ændres, 15) friholdelse af et område for ny bebyggelse, når en bebyggelse kan  

 blive udsat for sammenstyrtning, oversvømmelse eller anden skade, der kan  

 medføre fare for brugernes liv, helbred eller ejendom, 16) ophør af gyldigheden af udtrykkeligt angivne tilstandsservitutter,  

 hvis servituttens opretholdelse vil være i strid med lokalplanens formål, og  

 hvis servitutten ikke vil bortfalde som følge af § 18, 17) sammenlægning af lejligheder i eksisterende boligbebyggelse, 18) isolering af eksisterende boligbebyggelse mod støj og 19) forbud mod større byggearbejder på eksisterende bebyggelse, således at  

 sådanne arbejder kun kan udføres med kommunalbestyrelsens tilladelse eller  

 efter krav fra en offentlig myndighed med hjemmel i lovgivningen.
 Stk. 3. I en lokalplan for et område, som overgår til byformål  

 eller til sommerhusbebyggelse, skal der optages bestemmelser til sikring af  

 de forhold, der er nævnt i stk. 2, nr. 2-4.
 Stk. 4. Lokalplanen skal indeholde udtrykkelige oplysninger om,  

 hvilke tilladelser og dispensationer der efter § 36, stk. 1, nr. 6, i denne  

 lov, § 69 i lov om naturbeskyttelse og § 6, nr. 6, i lov om vandløb anses for  

 meddelt ved lokalplanens gennemførelse.
 Stk. 5. Uden for landsbyer kan en lokalplan for landzonearealer,  

 der fastlægges til jordbrugsmæssig anvendelse, ikke indeholde bestemmelser  

 efter stk. 2, nr. 3, 6, 8 eller 9.
 Stk. 6. Miljøministeren kan fastsætte regler om, at der i  

 lokalplaner kan optages bestemmelser om andre forhold end nævnt i stk. 2.
 § 16 . En lokalplan skal ledsages af en redegørelse for, hvorledes  

 planen forholder sig til kommuneplanen og øvrig planlægning for området.
 Stk. 2. Redegørelsen skal angive, om lokalplanens virkeliggørelse  

 er afhængig af tilladelser eller dispensationer fra andre myndigheder end  

 kommunalbestyrelsen.
 § 17 . Når et forslag til lokalplan er offentliggjort efter § 24,  

 må ejendomme, der er omfattet af forslaget, ikke bebygges eller i øvrigt  

 udnyttes på en måde, der skaber risiko for en foregribelse af den endelige  

 plans indhold.
 Stk. 2. Efter udløbet af fristen efter § 24 kan  

 kommunalbestyrelsen dog tillade, at en ejendom, der er omfattet af  

 planforslaget, bebygges eller udnyttes efter forslaget, såfremt dette er i  

 overensstemmelse med kommuneplanen, og der ikke er tale om at påbegynde et  

 større byggearbejde m.v., jf. § 13, stk. 2.
 Stk. 3. Tilladelse efter stk. 2 kan ikke meddeles, sålænge en  

 indsigelse efter § 29 opretholdes eller i tilfælde, hvor miljøministeren har  

 truffet beslutning efter § 3, stk. 4.
 Stk. 4. Stk. 1 finder kun anvendelse indtil den endeligt vedtagne  

 eller godkendte lokalplan er offentliggjort efter § 30 og højst i et år efter  

 forslagets offentliggørelse.
 § 18. Når der er foretaget offentlig bekendtgørelse af en  

 lokalplan efter § 30, må der ikke retligt eller faktisk etableres forhold i  

 strid med planens bestemmelser, medmindre dispensation meddeles efter  

 reglerne i §§ 19 eller 40.
 § 19 . Kommunalbestyrelsen kan dispensere fra bestemmelser i en  

 lokalplan eller en plan m.v., der er opretholdt efter § 68, stk. 2, hvis  

 dispensationen ikke er i strid med principperne i planen, jf. dog § 40.
 Stk. 2. Videregående afvigelser end omhandlet i stk. 1 kan kun  

 foretages ved tilvejebringelse af en ny lokalplan.
 Stk. 3. En bestemmelse i en lokalplan, hvis indhold er fastlagt i  

 overensstemmelse med regler eller beslutninger efter § 3 eller en aftale med  

 en statslig eller en regional myndighed, kan kun fraviges med  

 miljøministerens henholdsvis den pågældende myndigheds samtykke.
 Stk. 4. En bestemmelse i en lokalplan, der indebærer tilladelse  

 eller dispensation fra lovgivning, der administreres af amtsrådet, jf. § 15,  

 stk. 4, kan kun fraviges med amtsrådets samtykke.
 § 20 . Dispensationer efter § 19 kan først meddeles, når der er  

 forløbet 2 uger, efter at kommunalbestyrelsen har givet skriftlig orientering  

 om ansøgningen til:
1) ejere og brugere i det område, der er omfattet af planen, 2) naboerne til den omhandlede ejendom og andre, som efter  

 kommunalbestyrelsens vurdering har interesse i sagen, og 3) de foreninger o.lign. med lokalt tilhørsforhold, som overfor  

 kommunalbestyrelsen har fremsat skriftlig anmodning om at blive orienteret om  

 ansøgninger.
 Orienteringen skal indeholde oplysning om, at bemærkninger kan fremsendes  

 til kommunalbestyrelsen inden 2 uger.
 Stk. 2. Bestemmelsen i stk. 1 gælder ikke, hvor en forudgående  

 orientering efter kommunalbestyrelsens skøn er af underordnet betydning for  

 de i stk. 1, nr. 1-3, nævnte personer og foreninger.
 Stk. 3. Kommunalbestyrelsen skal give underretning om afgørelsen  

 til dem, der rettidigt har fremsat bemærkninger efter at være orienteret i  

 henhold til stk. 1.
 § 21 . Kommunalbestyrelsen kan bemyndige en grundejerforening  

 eller med de pågældende grundejeres samtykke en beboerforening til at meddele  

 dispensationer som omhandlet i § 19, stk. 1. Grundejer~ eller  

 beboerforeningen skal foretage orientering og underretning efter reglerne i §  

 20.
 Stk. 2. Miljøministeren kan fastsætte regler om, at  

 kommunalbestyrelsen kan betinge en dispensation fra bestemmelser i  

 byplanvedtægter og lokalplaner om parkeringsarealer på egen grund af, at der  

 sker indbetaling til en kommunal parkeringsfond.
Kapitel 6 Planers tilvejebringelse og ophævelse § 22. Region- og kommuneplaner skal revideres hvert fjerde år.  

 Region-, kommune- og lokalplaner kan i øvrigt tilvejebringes og ændres efter  

 reglerne i dette kapitel.
Stk. 2. I forbindelse med revisioner efter stk. 1, 1. pkt., skal  

 amtsrådet henholdsvis kommunalbestyrelsen udarbejde en beretning om den  

 hidtidige planlægning, de påtænkte ændringer i planen samt en vurdering af  

 udviklingen.
Beretningen offentliggøres med en frist for afgivelse af  

 kommentarer m.v. på mindst 8 uger.
Beretningen sendes til miljøministeren og  

 øvrige statslige og kommunale myndigheder, hvis interesser berøres.
 § 23 . Før udarbejdelsen af et forslag til region- eller  

 kommuneplan eller ændringer hertil indkalder amtsrådet henholdsvis  

 kommunalbestyrelsen ideer, forslag m.v. med henblik på planlægningsarbejdet.  

 Kommunalbestyrelsen kan i øvrigt inddrage offentligheden i det indledende  

 planlægningsarbejde.
 Stk. 2. Indkaldelsen efter stk. 1 sker ved offentlig  

 bekendtgørelse.
 § 24 . Efter amtsrådets henholdsvis kommunalbestyrelsens  

 vedtagelse af et planforslag offentliggøres dette med tilhørende redegørelse.  

 Ved offentliggørelsen skal der oplyses om fristen efter stk. 3. Ved  

 offentliggørelse af kommuneplanforslag og ændringer hertil skal der oplyses  

 om reglerne i § 12, stk. 2 og 3. Ved offentliggørelse af lokalplanforslag  

 skal der oplyses om reglerne i § 17.
 Stk. 2. Ethvert medlem af det kommunale råd, der har forlangt sin  

 afvigende mening vedrørende planforslaget tilført rådets beslutningsprotokol,  

 kan forlange, at den afvigende mening offentliggøres samtidig med forslaget  

 tillige med en kort begrundelse, der affattes af medlemmet.
 Stk. 3. Amtsrådet henholdsvis kommunalbestyrelsen fastsætter en  

 frist på mindst 8 uger for fremsættelse af indsigelser m.v. mod  

 planforslaget.
 § 25 . Samtidig med offentliggørelsen efter § 24 sendes  

 planforslaget til miljøministeren og øvrige statslige og kommunale  

 myndigheder, hvis interesser berøres af forslaget.
 § 26 . Samtidig med offentliggørelsen efter § 24 af et forslag til  

 lokalplan skal kommunalbestyrelsen give skriftlig underretning herom til:
1) ejerne af de ejendomme, der er omfattet af forslaget, og lejerne i og  

 brugerne af disse ejendomme, 2) ejerne af ejendomme uden for forslagets gyldighedsområde og lejerne i  

 og brugerne af sådanne ejendomme i den udstrækning, hvor forslaget efter  

 kommunalbestyrelsens skøn har væsentlig betydning for dem, og 3) de foreninger o.lign. med lokalt tilhørsforhold, som overfor  

 kommunalbestyrelsen har fremsat skriftlig anmodning om at blive underrettet  

 om lokalplanforslag.
 Stk. 2. Hvis forslaget indeholder bestemmelser om servitutbortfald  

 efter § 15, stk. 2, nr. 16, skal kommunalbestyrelsen så vidt muligt give  

 underretning herom til de påtaleberettigede efter servitutdokumentet.
 Stk. 3. Underretningen skal oplyse om fristen efter § 24, stk. 3,  

 og indeholde eventuelle mindretalsudtalelser efter § 24, stk. 2, samt oplyse  

 om reglerne i § 17.
 § 27 . Efter udløbet af fristen efter § 24, stk. 3, kan amtsrådet  

 henholdsvis kommunalbestyrelsen vedtage forslaget endeligt, jf. dog § 3, stk.  

 4 og §§ 28 og 29.
 Stk. 2. Vedtagelsen kan gøres betinget af gennemførelsen af de  

 nødvendige ændringer i kommune- og regionplan.
Stk. 3. I forbindelse med den endelige vedtagelse af planen kan  

 der foretages ændring af det offentliggjorte planforslag.
Berører ændringen  

 på væsentlig måde andre myndigheder eller borgere, end de der ved indsigelse  

 har foranlediget ændringen, kan vedtagelsen af planen ikke ske, før de  

 pågældende har fået lejlighed til at udtale sig.
Ved væsentlige ændringer i  

 et regionplanforslag skal miljøministeren have lejlighed til at udtale sig.  

 Amtsrådet henholdsvis kommunalbestyrelsen fastsætter en frist herfor.
Hvis  

 ændringen er så omfattende, at der reelt foreligger et nyt planforslag, skal  

 dette offentliggøres m.v. efter reglerne i §§ 24-26.
 § 28 . Et planforslag kan ikke vedtages endeligt, hvis en  

 myndighed efter reglerne i § 29 har modsat sig dette skriftligt overfor  

 amtsrådet henholdsvis kommunalbestyrelsen inden udløbet af fristen efter §  

 24, stk. 3, eller § 27, stk. 3. Forslaget kan herefter først vedtages, når  

 der er opnået enighed mellem parterne om de nødvendige ændringer.
 Stk. 2. Uafklarede spørgsmål efter stk. 1 kan af parterne  

 indbringes for miljøministeren.
 Stk. 3. Indsigelser efter stk. 1 skal være begrundede.
 § 29 . Miljøministeren kan til varetagelse af statslige interesser  

 fremsætte indsigelse efter § 28 overfor et forslag til regionplan eller et  

 forslag til kommuneplan for Københavns eller Frederiksberg Kommune og  

 ændringer til disse planer.
 Stk. 2. Et amtsråd skal fremsætte indsigelse efter § 28 mod  

 forslag til lokalplaner, kommuneplaner og ændringer til kommuneplaner,  

 såfremt planforslaget er i strid med regler eller beslutninger efter § 3  

 eller regionplanlægningen for de emner, der er nævnt i § 6, stk. 3 og 4.  

 Pligten gælder dog ikke, hvis forholdet er af underordnet betydning for  

 regionplanlægningens formål.
 Stk. 3. Et amtsråd kan fremsætte indsigelse efter § 28 mod  

 lokalplanforslag, der vil indebære tilladelse eller dispensation fra  

 lovgivning, der administreres af amtsrådet, jf. § 15, stk. 4.
 Stk. 4. En statslig myndighed kan fremsætte indsigelse efter § 28  

 mod et lokalplanforslag ud fra de særlige hensyn, som myndigheden varetager.
 § 30 . Amtsrådet henholdsvis kommunalbestyrelsen foretager  

 offentlig bekendtgørelse om den endelige vedtagelse af planen og sender denne  

 til de myndigheder, som er nævnt i § 25. Planen skal være offentlig  

 tilgængelig.
 Stk. 2. Den offentlige bekendtgørelse om kommuneplaner og  

 ændringer hertil og lokalplaner skal indeholde oplysning om reglerne i  

 henholdsvis § 12, stk. 2 og 3 og § 18.
 § 31 . Samtidig med offentliggørelsen efter § 30 af en lokalplan  

 sender kommunalbestyrelsen et eksemplar af den offentliggjorte bekendtgørelse  

 til:
1) ejere af ejendomme, der er omfattet af planen, 2) enhver, der rettidigt har fremsat indsigelser m.v. mod planforslaget,  

 og 3) de myndigheder, der er nævnt i § 25 og de foreninger, der er nævnt i §  

 26, stk. 1, nr. 3.
 Stk. 2. Kommunalbestyrelsen lader lokalplanen tinglyse på de  

 ejendomme, der er omfattet af planen.
 § 32 . Et forslag til lokalplan bortfalder, hvis det ikke er  

 vedtaget inden 3 år efter offentliggørelsen.
 Stk. 2. En lokalplan bortfalder, hvis den ikke er offentlig  

 bekendtgjort efter § 30 inden 8 uger efter den endelige vedtagelse.
 § 33 . Kommunalbestyrelsen kan beslutte at ophæve byplanvedtægter  

 og lokalplaner for arealer, der tilbageføres til landzone, og lokalplaner for  

 landzonearealer, når en planlægning for området ikke længere findes  

 nødvendig.
 Stk. 2. Beslutning efter stk. 1 kan først træffes, efter at ejerne  

 af de berørte arealer har haft lejlighed til at udtale sig.  

 Kommunalbestyrelsen fastsætter en frist herfor på mindst 8 uger.
 Stk. 3. Kommunalbestyrelsen giver underretning om beslutninger  

 efter stk. 1 til vedkommende ejere, miljøministeren og amtsrådet.
 Stk. 4. Kommunalbestyrelsen lader ophævede byplanvedtægter og  

 lokalplaner aflyse fra tingbogen.
Kapitel 7 Zoneinddelingen og landzoneadministrationen § 34. Hele landet er opdelt i byzoner, sommerhusområder og  

 landzoner.
 Stk. 2. Byzoner er:
1) områder, som i en byudviklingsplan er udlagt til bymæssig bebyggelse, 2) områder, som i en bygningsvedtægt er udlagt som byggeområder til  

 bymæssig bebyggelse, 3) områder, som i en byplanvedtægt er udlagt til bymæssig bebyggelse eller  

 offentlige formål, og 4) områder, som i en lokalplan er overført til byzone.
 Stk. 3. Sommerhusområder er:
1) områder, som i en bygningsvedtægt eller en byplanvedtægt er udlagt til  

 sommerhusbebyggelse, og 2) områder, som i en lokalplan er overført til sommerhusområde.
 Stk. 4. Landzoner er de områder, der ikke er omfattet af stk. 2 og  

 3.
 § 35 . I landzoner må der ikke uden tilladelse fra  

 landzonemyndigheden foretages udstykning, opføres ny bebyggelse eller ske  

 ændring i anvendelsen af bestående bebyggelse og ubebyggede arealer, jf. dog  

 §§ 36-38.
 Stk. 2. Tilladelse efter stk. 1 til udstykning, bebyggelse eller  

 ændret anvendelse, som er omfattet af reglen om lokalplanpligt i § 13, stk.  

 2, kan først meddeles, når den fornødne lokalplan er offentlig bekendtgjort.
Stk. 3. Amtsrådet er landzonemyndighed.
I følgende tilfælde er  

 kommunalbestyrelsen dog landzonemyndighed:
 1) I Københavns og Frederiksberg Kommuner.
 2) I landsbyer, der er eentydigt afgrænset i en kommuneplan.
 3) I landzoneområder, der er omfattet af en offentlig bekendtgjort  

 lokalplan.
 Stk. 4. Ansøgeren og kommunalbestyrelsen henholdsvis amtsrådet  

 skal have skriftlig meddelelse om afgørelser efter stk. 1. Danmarks  

 Naturfredningsforening og lokale foreninger med virke inden for lovens formål  

 skal have skriftlig meddelelse om de i stk. 5 nævnte tilladelser.
 Stk. 5. Danmarks Naturfredningsforening og lokale foreninger med  

 virke inden for lovens formål kan underrette landzonemyndigheden om, hvilke  

 bestemte typer af tilladelser efter stk. 1 foreningen ønsker underretning om.
 § 36 . Tilladelse efter § 35, stk. 1, kræves ikke til:
 1) Udstykning til sammenlægning med bestående landbrugs- eller  

 skovbrugsejendom.
 2) Udstykning efter landbrugslovens § 8, stk. 4, til samdrift med en  

 bestående landbrugsejendom.
 3) Udstykning af en skovejendom efter landbrugslovens § 4, stk. 2.
 4) Byggeri der er erhvervsmæssigt nødvendigt for den pågældende ejendoms  

 drift som landbrugs- eller skovbrugsejendom eller for udøvelse af  

 fiskerierhvervet, jf. dog stk. 2.
 5) Ibrugtagen af bebyggelse eller arealer til landbrug eller skovbrug  

 eller til brug for udøvelse af fiskerierhvervet.
 6) Udstykning, byggeri eller ændret anvendelse i det omfang, dette er  

 bestemt i en fredning efter lov om naturbeskyttelse, eller udtrykkeligt er  

 tilladt i en lokalplan, der er tilvejebragt efter reglerne i denne lov.
 7) Indvinding af råstoffer i jorden.
 8) Byggeri der efter Bygningsreglement for småhuse er fritaget for krav om  

 byggetilladelse.
 9) Byggeri der i bygningsreglement er fritaget for krav om  

 byggetilladelse, og som etableres til brug for offentlige trafik~ eller  

 forsyningsanlæg eller radio- og TV-modtagelse.
 10) Til- og ombygning af helårshus hvorved husets samlede bruttoetageareal  

 ikke overstiger 250 m2.
 11) Helårsboligs overgang til anvendelse som fritidsbolig.
 Stk. 2. Der kræves dog tilladelse efter § 35, stk. 1 for så vidt  

 angår beliggenheden og udformningen af bygninger, som omhandlet i stk. 1, nr.  

 4, der opføres uden tilknytning til ejendommens hidtidige bebyggelsesarealer.
 § 37. Bygninger, der ikke længere er nødvendige for driften af en  

 landbrugsejendom, kan uden tilladelse efter § 35, stk. 1, tages i brug til  

 håndværks- og industrivirksomhed samt lager- og kontorformål m.v. på  

 betingelse af:
1) at virksomheden etableres i bestående bygninger, der ikke ombygges i  

 væsentligt omfang, 2) at bygningerne ikke er opført inden for de seneste 5 år, og 3) at der ikke beskæftiges mere end 5 personer på ejendommen.
 Stk. 2. I tilknytning til de bygninger, der er nævnt i stk. 1, kan  

 der endvidere etableres et mindre ikke skæmmende oplag efter  

 kommunalbestyrelsens nærmere bestemmelse.
 § 38. Anvendelse af bygninger til den virksomhed, der er nævnt i §  

 37, må kun ske efter forudgående anmeldelse til kommunalbestyrelsen.  

 Kommunalbestyrelsen skal påse, om betingelserne efter § 37, er opfyldte.  

 Såfremt kommunalbestyrelsen ikke har gjort indsigelse inden 2 uger fra den  

 dag, anmeldelsen er modtaget, kan bygningerne tages i brug.
Kapitel 8 Sommerhusområder § 39 . I sommerhusområder må der, medmindre andet er fastsat i en  

 lokalplan eller i en af de planer m.v., der er opretholdt ved § 68, stk. 2,  

 ikke uden kommunalbestyrelsens tilladelse opføres eller indrettes mere end  

 een bolig på en selvstændigt matrikuleret ejendom.
 § 40 . En bolig i et sommerhusområde må, bortset fra kortvarige  

 ferieophold m.v., ikke anvendes til overnatning i perioden fra 1. oktober til  

 31. marts, medmindre boligen blev anvendt til helårsbeboelse, da området blev  

 udlagt til sommerhusområde, og retten til helårsbeboelse ikke senere er  

 bortfaldet, jf. § 56, stk. 2.
 Stk. 2. Kommunalbestyrelsen kan i særlige tilfælde dispensere fra  

 forbudet i stk. 1. En dispensation bortfalder ved ejerskifte, og når boligen  

 ikke længere anvendes til helårsbeboelse.
§ 41. En pensionist, der ejer en bolig i et sommerhusområde, har  

 en personlig ret til at benytte boligen til helårsbeboelse, når pensionisten  

 har ejet boligen i 10 år.
Retten til helårsbeboelse bortfalder dog, hvis der  

 nedlægges forbud mod, at boligen anvendes til helårsbeboelse efter reglerne  

 om boligtilsyn i kapitel VIII i lov om byfornyelse og boligforbedring.
 Stk. 2. Ved pensionist forstås en person på 67 år og derover, en  

 efterlønsmodtager eller en førtidspensionist i henhold til lov om social  

 pension.
Stk. 3. En pensionists ægtefælle eller samlever kan sammen med  

 pensionisten benytte boligen til helårsbeboelse.
Efter pensionistens død kan  

 ægtefællen eller samleveren fortsætte med at benytte boligen til  

 helårsbeboelse.
Ved fraflytning bortfalder denne ret.
Kapitel 9 Servitutter § 42 . En ejer af fast ejendom kan kun med forudgående samtykke  

 fra kommunalbestyrelsen gyldigt pålægge ejendommen servitutbestemmelser om  

 forhold, hvorom der kan optages bestemmelser i en lokalplan.
Samtykke efter  

 1. pkt. kan ikke meddeles i tilfælde, hvor der som følge af § 13, stk. 2,  

 skal tilvejebringes en lokalplan.
Stk. 2. Kommunalbestyrelsens beslutning efter stk. 1 skal påføres  

 servitutdokumentet.
Hvis samtykke meddeles, eller hvis ejendommen ejes af  

 kommunen, skal påtegningen udtrykkeligt angive, at tilvejebringelse af en  

 lokalplan ikke er påkrævet.
 § 43 . Kommunalbestyrelsen kan ved påbud eller forbud sikre  

 overholdelsen af servitutbestemmelser om forhold, hvorom der kan optages  

 bestemmelser i en lokalplan.
 § 44 . Bestemmelserne i §§ 42 og 43 finder ikke anvendelse på  

 servitutter, der er pålagt af offentlige myndigheder med hjemmel i  

 lovgivningen.
Kapitel 10 Tilbageførsel § 45 . Kommunalbestyrelsen kan beslutte at tilbageføre arealer  

 fra byzone eller sommerhusområde til landzone i overensstemmelse med  

 kommuneplanen.
 Stk. 2. Kommunalbestyrelsen kan endvidere efter ansøgning fra  

 vedkommende ejer tilbageføre et areal fra byzone eller sommerhusområde til  

 landzone, når arealet grænser til landzone, og når tilbageførslen er  

 ubetænkelig ud fra planlægningsmæssige hensyn.
 Stk. 3. Beslutning efter stk. 1 kan først træffes, efter at ejerne  

 af de berørte arealer har haft lejlighed til at fremsætte bemærkninger inden  

 en af kommunalbestyrelsen fastsat frist, der skal være mindst 8 uger.
Stk. 4. Kommunalbestyrelsen giver særskilt underretning om  

 beslutninger efter stk. 1 og 2 til vedkommende ejere og til miljøministeren  

 og amtsrådet.
Endvidere underrettes panthavere og andre indehavere af  

 tinglyste rettigheder over ejendommene.
 Stk. 5. Underretning til ejere og panthavere skal indeholde  

 oplysning om reglerne i § 46.
 § 46 . Ved tilbageførsel af privat ejede arealer til landzone  

 efter § 45 kan der ydes erstatning for udgifter, ejeren har afholdt med  

 henblik på ejendommens udnyttelse i byzone.
 Stk. 2. Erstatningsfastsættelsen sker under hensyn til forholdene  

 på tidspunktet for kommunalbestyrelsens beslutning efter § 45, stk. 1 og 2.
 Stk. 3. Krav om erstatning efter stk. 1 skal fremsættes skriftligt  

 over for kommunalbestyrelsen senest 12 uger efter, at ejeren har fået  

 meddelelse om kommunalbestyrelsens beslutning efter § 45, stk. 1 og 2.  

 Kommunalbestyrelsen underretter amtsrådet og miljøministeren om  

 erstatningskravet.
Stk. 4. Mindelig overenskomst om erstatningens størrelse skal  

 tiltrædes af miljøministeren og amtsrådet.
Opnås mindelig overenskomst ikke  

 senest 8 uger efter udløbet af den i stk. 3 nævnte frist, skal  

 kommunalbestyrelsen indbringe erstatningsspørgsmålet for  

 taksationsmyndighederne efter lov om offentlige veje, jf. § 50.
Stk. 5. Staten og amtskommunen betaler hver 1/3 af kommunens  

 udgifter til erstatning og sagsomkostninger.
I Københavns og Frederiksberg  

 Kommuner betaler staten 1/3 af kommunens udgifter og sagsomkostninger.
Kapitel 11 Ekspropriation, overtagelse m.v.
 § 47 . Kommunalbestyrelsen kan ekspropriere fast ejendom, der  

 tilhører private, eller private rettigheder over fast ejendom, når  

 ekspropriationen vil være af væsentlig betydning for at sikre gennemførelsen  

 af en byudvikling i overensstemmelse med kommuneplanen eller for  

 virkeliggørelsen af en lokalplan eller en byplanvedtægt.
 Stk. 2. Ved ekspropriation til erhvervelse af ejendomsret  

 bortfalder alle rettigheder over det eksproprierede, medmindre andet  

 bestemmes i det enkelte tilfælde.
 Stk. 3. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
 § 48 . Når en lokalplan eller en byplanvedtægt har forbeholdt en  

 ejendom til et offentligt formål, kan ejeren forlange ejendommen overtaget af  

 kommunen mod erstatning.
Stk. 2. Når en lokalplan eller en byplanvedtægt har forbeholdt en  

 del af en ejendom til et offentligt formål, kan ejeren forlange den  

 pågældende del af ejendommen overtaget af kommunen mod erstatning.
Hvis  

 restejendommen ikke kan udnyttes på rimelig måde som selvstændig ejendom, kan  

 ejeren forlange hele ejendommen overtaget af kommunen.
 Stk. 3. Overtagelsespligten efter stk. 1 og 2, 1. pkt. påhviler  

 dog kun kommunen, hvis det pågældende areal ikke kan udnyttes på en økonomisk  

 rimelig måde i overensstemmelse med den faktiske udnyttelse af de omliggende  

 ejendomme.
 § 49 . Når det i en lokalplan eller en byplanvedtægt er bestemt,  

 at en bebyggelse ikke må nedrives uden tilladelse fra kommunalbestyrelsen, og  

 tilladelsen nægtes, kan ejeren forlange ejendommen overtaget af kommunen mod  

 erstatning.
 Stk. 2. Overtagelsespligten efter stk. 1 påhviler dog kun  

 kommunen, hvis der er et væsentligt misforhold mellem ejendommens  

 afkastningsgrad og afkastningsgraden for ejendomme med en lignende  

 beliggenhed og benyttelse, men som ikke er omfattet af et nedrivningsforbud.
 Stk. 3. Bestemmelserne i stk. 1 og 2 finder tilsvarende  

 anvendelse, når en ejendom helt eller delvis er omfattet af et forbud mod  

 større byggearbejder, jf. § 15, stk. 2, nr. 19.
 § 50 . Taksationsmyndighederne efter lov om offentlige veje  

 fastsætter erstatning for ekspropriation efter § 47 og for tilbageførsel  

 efter § 46. Disse myndigheder afgør endvidere spørgsmål om berettigelsen af  

 krav efter §§ 48 og 49.
 Stk. 2. Om sagernes behandling for taksationsmyndighederne og  

 erstatningens fastsættelse og udbetaling m.v. finder §§ 51-56 og §§ 59-67 i  

 lov om offentlige veje tilsvarende anvendelse.
Kapitel 12 Tilsyn § 51 . Kommunalbestyrelsen påser overholdelsen af denne lov og af  

 de regler, der er fastsat med hjemmel i loven samt af bestemmelserne i  

 lokalplaner og i de efter § 68, stk. 2 opretholdte vedtægter og planer m.v.,  

 jf. dog stk. 2.
 Stk. 2. Amtsrådet påser overholdelsen af §§ 35 og 36 og regler,  

 der med hjemmel i § 3 er fastsat for administrationen af §§ 35 og 36,  

 medmindre kommunalbestyrelsen er landzonemyndighed i det pågældende område,  

 jf. § 35, stk. 2.
 Stk. 3. Kommunalbestyrelsen skal foretage indberetning til  

 amtsrådet, når kommunalbestyrelsen får kendskab til et ulovligt forhold i  

 tilfælde, hvor amtsrådet efter stk. 2 er tilsynsmyndighed.
 Stk. 4. Kommunalbestyrelsen henholdsvis amtsrådet påser, at påbud  

 og forbud efter denne lov efterkommes, og at vilkår fastsat i tilladelser,  

 dispensationer m.v. overholdes.
 Stk. 5. Kommunalbestyrelsen henholdsvis amtsrådet skal foranledige  

 et ulovligt forhold lovliggjort, medmindre forholdet har underordnet  

 betydning.
Kapitel 13 Administrative bestemmelser m.v.
 § 52 . Miljøministeren bistår amtsråd og kommunalbestyrelser med  

 vejledning efter denne lov.
 Stk. 2. Miljøministeren kan nedsætte sagkyndige råd til at rådgive  

 myndighederne i spørgsmål om fysisk planlægning.
 Stk. 3. Miljøministeren kan bemyndige en under ministeriet  

 oprettet styrelse eller tilsvarende institution til at udøve de beføjelser,  

 der i denne lov er tillagt ministeren.
 Stk. 4. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 3,  

 herunder at afgørelserne ikke skal kunne indbringes for ministeren.
 § 53. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
§ 54 . Miljøministeren kan fastsætte regler om gebyrer til dækning  

 af myndighedernes omkostninger ved administration og tilsyn efter loven.
Der  

 er udpantningsret for gebyrer.
§ 55 . Betingelser, der er knyttet til en tilladelse eller en  

 dispensation efter denne lov og bestemmelser efter § 37, stk. 2, er bindende  

 for ejere og indehavere af andre rettigheder over ejendommen uden hensyn til,  

 hvornår retten er stiftet.
Amtsrådet henholdsvis kommunalbestyrelsen lader  

 betingelser af varig interesse tinglyse på ejendommen på ejerens bekostning.  

 Der er udpantningsret for det udlagte beløb.
 § 56. En tilladelse eller dispensation efter denne lov bortfalder,  

 hvis den ikke er udnyttet inden 3 år, efter den er meddelt.
 Stk. 2. En hidtidig ret til at udnytte en ejendom på en måde, som  

 er i strid med en lokalplan eller en efter § 68, stk. 2, opretholdt plan,  

 eller som ville kræve tilladelse eller dispensation efter denne lov,  

 bortfalder, når retten ikke har været udnyttet i 3 på hinanden følgende år.
 § 57 . Miljøministeriets, amtsrådets og kommunalbestyrelsens  

 personale og personer med bemyndigelse fra de pågældende myndigheder har uden  

 retskendelse adgang til enhver ejendom i tilsynsøjemed, jf. § 51, og efter  

 forudgående underretning til ejeren eller brugeren, for at foretage tekniske  

 forarbejder til forberedelse af beslutninger efter denne lov.
 Stk. 2. Legitimation skal forevises efter anmodning.
 Stk. 3. Politiet yder nødvendig bistand til at opnå den i stk. 1  

 nævnte adgang.
Kapitel 14 Klage og søgsmål § 58. Amtsråds og kommunalbestyrelsers afgørelser om forhold, der  

 er omfattet af denne lov, kan påklages til miljøministeren for så vidt angår  

 retlige spørgsmål, jf. dog stk. 2-6.
 Stk. 2. Kommunalbestyrelsers afgørelser efter § 47, stk. 1 kan  

 påklages til miljøministeren.
 Stk. 3. Amtsråds og kommunalbestyrelsers afgørelser efter § 35,  

 stk. 1, kan påklages til det naturklagenævn, der er oprettet i henhold til  

 særlig lov herom, når klagen indeholder spørgsmål, som efter nævnets  

 vurdering har meget væsentlig interesse i forhold til lovens formål, eller  

 klage indgives af miljøministeren.
 Stk. 4. Miljøministeren afgør andre klager over afgørelser efter §  

 35, stk. 1.
Stk. 5. Miljøministerens og naturklagenævnets afgørelser efter  

 stk. 1-4 kan ikke påklages til anden administrativ myndighed.
Det samme  

 gælder kommunalbestyrelsernes afgørelser efter § 40, stk. 2.
 Stk. 6. Foreningers afgørelser efter § 21, stk. 1 kan påklages til  

 kommunalbestyrelsen.
 § 59. Klageberettiget efter § 58, stk. 1, 2 og 6 er enhver med  

 retlig interesse i sagens udfald.
 Stk. 2. Klageberettiget efter § 58, stk. 3 og 4 er:
1) adressaten for afgørelsen, 2) miljøministeren, amtsrådet og kommunalbestyrelsen og 3) Danmarks Naturfredningsforening samt lokale foreninger med virke inden  

 for lovens formål, for så vidt foreningen efter § 35, stk. 5, har anmodet om  

 at blive underrettet om afgørelser efter § 35, stk. 1.
§ 60. Klage skal være indgivet skriftligt inden 4 uger fra  

 afgørelsen er meddelt.
Er afgørelsen offentligt bekendtgjort, regnes  

 klagefristen dog altid fra bekendtgørelsen.
I tilfælde, hvor en afgørelse  

 træffes indirekte og således ikke meddeles eller offentliggøres, regnes  

 fristen fra det tidspunkt, hvor klageren har fået kendskab til afgørelsen.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
Stk. 2. Klage efter § 58, stk. 3 og 4 indgives til den myndighed,  

 der har truffet afgørelsen.
Amtsrådet henholdsvis kommunalbestyrelsen  

 videresender klagen til naturklagenævnet ledsaget af den påklagede afgørelse  

 og det materiale, der er indgået i sagens bedømmelse.
Andre klager indgives  

 til klagemyndigheden.
 Stk. 3. Ved rettidig klage efter § 58, stk. 1 kan miljøministeren  

 bestemme, at en af kommunalbestyrelsen meddelt tilladelse ikke må udnyttes.  

 Er et bygge- eller anlægsarbejde iværksat, kan ministeren give meddelelse om  

 standsning af dette.
 Stk. 4. Rettidig klage efter § 58, stk. 2-4 har opsættende  

 virkning for den påklagede afgørelse, medmindre klagemyndigheden bestemmer  

 andet.
 Stk. 5. Klagemyndigheden påser, at den, som har modtaget en  

 tilladelse, underrettes om klagen.
 § 61 . Når det er foreneligt med planlægningsmæssige hensyn og med  

 hensynet til offentlighedens medvirken i planlægningen, kan miljøministeren i  

 forbindelse med afgørelse af en klagesag efter § 58, stk. 1, se bort fra  

 reglerne om lokalplaner og dispensationer, når klagen vedrører en  

 foranstaltning, der er udført.
§ 62 . Søgsmål til prøvelse af afgørelser om forhold, der er  

 omfattet af denne lov, skal være anlagt inden 6 måneder efter, at afgørelsen  

 er meddelt.
For afgørelser, hvorom der er udfærdiget offentlig  

 bekendtgørelse, regnes søgsmålsfristen fra bekendtgørelsen.
 Stk. 2. Søgsmål til prøvelse af afgørelser, der er truffet af en  

 forening efter bemyndigelse fra kommunalbestyrelsen, jf. § 21, stk. 1, kan  

 ikke anlægges før klageadgangen til kommunalbestyrelsen, jf. § 58, stk. 6 er  

 udnyttet.
Stk. 3. Overtrædelse af bestemmelser i en lokalplan eller en af de  

 efter § 68, stk. 2 opretholdte vedtægter og planer m.v. kan gøres gældende  

 under et civilt søgsmål mod den, der har begået overtrædelsen eller har  

 ansvaret for den ulovlige tilstands opretholdelse.
Dette gælder dog ikke  

 søgsmål om lovliggørelse, når dispensation er meddelt efter reglerne i §§ 19  

 eller 40.
 Stk. 4. Spørgsmål, der kan prøves af taksationsmyndighederne, jf.  

 § 50, kan ikke indbringes for domstolene, før overtaksationskommissionens  

 afgørelse foreligger.
 Stk. 5. Søgsmål om ekspropriation efter denne lov anlægges ved den  

 landsret, under hvilken ejendommen er beliggende.
Kapitel 15 Lovliggørelse og straf § 63 . Det påhviler den til enhver tid værende ejer af en ejendom  

 at berigtige et ulovligt forhold.
Består forholdet i en ulovlig brug af  

 ejendommen, påhviler pligten tillige brugeren.
Stk. 2. De i § 51 nævnte myndigheder kan på ejerens bekostning  

 lade et påbud om at berigtige et ulovligt forhold tinglyse på ejendommen.
Når  

 forholdet er berigtiget, skal vedkommende myndighed lade påbudet aflyse fra  

 tingbogen.
Stk. 3. Når et ved dom meddelt påbud om at berigtige et ulovligt  

 forhold ikke efterkommes inden den i dommen fastsatte frist, og inddrivelse  

 af tvangsbøder ikke kan antages at føre til, at påbudet efterkommes, kan  

 vedkommende myndighed foretage det nødvendige til forholdets berigtigelse på  

 ejerens bekostning.
Der er udpantningsret for beløbet.
§ 64 . Medmindre højere straf er forskyldt efter den øvrige  

 lovgivning, straffes med bøde den, der 1) overtræder bestemmelser i en lokalplan eller en af de efter § 68, stk.  

 2 opretholdte vedtægter og planer m.v., 2) overtræder § 35, stk. 1, § 39 og § 40, stk. 1, 3) tilsidesætter vilkår for en tilladelse eller dispensation m.v. efter  

 loven eller de i medfør af loven udfærdigede forskrifter eller planer, eller  

 tilsidesætter kommunalbestyrelsens bestemmelser efter § 37, stk. 2, eller 4) undlader at efterkomme et påbud eller forbud, der er udstedt i henhold  

 til loven eller de i medfør af loven udfærdigede forskrifter, herunder påbud  

 om at berigtige et ulovligt forhold.
Stk. 2. Er overtrædelsen begået af et aktieselskab, andelsselskab  

 el.lign., kan der pålægges selskabet som sådant bødeansvar.
Er overtrædelsen  

 begået af staten, en amtskommune, en kommune eller et kommunalt fællesskab,  

 jf. § 60 i lov om kommunernes styrelse, kan der pålægges den pågældende  

 myndighed eller det kommunale fællesskab bødeansvar.
Kapitel 16 Ikrafttrædelses- og overgangsbestemmelser § 65 . Loven træder i kraft den 1. januar 1992. § 67, stk. 1, nr.  

 5, træder i kraft ved miljøministerens bekendtgørelse for så vidt angår  

 ophævelse af § 3, stk. 3 om nedsættelse af Tilbudspligtnævnet, i lov nr. 328  

 af 18. juni 1969 om tilbudspligt.
§ 66 . Sager, der er indbragt for miljøministeren, Planstyrelsen,  

 Miljøankenævnet eller Tilbudspligtnævnet før lovens ikrafttræden,  

 færdigbehandles efter de hidtil gældende regler.
Det samme gælder forslag til  

 planer, når forslaget er offentliggjort før den 1. januar 1992.
 § 67 . Ved lovens ikrafttræden ophæves:
1) lov om lands- og regionplanlægning, jf. lovbekendtgørelse nr. 921 af  

 22. december 1989, 2) lov om kommuneplanlægning, jf. lovbekendtgørelse nr. 918 af 22.  

 december 1989, 3) lov om by- og landzoner, jf. lovbekendtgørelse nr. 919 af 22. december  

 1989, 4) lov nr. 123 af 1. april 1980 om ekspropriation til byudvikling, 5) lov nr. 328 af 18. juni 1969 om tilbudspligt, 6) lov nr. 305 af 30. juni 1922 om visse bestemmelser om parcelsalg, 7) kapitel 2 og § 12, stk. 3 i lov om sommerhuse og campering m.v., jf.  

 lovbekendtgørelse nr. 920 af 22. december 1989, 8) §§ 2 og 3 i lov nr. 207 af 25. maj 1983 om ændring af lov om sommerhuse  

 og campering m.v., og 9) § 24, stk. 1, nr. 1 og 2, stk. 3 og stk. 5, §§ 27, 28a-28d samt § 28f,  

 stk. 1, nr. 1 og 2 og stk. 3 i lov om frikommuner, jf. lovbekendtgørelse nr.  

 583 af 31. august 1989.
 § 68 . Region-, kommune- og lokalplaner, der er tilvejebragt efter  

 de hidtidige planlove, opretholdes indtil de ændres efter reglerne i denne  

 lov.
 Stk. 2. Følgende planer m.v. i henhold til den hidtidige bygge- og  

 byplanlovgivning bortfalder i den udstrækning, de er uforenelige med en  

 lokalplan, og kan i øvrigt ophæves ved bestemmelser herom i en lokalplan:  

 byplanvedtægter, markplaner, reguleringsplaner, udredningsplaner,  

 retningsplaner, magelægsplaner, beslutninger om friholdelse af et område for  

 bebyggelse samt beslutninger om bevaring af bebyggelsers ydre fremtræden.
 § 69 . Bekendtgørelser, cirkulærer og vejledninger efter hidtidig  

 planlovgivning, jf. § 67, stk. 1, nr. 1-8, opretholdes, indtil de ophæves  

 eller afløses af forskrifter med hjemmel i denne lov.
 Stk. 2. Frikommuneregulativer, der er godkendt efter de i § 67,  

 stk. 1, nr. 9, nævnte bestemmelser bevarer deres gyldighed indtil udgangen af  

 1993.
 § 70. Loven gælder ikke for Færøerne og Grønland.
Bemærkninger til lovforslaget Almindelige bemærkninger Indledning Det foreliggende lovforslag er - sammen med de samtidigt fremsatte forslag  

 til lov om miljøbeskyttelse, lov om naturbeskyttelse, lov om vandløb samt lov  

 om oprettelse af et naturklagenævn - miljøministerens forslag til en  

 modernisering og styrkelse af de centrale dele af Miljøministeriets  

 lovgivning.
 Arbejdet med de grundlæggende ændringer af lovgivningen blev indledt med  

 miljøministerens beslutning i efteråret 1988 om ved en »lovpause«  

 at udsætte en del af de på daværende tidspunkt påtænkte lovinitiativer med  

 henblik på at få en bredere debat om lovgivningen.
 Debatten blev indledt i efteråret 1988 med udsendelse til en bred kreds af  

 Miljøministeriets debatoplæg »Enkelt og Effektivt« og  

 »Planlægningsloven - forenkling og modernisering«, som blev fulgt  

 op af regeringens »Landsplanredegørelse 1988«, som også havde  

 karakter af et debatoplæg.
Den efterfølgende debat dannede grundlaget for udarbejdelse af lovudkast,  

 der den 14. juli 1989 blev sendt til høring hos en meget bred kreds af  

 interesseorganisationer, ministerier m.v.
Høringsfristen udløb den 1.  

 november 1989.
 I grundlaget indgår ligeledes regeringens  

 »Afbureaukratiseringsplan« fra december 1988 og  

 Indenrigsministeriets betænkning nr. 1168 af maj 1989 fra udvalget om de  

 kommunale opgavers fordeling og finansiering (»Lotz-III-udvalget«).
 Lovforslagene er udarbejdet med et overordnet udgangspunkt i  

 »Brundtlandrapporten« og i regeringens »Handlingsplan for  

 miljø og udvikling« (december 1988) til opfølgning af denne rapport.
 De allerede indvundne erfaringer fra igangværende frikommuneforsøg indgår  

 ligeledes i lovforslaget.
I forbindelse med lovudkastenes udarbejdelse var der drøftelser om  

 lovreformens hovedprincipper med nogle af de centrale »brugere« i  

 en særligt nedsat Kontaktgruppe.
I gruppen var oprindeligt følgende  

 organisationer m.v. repræsenteret: Kommunernes Landsforening,  

 Amtsrådsforeningen, Industrirådet, Danmarks Naturfredningsforening,  

 Friluftsrådet, De danske Landboforeninger, Danske Husmandsforeninger,  

 Landsorganisationen i Danmark, Dansk Arbejdsgiverforening samt  

 Arbejderbevægelsens Erhvervsråd.
I høringsperioden intensiveredes drøftelserne i Kontaktgruppen, der blev  

 udvidet med repræsentanter fra henholdsvis Håndværksrådet, Københavns  

 Kommune, Frederiksberg Kommune samt Det Grønne Kontaktudvalg.
Der har  

 ligeledes været ført en række drøftelser med Dansk Skovforening.
 Drøftelserne i Kontaktgruppen samt de modtagne høringssvar har givet  

 anledning til, at de nu fremsatte lovforslag på flere punkter er ændret i  

 forhold til de til høring udsendte udkast.
Ved dette og de øvrige fremsatte lovforslag samles 21 love i 4 hovedlove,  

 nemlig - en lov om miljøbeskyttelse - en lov om naturbeskyttelse - en lov om planlægning og - en lov om vandløb.
 Hertil kommer en særlig lov om naturklagenævnet.
 Ud over disse hovedlove fremsættes forslag til lov om råstoffer.
 De tværgående formål med lovforslagene er:
at styrke miljø- og naturhensynenes varetagelse, at forstærke arbejdet med at forebygge miljø- og naturproblemernes  

 opståen og at videreføre decentraliseringen, og at bidrage til regeringens samlede afbureaukratiseringsplan og at  

 frigøre ressourcer og skabe grundlag for omprioriteringer.
 Der henvises i denne forbindelse til den samtidig fremsatte redegørelse om  

 miljølovreformens mål og hovedprincipper.
 Lovforslagene baserer sig i øvrigt på følgende mere tværgående principper:
 - Natur- og miljøproblemers opståen skal foregribes ud fra et helhedssyn  

 bl.a. ved en samlet interesseafvejning i den sammenfattende fysiske  

 planlægning.
 - Lovgivningen skal bygge på en eensartet myndighedsstruktur med en  

 klarere arbejdsdeling mellem stat, amt og kommune.
- Klagesystemet forenkles således, at der som udgangspunkt kun kan klages  

 een gang og visse mindre sager gøres endelige.
Hovedreglen er, at  

 klagesagerne afgøres af miljøministeren/pågældende styrelse, mens visse  

 større sager afgøres af et uvildigt klagenævn.
Planlovene Den gældende planlovgivning er for hovedpartens vedkommende tilvejebragt  

 ved den såkaldte planlovsreform i perioden 1969-75.
 Første del af reformen omfattede by- og landzoneloven og  

 tilbudspligtloven, der gennemførtes i 1969 samtidig med ændringer i  

 naturfredningsloven, landbrugsloven m.fl.
 Anden del af reformen kom i 1973 med lands- og regionplanloven og den nu  

 ophævede lov om regionplanlægning i Hovedstadsområdet.
 Ved tredje del af reformen i 1975 gennemførtes kommuneplanloven med de  

 nødvendige ændringer i en række andre love.
 Dertil kommer lov om sommerhuse og campering m.v., der var en af de  

 jordlove, som blev gennemført i 1972 i forbindelse med Danmarks indtræden i  

 EF, samt lov om ekspropriation til byudvikling, der blev gennemført i 1980.
 Endelig stammer lov om parcelsalg fra 1922.
Der er gennemført en del ændringer i planlovene i de sidste 10 år.
De  

 væsentligste omfatter:
- ændringen af by- og landzoneloven i 1980, hvorved Miljøankenævnet  

 indsattes som klagemyndighed, - ændringen af sommerhusloven i 1983 vedrørende helårsbeboelse i  

 sommerhusområder, - ændringen af by- og landzoneloven i 1983, hvorved zonelovskompetencen i  

 landsbyer overførtes til kommunerne, - ændringerne af håndhævelsesbestemmelserne m.v. i plan- og miljølovene i  

 1984, - ændringen af kommuneplanloven i 1985 vedrørende forenklinger i  

 procedurer m.m., - reglerne om tilbageførsel af arealer til landzone fra 1985, - ændringerne af reglerne om region- og sektorplanlægning på  

 Miljøministeriets område fra 1987, - ændringen i by- og landzoneloven i 1987 med henblik på lempelse i  

 adgangen til at etablere virksomhed i nedlagte landbrugsbygninger og - i foråret 1989 ændringerne i lands- og regionplanloven vedrørende  

 konsekvenser af Hovedstadsrådets nedlæggelse, gennemførelse af EF-direktivet  

 om vurdering af virkninger på miljøet (VVM) samt skovrejsning.
Planlovreformens gennemførelse Med lands- og regionplanloven blev der for første gang lovgivet om en  

 sammenfattende fysisk landsplanlægning.
 Siden 1975 har miljøministeren hvert år afgivet en redegørelse om  

 landsplanarbejdet.
 Redegørelserne har behandlet eet eller flere særlige temaer inden for  

 planlægningen og har bragt oversigter over planlægningen på statsligt,  

 regionalt og kommunalt niveau.
 Redegørelserne har været vigtige signaler fra regering og Folketing til  

 kommuner og amtskommuner om de overordnede interesser og hensyn, som skal  

 varetages i den decentrale planlægning.
Landsplanredegørelsen fra 1988 har karakter af et debatoplæg om selve  

 styringsmidlerne i landsplanlægningen og er, som nævnt i indledningen, en del  

 af grundlaget for dette lovforslag.
Den seneste landsplanredegørelse fra 1989  

 omhandler den regionale udvikling i Danmark.
Der er siden 1977 udsendt 21 landsplandirektiver hvoraf 16 stadig er  

 gældende.
Direktiverne omhandler dels sikringen af arealer til større anlæg,  

 f.eks. naturgasledningerne og Storebæltsbroens landfæster, dels varetagelsen  

 af overordnede interesser og bevaringshensyn, f.eks. beskyttelsen af Danmarks  

 kystområder ved direktivet om ferie- og fritid.
 Det var et hovedsigte med planlovsreformen, at der skulle tilvejebringes  

 sammenfattende planer for alle amtskommuner og kommuner.
 I 1989 er tredje generation af regionplaner fremsendt til miljøministerens  

 godkendelse.
De første regionplaner blev gennemført i 1978-80. De omhandlede primært  

 bymønstret, herunder fordelingen af byvæksten og placeringen af større  

 centre, institutioner, forsyningsanlæg, veje m.m.
Ved de senere revisioner er  

 det især lokaliseringsspørgsmål og arealinteresser i det åbne land, som er  

 blevet behandlet.
 I lyset af den nedtoning af planlægningsprocedurekravene vedrørende de  

 enkelte interesseområder, som blev indledt ved lovændringer i 1987 på  

 baggrund af Arealudvalgets første delbetænkning, og som videreføres med de nu  

 fremsatte lovforslag på miljø- og naturfredningsområdet, vil  

 regionplanlægningen for det åbne land få en endnu væsentligere betydning.  

 Dette afspejles også i, at gennemførelsen af EF-direktivet om vurdering af  

 større enkeltprojekters virkning på miljøet (VVM) er blevet knyttet til  

 regionplanproceduren.
Alle landets kommuner har tilvejebragt kommuneplaner og den 4-årlige  

 vurdering af planerne er iværksat i mange kommuner.
Det kan forventes, at  

 anden generation af kommuneplaner foreligger for hele landet senest i 1993.
Det grundlæggende i kommuneplanlægningen er beslutningerne om den  

 fremtidige arealanvendelse og bebyggelse.
Denne fysiske del indgår i alle  

 kommuneplaner.
Kommunerne anvender imidlertid i stigende omfang planerne i en  

 meget bredere betydning, hvor målsætningerne for f.eks. erhvervsudviklingen,  

 miljøbeskyttelsen, ældrepolitikken og meget andet samordnes med planlægningen  

 inden for de enkelte kommunale forvaltningsområder og budgetlægningen.
Kommuneplanerne får herved også karakter af strategiplaner for de områder,  

 som kommunalbestyrelserne prioriterer politisk højt.
I de nærmeste år  

 forventes det, at kommuneplanarbejdet vil koncentrere sig om emner som  

 erhvervsudvikling, trafik samt bolig- og byforbedring.
Lokalplanen, som i sin tid afløste en lang række forskellige  

 detailplantyper, er nu et indarbejdet og akcepteret instrument i den  

 kommunale planlægning.
Der er gennemført ca. 15.000 lokalplaner siden  

 kommuneplanlovens ikrafttrædelse i 1977.
 By- og landzonelovens principper om regulering af byggeri, udstykning osv.  

 i landzone er i dag generelt akcepteret.
 Det samme gælder de principper om offentlighed, rammestyring og  

 decentralisering, som blev udmøntet med planlovene, og som i dag er vel  

 indarbejdet i den kommunale og amtskommunale planlægning og administration.
 På denne baggrund er det rimeligt at konkludere, at planlovsreformen er  

 ført igennem i overensstemmelse med de målsætninger, som lå til grund for  

 reformen.
De kommende års regionale og kommunale planlægning vil i højere grad bestå  

 i vedligeholdelse og ajourføring af plangrundlaget og planlægning for særlige  

 emner og temaer.
Derimod vil der kun i begrænset omfang blive tale om  

 tilvejebringelse af helt nye samlede planer.
 Både lovenes stykvise tilblivelse over en årrække og forventningerne om  

 det fremtidige planlægningsarbejdes karakter tilsiger således den  

 modernisering og ajourføring af regelværket, som er et af hovedformålene med  

 det foreliggende lovforslag.
 På baggrund af de forløbne 10-15 års erfaringer med planlægningsarbejdet  

 indeholder lovforslaget tillige en videreudvikling af reglerne om  

 decentralisering, rammestyring og borgerdeltagelse i planlægningen.
Lovforslagets hovedindhold Een lov Dette lovforslag sammenfatter og forenkler 5 love:
- by- og landzoneloven, - lov om lands- og regionplanlægning, - lov om kommuneplanlægning, - lov om ekspropriation til byudvikling og - kapitel 2 i lov om sommerhuse og campering m.v.
 Samtidig foreslås 2 love ophævet:
- lov om tilbudspligt og - lov om parcelsalg.
Landsplanlægningen Lovforslaget opretholder lands- og regionplanlovens bestemmelser om  

 landsplanlægningen.
Ministerens beføjelser over for den decentrale  

 planlægning foreslås dog udvidet, og de årlige landsplanredegørelser til  

 Folketingets miljø- og planlægningsudvalg foreslås afløst af en redegørelse,  

 når der har været nyvalg til Folketinget.
Endelig foreslås det, at ministeren  

 skal kunne støtte forsøg og udviklingsprojekter til fremme af lovens formål.
 Landsplanbestemmelserne har således fortsat karakter af formelle regler og  

 rammer, der inden for lovens formål kan udfyldes i overensstemmelse med  

 skiftende tiders behov og politiske vurdering.
Efter lovens formålsbestemmelse skal planlægningen være et redskab i  

 arbejdet for at sikre en bæredygtig udvikling.
Den helhedsvurdering, der  

 karakteriserer den sammenfattende fysiske planlægning fremfor planlægningen  

 inden for enkeltområder, får dermed øget betydning.
Som det nærmere er omtalt i landsplanredegørelsen 1988 vil gennemførelsen  

 af større, statslige projekter fortsat kræve, at der fastsættes  

 arealreservationer og andre reguleringer i den regionale og kommunale  

 planlægning.
Staten må gennem landsplanlægningen kunne sikre, at denne  

 planlægning gennemføres til tiden og med det nødvendige indhold.
Decentraliseringen af planlægningsopgaverne må afbalanceres med nogle  

 statslige indgrebsmuligheder, som kan anvendes, når overordnede interesser  

 skal sikres.
Erfaringerne har vist, at der er behov for, at staten kan gribe  

 ind i sager om lokalisering af samfundsnødvendige projekter, som de lokale  

 myndigheder ikke vil eller kan løse.
Forslaget indeholder derfor hjemmel for miljøministeren til at pålægge de  

 kommunale myndigheder at tilvejebringe en plan eller selv overtage amtsråds  

 og kommunalbestyrelsers beføjelser efter loven.
Dette indebærer, at  

 landsplandirektiver m.v. kan blive direkte bindende for planlægningen på alle  

 niveauer.
De nævnte påbuds- og indkaldebeføjelser skal kun anvendes i de  

 undtagelsestilfælde, hvor overordnede interesser gør det nødvendigt at bryde  

 lovens almindelige opgavefordeling.
 Lovforslaget indebærer i øvrigt ikke ændringer i ministerens nuværende  

 adgang til at fastsætte regler om lovens administration og planlægningens  

 indhold, herunder landsplandirektiver.
 Det skal generelt bemærkes, at lovforslagets karakter af sammenfattende  

 planlægningslov indebærer, at andre ministeriers opgaver ofte berøres, og at  

 miljøministeren derfor - som hidtil - skal administrere loven i samarbejde  

 med berørte ministre.
 Landsplanredegørelsen 1989 fremhæver nogle hovedlinier i de kommende  

 års landsplanarbejde.
For det første beskriver redegørelsen den regionale udvikling i relation  

 til den hidtidige målsætning om ligelighed.
Redegørelsen argumenterer for en  

 fremtidig målsætning om mangfoldighed gennem styrkelse af de enkelte områders  

 og egnes udviklingsmuligheder og nuancerer således de landsplanpolitiske  

 synspunkter omkring det »skæve« Danmark.
 For det andet fremhæver redegørelsen, at der fremtidigt også må lægges en  

 international synsvinkel til grund for landsplanarbejdet.
For det tredje fremhæves de planlæggende myndigheders forpligtelse til at  

 sikre kvalitet i de fysiske omgivelser.
Denne fysisk-rumlige kvalitet skal på  

 een gang tilgodese ønsket om attraktive og velfungerende byer, bebyggelser og  

 landområder, der ikke er belastet af forurening, og hensynet til nødvendig  

 omdannelse eller tilpasning til fremtidens behov.
Ud fra disse tre hovedsynspunkter foreslås det i redegørelsen, at der  

 udarbejdes et såkaldt landsplanperspektiv, der kan fremlægges til politisk  

 drøftelse om to år.
Hensigten er i tekst og kort at give et samlet billede af  

 - eller vision om - de næste tyve års nødvendige forandringer af byer,  

 landområder og infrastruktur.
Regionplanlægningen Lovforslaget opretholder den lovbestemte pligt til at udarbejde  

 regionplaner, men kravene til regionplanernes indhold begrænses.
Et af hovedprincipperne i lovforslaget er at fastsætte en klarere  

 arbejdsdeling mellem amterne og kommunerne.
Med udgangspunkt i betænkning nr.  

 1168 af maj 1989 om de kommunale opgavers fordeling og finansiering  

 (Lotz-III-udvalget) foreslås det, at amtskommunerne varetager både  

 planlægning og enkeltsagsadministration i det åbne land, mens de tilsvarende  

 opgaver i byerne, herunder landsbyer og sommerhusområder varetages af  

 kommunerne.
Regionplanerne skal for fremtiden kun indeholde retningslinier for  

 interesseafvejningen i det åbne land, for selve afgrænsningen af byzoner og  

 sommerhusområder, for visse »kommunegrænseoverskridende« forhold  

 f.eks. trafikanlæg o.lign. samt for realiseringen af landsplandirektiver.
For  

 disse emner vil regionplanen fortsat være rammestyrende i forhold til den  

 kommunale planlægning.
Dette betyder, at forholdene i byområder og sommerhusområder som alt  

 overvejende hovedregel alene planlægges i kommune- og lokalplanerne.
Der vil  

 ikke længere kunne fastsættes regionplanretningslinier for fordelingen af  

 byvækst gennem boligkvoter o.lign., for prioriterede varmeforsyningsmetoder  

 og -oplande eller for byfornyelsen.
De eksisterende retningslinier i  

 regionplanerne om sådanne formål vil heller ikke være bindende for kommunerne  

 efter lovens ikrafttrædelse.
Der gælder dog særlige regler for  

 hovedstadsområdet, fordi der her er tale om eet sammenhængende byområde.
 Det er ligeledes i overensstemmelse med hensigten om en klarere  

 arbejdsdeling, at det foreslås at ophæve amtskommunernes hidtidige tilsyn  

 med, at lokalplaner er i overensstemmelse med kommuneplanen.
Endelig foreslås den nuværende godkendelsesordning for regionplaner  

 ophævet og erstattet af en veto-ordning for miljøministeren.
Dette skal ses  

 som en videre udvikling af de senere års praksis, hvorefter miljøministeren  

 ved offentlighedsperiodens udløb afgiver en udtalelse fra de statslige  

 myndigheder.
Forslaget er tillige udtryk for en yderligere decentralisering  

 af planlægningen.
Kommune- og lokalplanlægningen Lovforslaget opretholder reglerne om kommune- og lokalplaners form og  

 indhold og den lovbestemte pligt til at udarbejde disse planer.
Der er  

 imidlertid sket en modernisering og forenkling af reglernes udformning.
I lighed med forslaget om at ophæve den statslige godkendelse af  

 regionplaner foreslås den hidtidige forhåndsgodkendelse af kommuneplaner med  

 bebyggelsesprocenter over 110 ophævet.
Der er, som omtalt tidligere, nu  

 udarbejdet kommuneplaner for alle landets kommuner, og det anses derfor ikke  

 længere for nødvendigt at fastholde en »forhåndskontrol« af de  

 kommunale planer.
I de kommunale planer er den eksisterende bebyggelsestæthed i de centrale  

 byområder blevet reduceret væsentligt for at skabe mere lys og luft og bedre  

 opholdsarealer.
Den reducerede bebyggelsestæthed forudsættes generelt  

 fastholdt i fremtiden.
I tilfælde af, at der i en kommuneplan sker en markant  

 hævelse af bebyggelsesprocenterne, kan miljøministeren i det konkrete  

 tilfælde indkalde kommuneplanen og om fornødent pålægge kommunalbestyrelsen  

 at reducere bebyggelsesprocenterne.
Miljøministeren vil eventuelt tillige  

 kunne fastsætte mere nuancerede regler om bebyggelsestætheder ved et  

 landsplandirektiv.
Som noget nyt foreslås det, at en lokalplan kan indeholde bestemmelser om  

 lokalisering af byggeri og anlæg m.m. med den virkning, at tilladelse efter  

 visse andre lovbestemmelser herefter ikke er nødvendig.
En såkaldt  

 bonusvirkning.
Ordningen vil omfatte reglerne om landzonetilladelse, reglerne  

 om beskyttelsesområder og bygge- og beskyttelseslinier i  

 naturbeskyttelsesloven samt vandløbslovens regler om anlæg i eller ved  

 vandløb.
Lignende ordninger findes i dag i forhold til visse regler i  

 byggeloven og miljøbeskyttelsesloven.
Det foreslås endelig, at kommunernes mulighed for at nedlægge forbud mod  

 byggearbejder m.m., der er i strid med rammebestemmelserne i en kommuneplan,  

 udvides.
Dette vil bevirke en forenkling og besparelse i kommunernes  

 lokalplanarbejde.
Landzonebestemmelserne Landzonebestemmelserne afløser by- og landzoneloven.
Bestemmelserne skal  

 fortsat sikre hovedformålet, som er at forhindre ukontrolleret bebyggelse i  

 det åbne land, således at egentlig byudvikling sker der, hvor planlægningen  

 åbner mulighed derfor.
Inddelingen af landet i byzoner, sommerhusområder og landzoner er efter  

 regeringens opfattelse fortsat det mest hensigtsmæssige planlægnings- og  

 administrationsgrundlag.
Lovforslaget opretholder derfor by- og  

 landzonelovens zoneinddeling.
Det har ligeledes vist sig, at lovens reguleringsbestemmelser for  

 landzonerne er et både fleksibelt og effektivt redskab til varetagelsen af  

 lovens formål.
Det generelle krav om tilladelse i landzoner til udstykning,  

 byggeri og ændret anvendelse, der ikke har relation til landbrugsdrift m.v.,  

 opretholdes derfor ved lovforslaget.
Som det fremgår ovenfor af afsnittet om planlovgivningen er  

 zonelovsbestemmelserne blevet ændret flere gange.
Det er imidlertid  

 bemærkelsesværdigt, at ændringerne stort set alene har vedrørt kompetence- og  

 klagebestemmelserne, mens lovens materielle hovedindhold er forblevet uændret  

 gennem de 20 år, loven har været gældende.
Der har gennem årene været en fast og sikker praksis i administrationen af  

 landzonebestemmelserne.
Dette skal forstås således, at administrationspraksis  

 til stadighed har tjent til at sikre lovens hovedformål, men på baggrund af  

 en vurdering af de til enhver tid gældende forudsætninger af planmæssig,  

 samfundsøkonomisk eller anden art.
Som eksempel på en relevant ændring i  

 forudsætningerne for landzoneadministrationen kan nævnes den ændrede  

 opfattelse af behovet for at fastholde al landbrugsjord i intensiv drift.
At loven er accepteret og virker efter sin hensigt belyses bl.a. af to  

 undersøgelser, som Planstyrelsen har ladet foretage for nylig.
Det fremgår  

 således af Planstyrelsens Rapport nr. 3 fra 1989 »Erhvervsvirksomheder i  

 landzone«, at der blandt de virksomhedsejere, der har etableret sig i  

 landzone i eksisterende bygninger, er udbredt tilfredshed med etableringen,  

 herunder sagsbehandlingen.
Det fremgår endvidere, at virksomhederne typisk er  

 i vækst og må anses som levedygtige.
Der meldes som hovedregel ikke om  

 væsentlige gener fra eller for virksomhederne.
En undersøgelse af zonelovsadministrationen i hele landet, som  

 Planstyrelsen har foretaget i foråret og sommeren 1989 og offentliggjort  

 december 1989 »Zonelovsforhold 1987 og 1988«, viser, at by- og  

 landzoneloven ikke kan betragtes som en væsentlig hindring for  

 erhvervsudvikling i landzone og for boligbyggeri i landsbyer.
Undersøgelsen  

 viser samtidig, at det alene er en beskeden del - knap 1.000 boliger eller  

 ca. 3,5 pct. - af det årlige boligbyggeri, der hvert år meddeles  

 zonelovstilladelse til.
Samme undersøgelse viser, at kun ca. 7,5 pct. af alle  

 zonelovsafgørelser påklages.
Hovedreglen om at amtsrådet er landzonemyndighed fastholdes.
Kommunen er  

 som hidtil landzonemyndighed i lokalplanlagte områder og i landsbyer, der er  

 eentydigt afgrænset i kommuneplanen.
Denne arbejdsdeling er i  

 overensstemmmelse med principperne omtalt under regionplanlægningen.
De hensyn, der hidtil er varetaget gennem administrationen af  

 skovbyggelinien og å- og søbeskyttelseslinien efter naturfredningsloven, skal  

 for fremtiden varetages gennem landzoneadministrationen.
Der henvises nærmere  

 til bemærkningerne i det samtidigt fremsatte forslag til  

 naturbeskyttelseslov.
Sommerhusområder Planlægningsloven opretholder de hidtidige regler om forbud mod opførelse  

 af mere end een bolig på en sommerhusejendom og forbud mod helårsbeboelse i  

 sommerhusområder, med mulighed for dispensation i særlige tilfælde.
 Som noget nyt foreslås dog en egentlig ret for visse pensionister til  

 helårsbeboelse i deres sommerhuse, forudsat at pensionisten har ejet  

 sommerhuset i 10 år, og at dette bygningsmæssigt er i forsvarlig stand, dvs.  

 at boligen ikke er kondemnabel.
 Baggrunden for forslaget er, at regeringen ønsker, at der i større  

 udstrækning end hidtil skal gives pensionister mulighed for at bo i deres  

 sommerhus hele året.
 I Miljøministeriets vejledning af 3. juli 1989 om dispensation fra  

 forbudet mod helårsbeboelse i sommerhusområder henstilles det, at  

 kommunalbestyrelserne meddeler tilladelser til folkepensionister, der har  

 ejet et sommerhus i 5 år.
 Denne mulighed for at opnå en personlig tilladelse ønskes opretholdt, men  

 regeringen ønsker derudover sikret, at pensionister med en årelang  

 tilknytning til et sommerhus får en egentlig ret til at bruge huset til  

 helårsbeboelse.
 I øvrigt forudsættes det, at kommunerne fortsat vil være tilbageholdende  

 med at dispensere til helårsbeboelse.
 Pensionistbegrebet foreslås i denne sammenhæng afgrænset således, at det  

 omfatter personer, der er fyldt 67 år, efterlønsmodtagere og  

 førtidspensionister i henhold til lov om social pension.
 Baggrunden for 10-årskravet er, at forslaget kun har til formål at  

 tilgodese pensionister, der igennem en årrække har haft en tilknytning til et  

 sommerhus, og som ønsker at nyde deres otium her.
Endvidere sikrer 10-årsreglen, at der ikke som følge af forslaget går  

 spekulation i erhvervelsen af sommerhus.
Uden denne regel vil der være risiko  

 for, at forskellen på prisen mellem et sommerhus og en helårsbolig udlignes.
Forudgående offentlighed Reglerne om borgerdeltagelse foreslås udbygget, således at borgerne  

 inddrages tidligere i udarbejdelsen af forslag til region- og kommuneplaner.
Før udarbejdelse af sådanne planforslag skal amtskommunen eller kommunen  

 indkalde ideer og forslag til det forestående planlægningsarbejde.
Kommunerne  

 kan også inddrage borgerne i det forberedende lokalplanarbejde, men dette er  

 ikke en pligt, medmindre lokalplanen tillige indebærer ændring af kommune- og  

 eventuelt regionplan.
Borgerne får herved mulighed for at give deres synspunkter til kende, før  

 der er udarbejdet et planforslag, dvs. før myndigheden har lagt sig fast på  

 en bestemt planløsning.
Forslaget medfører i øvrigt ikke indskrænkninger i  

 mulighederne for at udtale sig, når et planforslag senere er udarbejdet.
Planprocedurer Som omtalt i afsnittet om planlovsreformen er der nu for hele landet  

 udarbejdet et plangrundlag både på regionalt og kommunalt niveau.
 Den fremtidige region- og kommuneplanlægning vil således navnlig bestå i  

 revisioner og tillæg om særlige emner.
På denne baggrund foreslås en forenkling af procedurereglerne.
Dette  

 forslag har også baggrund i en række frikommuneforsøg.
Reglerne om  

 tilvejebringelse af regionplaner og kommuneplaner harmoniseres fuldt ud.
For  

 lokalplaner opretholdes visse specialregler, under hensyn til disse planers  

 bindende karakter for den enkelte borger.
Der foreslås en harmonisering af fristerne for offentliggørelsen af  

 planforslag.
Fristen fastsættes til 8 uger og svarer således til det, der i  

 dag er gældende for lokalplaner.
Klage og endelighed Lovforslaget opretholder med to undtagelser den hidtidige adgang til at  

 påklage amtskommuners og kommuners afgørelser efter loven.
 For det første foreslås det, at kommunalbestyrelsernes afgørelser om  

 dispensation til helårsbeboelse i en sommerbolig bliver endelig.
 Det findes rigtigt, at den kommune, der skal afholde de eventuelle øgede  

 udgifter, der følger med helårsbosætning, også skal have den endelige  

 afgørelse med hensyn til, om en sådan helårsbosætning skal finde sted.
For det andet foreslås det at ophæve den hidtidige klageadgang for naboer  

 og omboende i sager om landzonetilladelser.
Baggrunden herfor er, at  

 landzonebestemmelserne ikke har til formål at beskytte  

 »nabointeresser«, men tjener bredere samfundsmæssige hensyn.  

 Klageadgang for naboer var da heller ikke hjemlet i den oprindelige by- og  

 landzonelov, men blev først indført i 1978, da klagereglen blev ændret i  

 forbindelse med de statslige fredningsplanudvalgs nedlæggelse.
Siden 1980 er klagesager efter by- og landzoneloven blevet afgjort af  

 Miljøankenævnet, der er nedsat i henhold til miljøbeskyttelsesloven.
Det  

 foreslås nu, at zoneklagerne afgøres af miljøministeren eller den styrelse,  

 ministeren bemyndiger hertil.
Dette svarer til ordningen før 1980. Dog skal  

 landzoneklager, der indeholder spørgsmål af meget væsentlig interesse for  

 varetagelsen af lovens formål, kunne påklages til det naturklagenævn, som  

 samtidig foreslås oprettet ved særlig lov.
Tilbudspligtloven ophæves Lov om tilbudspligt, lov nr. 328 af 18. juni 1969, giver kommunerne en  

 særlig mulighed for at erhverve den jord, der skal indgå i den bymæssige  

 udvikling.
Loven er en del af planlovsreformen, der bl.a. tilsigtede at  

 fremme rationelle byggemodningsinvesteringer.
 Loven bestemmer derfor, at visse ejendomme (på 6.000 m2 eller derover)  

 skal tilbydes kommunen på almindelige salgsvilkår, før ejendommen overdrages  

 til anden side.
 Undtaget fra tilbudspligt er dog overdragelser til nære pårørende eller  

 staten samt overdragelser, hvor ejendommen skal sammenlægges med en  

 landbrugsejendom.
 Proceduren efter loven er i øvrigt temmelig omstændelig.
Tilbudspligtloven må ses i sammenhæng med de begrænsede muligheder, der  

 ved lovens vedtagelse bestod for ekspropriation i planlægningsøjemed.
Efter  

 gennemførelsen af ekspropriationsloven af 1980, forekommer det mindre  

 påkrævet at opretholde tilbudspligtloven.
 Det må antages, at ekspropriationsmulighederne sammenholdt med  

 kommunalbestyrelsens adgang til at erhverve jord i fri handel, tilgodeser  

 behovet for at gennemføre den jordpolitik, der ønskes i den enkelte kommune.  

 Tilbudspligtloven foreslås derfor ophævet.
Parcelsalgsloven ophæves Parcelsalgsloven, lov nr. 305 af 30. juni 1922 om visse bestemmelser om  

 parcelsalg, tilsigter en særlig beskyttelse af købere af ubebyggede grunde  

 ved at pålægge sælger og kommunalbestyrelse nogle oplysningspligter med  

 hensyn til plan~ og forsyningsforhold.
 Ifølge loven skal enhver, der offentligt tilbyder ubebyggede arealer over  

 0,2 ha til salg i parceller, forinden forelægge en udparcelleringsplan for  

 vedkommende kommunalbestyrelse.
Kommunalbestyrelsen skal herefter afgive en erklæring med hensyn til vej-,  

 kloak-, afløbs- og vandforhold, samt forsyningen med vand, gas og  

 elektricitet.
Sælger er forpligtet til at orientere køber om  

 kommunalbestyrelsens erklæring.
 Loven kommer kun til anvendelse i kommuner, hvor kommunalbestyrelsen  

 træffer beslutning herom og gælder kun for salg af jord i privat eje, og kun  

 hvor de enkelte parceller er på højst 5.000 m2.
Den tilsigtede beskyttelse af køber eksisterer i dag i kraft af andre  

 regler.
I dag kan ingen del af en fast ejendom eller et umatrikuleret areal  

 afhændes uden udstykning.
Alle de hensyn til køberen, som parcelsalgsloven  

 varetager, tilgodeses nu gennem udstykningssagen og gennem administrationen  

 af udstykningsloven i øvrigt.
I øvrigt er alle oplysninger om plan- og  

 forsyningsforhold offentligt tilgængelige for enhver gennem bl.a.  

 tingbogssystemet og offentlighedslovens regler.
 Det må herefter skønnes ubetænkeligt at ophæve parcelsalgsloven.
Økonomiske og administrative konsekvenser De elementer i lovforslaget, som navnlig vil få økonomiske og  

 administrative konsekvenser for stat, kommuner og amtskommuner, er følgende:
- klagereglerne, - ændringen af den hidtidige godkendelse af regionplaner til en  

 vetoordning, - ophævelsen af loven om tilbudspligt, - reglerne om bonuslokalplaner, - den udvidede mulighed for forbud på grundlag af rammebestemmelser i en  

 kommuneplan uden krav om en efterfølgende lokalplan, - bortfaldet af amtskommunernes tilsyn med lokalplaners overensstemmelse  

 med kommuneplaner, - betalingen for tinglysningsafgifter i forbindelse med tilladelser og  

 dispensationer efter landzone- og sommerhusbestemmelserne pålægges  

 grundejeren, - bortfaldet af annonceringspligten ved landzonetilladelser.
 Det er en afgørende forudsætning for de neden for anførte tidspunkter for  

 besparelserne, at loven træder i kraft den 1. januar 1992.
 I det følgende redegøres nærmere for de økonomiske/administrative  

 konsekvenser af lovforslaget.
Statslige besparelser/merudgifter Klagereglerne Forslaget om forenkling af klagesystemet således, at der kun kan klages  

 til een instans (miljøministeren eller det nye naturklagenævn i enkelte  

 sager) bevirker, at Miljøankenævnets hidtidige opgaver i forbindelse med  

 landzone- og sommerhussager bortfalder.
Dette vil medføre en besparelse på 3 årsværk.
Den fulde besparelse vil dog  

 først slå igennem i 1993, idet Miljøankenævnet i en overgangsperiode skal  

 færdigbehandle verserende sager.
Lovforslagets § 58, stk. 5, hvorefter kommunalbestyrelsernes afgørelser om  

 helårsbeboelse i sommerhusområder ikke kan påklages til anden administrativ  

 myndighed, bevirker, at knap 200 klagesager, der tidligere blev behandlet i  

 Planstyrelsen, nu bliver endeligt afgjort i kommunerne.
Dette vil  

 skønsmæssigt medføre en besparelse i Planstyrelsen på 3 årsværk.
Ifølge lovforslagets § 59, stk. 2 ophæves den hidtidige ret for naboer og  

 andre omboende til at klage over landzonetilladelser.
Dette vil efter  

 Planstyrelsens skøn bevirke bortfald af ca. 150 sager i styrelsen.  

 Besparelsen skønnes at svare til 4 årsværk.
Ændring af godkendelse af regionplaner til vetoordning Som led i decentraliseringen foreslås det, at den hidtidige  

 godkendelsesordning for regionplaner skal bortfalde.
I stedet kan  

 miljøministeren til varetagelse af statslige interesser fremsætte indsigelse  

 overfor et forslag til regionplan eller et forslag til kommuneplan for  

 Københavns eller Frederiksberg Kommune.
Der vil imidlertid fortsat skulle foretages en samordning af de statslige  

 interesser i regionplanlægningen.
De enkelte ministerier må gennemgå dels  

 beretningerne i forbindelse med de 4-årlige revisioner, dels selve forslagene  

 til regionplaner og tillæg og fremsende deres bemærkninger til  

 Miljøministeriet.
Der skal om fornødent udarbejdes en samlet statslig  

 forhåndsudmelding henholdsvis en samlet skrivelse om, på hvilke punkter  

 miljøministeren - på statens vegne - har indsigelser (veto) mod  

 planforslaget.
Planstyrelsen, der hidtil har forberedt miljøministerens  

 godkendelse af regionplaner, forventes at skulle varetage det forberedende  

 arbejde i disse sager.
I forhold til den hidtidige regionplanbehandling skønnes forslaget at  

 ville medføre personalebesparelser i Planstyrelsen på 3 årsværk.
Dertil  

 kommer mindre besparelser spredt over den øvrige centraladministration.
Som yderligere led i decentraliseringen foreslås reglen om godkendelse af  

 kommuneplaner med en bebyggelsesprocent på mere end 110 ophævet.
Besparelsen  

 vedrørende dette forslag er stort set slået igennem og indgået i den  

 reduktion af Planstyrelsens bemanding på planområdet, der allerede er sket i  

 takt med kommuneplanernes gennemførelse.
Ophævelse af loven om tilbudspligt Efter lov om tilbudspligt har Planstyrelsen behandlet ansøgninger fra  

 kommunerne om pålæg af tilbudpligt på visse ejendomme, som agtes inddraget  

 til byformål.
Forslaget om ophævelse af tilbudspligtloven skønnes at give en  

 forenkling af administrationen svarende til en besparelse i Planstyrelsen på  

 knap 1 årsværk.
Statslige besparelser/merudgifter i årsværk Amtskommunale/kommunale merudgifter/besparelser Klagesagerne I forbindelse med forslaget om endelighed for visse førsteinstans  

 afgørelser vil de kommunale myndigheders forbehandling af klagesager  

 bortfalde.
Besparelserne herved anslås at blive af samme omfang som den  

 statslige besparelse, det vil sige ca. 8 årsværk, heraf 4 hos amtskommunerne  

 og 4 hos primærkommunerne.
Reglerne om bonuslokalplaner I lovforslagets § 15, stk. 4, er det foreslået, at en lokalplan kan  

 indeholde bestemmelser om lokalisering af byggeri og anlæg m.v. med den  

 virkning, at tilladelse efter visse andre bestemmelser ikke er nødvendig.
 Denne såkaldte bonusordning skønnes at ville medføre en  

 personalebesparelse hos primærkommunerne på 3 årsværk og hos amtskommunerne  

 på 3 årsværk.
Bortfald af tilsyn med lokalplaners overensstemmelse med kommuneplanen Amtsrådet har som hidtil pligt til at nedlægge veto mod forslag til en  

 lokalplan, der ikke er i overensstemmelse med lands- og regionplanlægningen.  

 Det fastsættes i lovforslaget udtrykkeligt, at denne pligt ikke omfatter  

 forhold af underordnet betydning.
Herved sparer amtskommunerne udarbejdelse  

 af rent formelle plantillæg.
Derudover foreslås det at ophæve amtsrådets hidtidige pligt til at påse en  

 lokalplans overensstemmelse med kommuneplanen.
Dette indebærer en vis  

 forenkling både for amtskommuner og kommuner.
Det skønnes, at forslaget  

 medfører besparelser i amterne svarende til 3 årsværk og i kommunerne  

 svarende til 7 årsværk.
Udvidet mulighed for forbud uden krav om efterfølgende lokalplan Som noget nyt foreslås det i § 12, stk. 3, at kommunalbestyrelsen ved et  

 konkret forbud kan modsætte sig opførelse af bebyggelse eller ændret  

 anvendelse af bebyggelse eller ubebyggede arealer, når bebyggelsen eller  

 anvendelsen er i strid med bestemmelser i kommuneplanens rammedel.
Herved  

 sparer kommunerne udarbejdelse af en del lokalplaner.
Det skønnes, at  

 kommunerne vil kunne undlade at udarbejde ca. 10 pct. af samtlige lokalplaner  

 svarende til ca. 5,0 mio. kr. pr. år.
Kommunernes udgifter er herved sat til  

 40.000,- kr. pr. lokalplanforslag.
Det offentlige skal ikke længere betale tinglysningsafgiften Det foreslås, at tinglysningsafgift i forbindelse med tilladelser og  

 dispensationer efter landzone- og sommerhusbestemmelserne ikke længere skal  

 påhvile det offentlige, idet myndighederne kan kræve refusion herfor af  

 ejerne af ejendommen.
 Besparelsen herved for amterne skønnes at udgøre ca. 2,0 mio.kr. pr. år og  

 for kommunerne ca. 0,6 mio. kr. pr. år.
Annonceringspligten bortfalder Endelig foreslås det, at amters og kommuners hidtidige pligt til  

 annoncering af zonelovstilladelser ophæves.
 Dette skønnes at medføre en besparelse til annonceudgifter på 1,2 mio kr.  

 hos amterne og 0,4 mio. kr. pr. år hos kommunerne.
 De samlede besparelser i amter og kommuner skønnes at foreligge fra lovens  

 ikrafttrædelse.
Kommunale besparelser/merudgifter Bemærkninger til de enkelte bestemmelser Kapitel 1 Formålsbestemmelsen Til § 1 Bestemmelsens indledning er udformet efter samme princip i alle de  

 fremsatte lovforslag.
Hensynet til en bæredygtig udvikling og levevilkårene  

 for mennesker, dyr og planter er grundlæggende for arealplanlægningen og  

 natur- og miljøbeskyttelsen.
Stk. 2 omhandler de særlige hensyn, som skal varetages ved  

 planlovgivningen, og svarer indholdsmæssigt til den gældende lovgivning, dog  

 er ordene om »fremme af en ligelig udvikling« udgået.
Der henvises  

 nærmere til de almindelige bemærkninger.
Kapitel 2 Landsplanlægning Kapitlet omhandler miljøministerens landsplanbeføjelser.
Der henvises  

 generelt til afsnittet om landsplanlægningen i de almindelige bemærkninger.
Til § 2 Stk. 1 fastslår miljøministerens ansvar for den sammenfattende fysiske  

 landsplanlægning og svarer til lands- og regionplanlovens § 2. I stk. 2  

 foreslås kravet om en årlig landsplanredegørelse i lands- og  

 regionsplanlovens § 5 erstattet af en redegørelse, når der har været afholdt  

 nyvalg til Folketinget.
Forslaget betoner redegørelsens politiske karakter.
Til § 3 Stk. 1 giver miljøministeren beføjelse til at fastsætte bindende regler  

 for anvendelsen af loven og for indholdet af planlægningen på de forskellige  

 niveauer, herunder landsplandirektiver.
Bestemmelsen svarer til lands- og  

 regionplanlovens § 4, stk. 1 og § 9, stk. 3 samt de tilsvarende beføjelser  

 for ministeren i kommuneplanloven og by- og landzoneloven.
 Udkast til retningslinier efter denne bestemmelse vil, som hidtil, blive  

 forhandlet med berørte myndigheder og organisationer, og Folketingets miljø-  

 og planlægningsudvalg vil blive forhåndsorienteret inden udsendelse af mere  

 væsentlige forskrifter.
 Stk. 2 omhandler miljøministerens ret til at tillægge et konkret  

 landsplandirektiv videregående retsvirkninger og svarer til lands- og  

 regionplanlovens § 4, stk. 2 og 3.
Stk. 3 er udtryk for en styrkelse af landsplanbeføjelserne.  

 Miljøministeren får herved mulighed for at pålægge de kommunale myndigheder  

 at udarbejde en plan med et nærmere bestemt indhold, når dette er nødvendigt  

 til sikring af overordnede interesser, herunder gennemførelse af  

 samfundsnødvendige projekter.
Bestemmelsen omfatter både region-, kommune- og  

 lokalplaner.
Det følger af bestemmelsens formål, at ministeren kan fastsætte  

 tidsfrister for planarbejdet.
En lignende, men knap så vidtgående bestemmelse  

 findes i dag i kommuneplanlovens § 29, hvorefter miljøministeren - på  

 grundlag af et landsplandirektiv - kan pålægge en kommune at tilvejebringe en  

 lokalplan med et nærmere angivet indhold.
Efter lands- og regionplanlovens §  

 17, stk. 1 kan miljøministeren påbyde et amtsråd at udarbejde et tillæg til  

 regionplanen.
 Bestemmelsen giver tillige mulighed for at påbyde anvendelsen af lovens  

 konkrete indgrebsmuligheder, herunder påbud og forbud til sikring af lovens  

 overholdelse eller som indledning til en efterfølgende lokalplanlægning.
Stk. 4 er udtryk for en styrkelse af landsplanbeføjelserne.
Udtrykket  

 »berører andre myndigheders lovbestemte opgaver« omfatter alle  

 opgaver inden for en myndigheds kompetence.
Bestemmelsen giver  

 miljøministeren mulighed for at overtage amtsråds og kommunalbestyrelsers  

 beføjelser efter loven.
Ministeren får således mulighed for at træffe  

 afgørelser i sager, hvor enten amtsrådet eller kommunalbestyrelsen har  

 kompetencen, f.eks. afgørelser om tilladelse efter landzonebestemmelserne.
Bestemmelsen giver tillige miljøministeren kompetence til at udarbejde  

 konkrete planer.
Kommuneplanlovens § 29 indeholder en lignende regel, men dog  

 kun for så vidt angår lokalplaner og kun på baggrund af et landsplandirektiv.  

 Bestemmelsen indeholder endvidere miljøministerens  

 »call-in-beføjelse« overfor planer med den virkning, at et  

 offentliggjort planforslag ikke kan vedtages endeligt efter lovforslagets §  

 27. Planen vil herefter kun kunne få retsvirkninger, såfremt miljøministeren  

 godkender den, eller efter forhandlinger med amt/kommune beslutter at endelig  

 vedtagelse i amtsråd eller kommunalbestyrelse kan finde sted.
Miljøministeren  

 kan foretage de ændringer, der er nødvendige for, at planen får den ønskede  

 udformning.
Miljøministeren kan i denne forbindelse beslutte kun at kalde en  

 del af af et planforslag ind, således at amtsrådet henholdsvis  

 kommunalbestyrelsen stilles frit med hensyn til at vedtage den øvrige del af  

 planen.
Til § 4 Stk. 1 er en videreudvikling af reglen i kommuneplanlovens § 51, stk. 2  

 om støtte til landsby- og andre lokalsamfundsprojekter.
Denne bestemmelse har været anvendt til støtte til forsøg og projekter,  

 der sigter mod at styrke levevilkårene i landsbyer og andre lokalsamfund.
Det  

 drejer sig om forsøg vedrørende serviceforsyningen eller erhvervsudviklingen  

 og forsøg, der øger en lokal befolknings indflydelse på planlægningen, eller  

 som direkte handler om selvforvaltning i et lokalområde.
 Som eksempler på forsøg, der har fået støtte, kan nævnes:
- oprettelse af et servicekontor med postfunktion i Sønderho på Fanø, der  

 på een gang er sekretariat for landsbyens foreninger, skrivestue for mindre  

 lokale virksomheder og har postforretning som tillægsfunktion, - i Lemvig Kommune har de lokale sogneforeninger forestået en registrering  

 af nedlagte landbrugsbygninger med henblik på at afdække mulighederne for at  

 få nye virksomheder til egnen, - »Andelslandsbyen« Glattrup ved Skive, hvor beboerne i  

 samarbejde med kommunen er igang med at undersøge, hvilke former for  

 selvforvaltning, der kan give beboerne indflydelse på beslutningerne inden  

 for flest mulige sektorer.
 Den nye bestemmelse fastholder disse muligheder, men udvider  

 anvendelsesområdet for forsøgsbestemmelsen til også at vedrøre amtskommunale  

 forsøg eller forsøg f.eks. i byområder/bydele eller områder med et svagt  

 samfundsøkonomisk grundlag eller andre særlige forhold alt efter forsøgenes  

 karakter.
Der kunne f.eks. være tale om - projekter, der kræver en særlig planlægning for at indpasse moderne  

 byggeri i de historiske bystrukturer, - forsøg med at uddelegere kompetence til beboerforeninger og lignende i  

 forbindelse med byomdannelsesprocesser, - forsøg, der sigter mod at øge byforbedringstakten, ved f.eks. at afprøve  

 nye metoder og procedurer, der stimulerer den private byfornyelsesindsats  

 eller udnytter beboernes initiativer eller ressourcer, - planlægningsprojekter, der sigter mod at nedbringe trafikmængden i de  

 tætbefolkede byområder.
 I sammenhæng med sådanne forsøg vil ministeren tillige kunne fritage for  

 overholdelse af lovens almindelige procedure- og kompetenceregler.  

 Bestemmelsen åbner således for forsøg som dem, der kendes fra  

 frikommuneordningen, herunder afprøvningen af nye reguleringsformer og  

 planlægningsmetoder.
Stk. 2 fastsætter i overensstemmelse med princippet i § 5, stk. 2, i  

 frikommuneloven, at der skal ske meddelelse i Lovtidende, hvis ministeren i  

 forbindelse med forsøg tillader fravigelse af lovens regler.
Hvis der alene  

 ydes økonomisk støtte, skal bekendtgørelse ikke ske.
Til § 5 Stk. 1 svarer til lands- og regionplanlovens § 3, stk. 2. Af hensyn til  

 anvendelsen af elektroniske medier, edb m.v., er det fundet hensigtsmæssigt,  

 at det kan foreskrives, at oplysningerne foreligger i en bestemt form.
Udkast  

 til forskrifter af denne karakter vil altid blive forhandlet med de kommunale  

 organisationer.
 Stk. 2 svarer til lands- og regionplanlovens § 3, stk. 1 med redaktionelle  

 ændringer.
 Stk. 3 svarer til § 3, stk. 3 i lands- og regionplanloven, som ændret ved  

 § 1, nr. 1 i lov nr. 216 af 5. april 1989 om vurdering af virkninger på  

 miljøet (VVM).
Kapitel 3 Regionplanlægningen Kapitlet omhandler regionplaners form og indhold.
Der henvises generelt  

 til afsnittet i de almindelige bemærkninger.
Til § 6 Stk. 1 omhandler pligten til at udarbejde regionplaner og svarer til  

 lands- og regionplanlovens § 6, som ændret ved lov nr. 192 af 29. marts 1989  

 om ændringer i anden lovgivning som følge af Hovedstadsrådets nedlæggelse.
 Stk. 2 er udtryk for rammestyringsprincippet og svarer til lands- og  

 regionplanlovens § 9, stk. 1.
 Stk. 3 omhandler de emner, der skal behandles i alle regionplaner, og  

 svarer til lands- og regionplanlovens § 7, stk. 1 og § 9, stk. 1, 2. led med  

 de ændringer, der følger af den ændrede arbejdsdeling mellem amtskommuner og  

 kommuner.
Nr. 1 svarer delvis til nr. 1 og 11 i lands- og regionplanlovens § 7, stk.  

 1. Bestemmelsen er omformuleret for at markere, at den amtskommunale  

 indflydelse på byvæksten ikke skal være større end nationale og regionale  

 interesser tilsiger.
Inden for denne ramme skal der være størst muligt  

 råderum for kommunernes planlægning for byfunktioner.
 Det skal fortsat gennem regionplanlægningen sikres, at der ikke udlægges  

 mere areal til byvækst, end hvad der med en rimelig margen kan forventes  

 anvendt i den 12-årige planperiode.
Regionplanlægningen skal endvidere fastlægge byvækstområderne ud fra en  

 afvejning af hensynene til infrastruktur og beskyttelsesinteresser i det åbne  

 land.
Den konkrete arealudpegning og -afgrænsning skal imidlertid som  

 altovervejende hovedregel først finde sted i kommuneplanlægningen.
 Der kan ikke i regionplanerne fastsættes retningslinier for anvendelsen  

 m.m. af de udlagte byvækstområder og sommerhusområder, medmindre dette  

 undtagelsesvis er nødvendigt til varetagelse af de i nr. 2-13 nævnte  

 interesser og formål.
 Boligbyggeriet i kommunerne skal ikke styres gennem regionplanerne.  

 Boligkvoter for de enkelte kommuner kan således ikke længere være bindende  

 retningslinier i regionplanerne.
Nr. 2 svarer delvis til lands- og regionplanlovens § 7, stk. 1, nr. 2 Nr. 3 svarer til lands- og regionplanlovens § 7, stk. 1, nr. 5.
Nr. 4 svarer til § 7, stk. 1, nr. 6 i lands- og regionplanloven, som  

 ændret ved § 1, nr. 2 i loven om VVM. »Miljø« skal forstås i bred  

 betydning.
Udtrykket dækker ikke alene forebyggelse mod forurening, men  

 f.eks. også landskabelige, økologiske og visuelle aspekter.
 Nr. 5 svarer til lands- og regionplanlovens § 7, stk. 1, nr. 3 med  

 redaktionelle ændringer.
 Nr. 6 svarer til lands- og regionplanlovens § 7, stk. 1, nr. 8 med  

 redaktionelle ændringer.
 Nr. 7 svarer til lands- og regionplanlovens § 7, stk. 1, nr. 7.
Nr. 8 svarer til lands- og regionplanlovens § 7, stk. 1, nr. 10 , idet det  

 dog direkte nævnes, at bevaringsværdier i det åbne land skal være omfattet af  

 retningslinierne.
Der tænkes herved på særlige kulturlandskaber, f.eks.  

 hedearealer eller herregårdslandskaber.
 Nr. 9 svarer delvis til lands- og regionplanlovens § 7, stk. 1, nr. 11,  

 idet udlæg af nye sommerhusområder er anført under nr. 1.
 Nr. 10 svarer til lands- og regionplanlovens § 7, stk. 1, nr. 9.
 Nr. 11 svarer til lands- og regionplanlovens § 7, stk. 1, nr. 13.
 Nr. 12 svarer til lands- og regionplanlovens § 7, stk. 1, nr. 12.
 Nr. 13 er en ny bestemmelse, der især tager sigte på landsplandirektiver.
Stk. 4 svarer delvis til § 7, stk. 3 og § 9, stk. 1 i lands- og  

 regionplanloven, som ændret ved § 15, nr. 5 og 7 i følgeloven til lov om  

 nedlæggelse af Hovedstadsrådet.
Bestemmelsen fastsætter, under hensyn til at  

 hovedstadsområdet er eet stort sammenhængende byområde, særregler for  

 regionplanlægningen i området.
Stk. 5 omhandler muligheden for at regionplanlægge for andre forhold end  

 nævnt i stk. 3 og 4 og svarer for så vidt til § 7, stk. 2, i lands- og  

 regionplanloven.
Regionplanbestemmelser efter stk. 5 vil dog kun være  

 bindende for den kommunale planlægning, såfremt dette fastsættes i en  

 forskrift efter § 3, sammenhold herved nr. 13 i stk. 3.
Stk. 6 omhandler det tætte samspil mellem planlægningen af bebyggelse og  

 den kollektive trafik, der bør være i hovedstadsområdet.
Bestemmelsen svarer  

 delvis til § 7, stk. 3 i lands- og regionplanloven, som ændret ved § 15, nr.  

 5 i følgeloven til lov om nedlæggelse af Hovedstadsrådet.
 Stk. 7 og 8 svarer med redaktionelle ændringer til lands- og  

 regionplanlovens § 8, som ændret ved § 1, nr. 3 i loven om VVM.
Til § 7 Stk. 1 svarer indholdsmæssigt til lands- og regionplanlovens § 11, stk. 1  

 og 2 med de konsekvensændringer, der følger af følgeloven til lov om  

 Hovedstadsrådets nedlæggelse.
 Stk. 2 svarer til lands- og regionplanlovens § 18 med konsekvensændringer  

 som følge af Hovedstadsrådets nedlæggelse.
 Stk. 3 svarer til § 11, stk. 3 i lands- og regionplanloven, som ændret ved  

 § 1, nr. 4 i loven om VVM.
Til § 8 Bestemmelsen svarer til § 18b i lands- og regionplanloven, som ændret ved  

 § 1, nr. 5 i loven om VVM.
Til § 9 Bestemmelsen omhandler regionplanens retsvirkninger og svarer i princippet  

 til lands- og regionplanlovens § 15.
Til § 10 Bestemmelsen om frigørelses- og afståelsesafgiftsfondene svarer til  

 lands- og regionplanlovens § 19.
Kapitel 4 Kommuneplanlægning Bestemmelserne om kommuneplaners form, indhold og retsvirkninger svarer  

 til kommuneplanlovens regler med visse tekstmæssige moderniseringer.
Som  

 omtalt i de almindelige bemærkninger foreslås kravet om miljøministerens  

 forudgående godkendelse af kommuneplaner med en bebyggelsesprocent over 110  

 ophævet.
Til § 11 Bestemmelsen svarer til kommuneplanlovens §§ 2, 3 og 5 med redaktionelle  

 ændringer.
Kravet i stk. 2 om at en kommuneplan ikke må stride mod  

 regionplanlægningen skal dog, som følge af den ændrede arbejdsdeling mellem  

 amtskommuner og kommuner, nu kun gælde for de regionplanemner, som er fastsat  

 efter § 6, stk. 3 og 4. Der henvises til afsnittet om regionplanlægning i de  

 almindelige bemærkninger.
Forhold af underordnet betydning for  

 regionplanlægningens formål kan endvidere undtages fra bestemmelsen i stk. 2,  

 jf. vetoreglerne i lovforslagets § 29, stk. 2.
Til § 12 Stk. 1 svarer til kommuneplanlovens § 13, stk. 1.
 Stk. 2, 1. pkt. svarer til kommuneplanlovens § 13, stk. 2 med  

 redaktionelle ændringer. 2. pkt. er en lovfæstelse af gældende administrativ  

 praksis.
Stk. 3. Efter kommuneplanlovens § 13, stk. 3 kan  

 kommunalbestyrelsen inden for byzoner og sommerhusområder ved et forbud  

 modsætte sig opførelse af bebyggelse eller ændret anvendelse af bebyggelse  

 eller ubebyggede arealer, når byggeriet eller den ændrede anvendelse strider  

 mod kommuneplanens bestemmelser om områdets anvendelse til bolig- eller  

 erhvervsformål.
Forbudet kan kun nedlægges før etableringen af byggeriet  

 eller den ændrede anvendelse, dvs. typisk i forbindelse med behandling af en  

 byggeansøgning.
Forbudet er på den anden side umiddelbart bindende for  

 grundejeren/bygherren og kræver derfor ikke opfølgning ved efterfølgende  

 udarbejdelse af en lokalplan.
Det foreslås nu, at kommunalbestyrelsen tillige skal kunne nedlægge  

 sådanne forbud mod opførelse af bebyggelse m.v., der er i strid med andre  

 bestemmelser i kommuneplanens rammedel, f.eks. bestemmelser om byggeriets  

 udformning og placering.
Denne udvidelse af den gældende bestemmelse i  

 kommuneplanloven vil indebære en lettelse for kommunerne, idet man undgår  

 nedlæggelse af forbud efter lovforslagets § 14 med efterfølgende udarbejdelse  

 af lokalplan.
Det er i 2. pkt. præciseret, at forbudsbestemmelsen ikke kan anvendes i  

 områder, der i kommuneplanen er udlagt til offentligt formål.
Denne  

 begrænsning er fastsat under hensyn til de særlige regler i lovforslagets §  

 48 om kommunalbestyrelsens pligt til at overtage arealer, der er udlagt til  

 offentligt formål.
Det følger endvidere af bestemmelsens ordlyd, at den ikke  

 kan anvendes til forbud mod nedrivning af bebyggelse.
Er der udarbejdet en  

 lokalplan eller byplanvedtægt for området, kan forbudsbestemmelsen heller  

 ikke anvendes.
 I tilknytning til den udvidede forbudsbestemmelse er det i lovforslagets  

 §§ 24 og 30 foreslået, at kommunalbestyrelsen ved offentliggørelsen af  

 kommuneplaner og forslag hertil skal oplyse om reglerne i § 12, stk. 2 og 3.
Kapitel 5 Lokalplanlægning Lokalplanbestemmelserne opretholdes stort set som de kendes i dag,  

 bortset fra indførelsen af »bonus-ordningen«.
Der er desuden sket  

 en vis modernisering af sproget.
Til § 13 Stk. 1-4 om kommunalbestyrelsens ret og pligt til at udarbejde  

 lokalplaner svarer til kommuneplanlovens § 16 og § 19, stk. 1 med visse  

 redaktionelle ændringer.
 Det er dog nu udtrykkeligt i stk. 1 fastsat, at en lokalplan ikke må  

 stride mod landsplanbeslutninger eller mod regionplanlægningen for de emner,  

 som er fastsat efter § 6, stk. 3 og 4. Bestemmelsen svarer således til reglen  

 i lovforslagets § 11, stk. 2 om kommuneplaners forhold til den overordnede  

 planlægning.
Stk. 5. Bestemmelsen er ny.
Den giver miljøministeren mulighed for  

 at præcisere indholdet af kommunernes lokalplanret og -pligt.
Særligt er der  

 behov for, efter nærmere aftale med Trafikministeriet, at fastsætte  

 præciserende regler om lokalplanlægningen for amtskommunale og statslige  

 vejanlæg i lighed med de retningslinier, som er aftalt med Trafikministeriet  

 om samspillet mellem lokalplanreglerne og  

 vejlovgivningen/ekspropriationsprocesloven.
Disse retningslinier fremgår i  

 dag af cirkulære af 26. juni 1986 om kommuneplanloven.
Til § 14 Bestemmelsen svarer til kommuneplanlovens § 17.
Til § 15 Stk. 1 svarer til kommuneplanlovens § 19, stk. 2, 1. pkt. og § 21, stk.  

 1, idet det dog er fastsat, at planens retsvirkninger skal fremgå af selve  

 planen.
Stk. 2, 3, 5 og 6 svarer til kommuneplanlovens § 18, dog foreslås den  

 hidtidige begrænsning i adgangen til at lokalplanlægge for arealer, der er  

 udlagt til jordbrugsformål, præciseret.
Loven bliver hermed i  

 overensstemmelse med praksis, der har akcepteret lokalplaner med bl.a.  

 bevaringssigte for bebyggelser i landsbyer og f.eks. tekniske anlæg i det  

 åbne land, uanset at områderne i kommuneplanen var udlagt til  

 jordbrugsformål.
Ved landsbyer forstås samlede bebyggelser i landzone, der er  

 omfattet af en lokalplan, eller som er eentydigt afgrænset i en kommuneplan,  

 sammenhold herved bestemmelsen i lovforslagets § 35, stk. 3 om  

 landzonekompetencen.
Stk. 4. Bestemmelsen, der er ny, giver hjemmel for den såkaldte  

 bonusvirkning af lokalplaner, jf. omtalen under de almindelige bemærkninger.  

 Det er således en gyldighedsbetingelse, at lokalplanen udtrykkeligt angiver  

 hvilke tilladelser og dispensationer, der anses for meddelt efter de  

 omhandlede lovbestemmelser.
Dette krav er endvidere nødvendigt af hensyn til  

 de amtskommunale og statslige myndigheders mulighed for at fremsætte  

 indsigelser (veto) ved lokalplanforslagets offentliggørelse.
Der kan  

 yderligere henvises til bemærkningerne i de samtidigt fremsatte forslag til  

 naturbeskyttelseslov og vandløbslov.
Til § 16 Bestemmelsen svarer til kommuneplanlovens § 19, stk. 2, 2. pkt. og § 20.  

 Oplysningerne om hvilke tilladelser efter anden lovgivning, der er  

 nødvendige, foreslås dog flyttet fra lokalplanen til redegørelsen.
Med øvrig  

 planlægning for området forstås regionplanlægning, relevant  

 sektorplanlægning, eventuelle landsplandirektiver og statslige  

 anlægsbeslutninger.
Til § 17 Stk. 1 og 4 svarer til kommuneplanlovens § 22, stk. 1 og 3 med mindre  

 redaktionelle ændringer.
I stk. 2 foreslås den hidtidige bestemmelse i kommuneplanlovens § 22, stk.  

 2 ændret.
Det foreslås, at kommunalbestyrelsen ikke længere skal kunne give  

 tilladelse til påbegyndelse af et lokalplanpligtigt byggeri eller anlæg  

 herunder nedrivning, selvom byggeriet, nedrivningen eller anlægget ikke  

 kræver dispensation fra de almindelige bebyggelsesregulerende bestemmelser.  

 Baggrunden herfor er, at det forekommer stødende, at et byggeri, anlæg eller  

 en nedrivning, som er anledning til et lokalplanforslag, kan iværksættes, før  

 kommunalbestyrelsen har truffet den endelige beslutning, og lokalplanen er  

 blevet offentliggjort.
 Stk. 3 fastslår i overensstemmelse med gældende praksis, at byggeri m.m.  

 ikke kan igangsættes med kommunalbestyrelsens tilladelse, hvis der er nedlagt  

 veto mod planforslaget, eller miljøministeren har truffet beslutning om  

 »call-in«.
Til § 18 Bestemmelsen svarer til kommuneplanlovens § 31 med redaktionelle  

 ændringer.
Til § 19 Stk. 1 om kommunalbestyrelsens umiddelbare dispensationskompetence svarer  

 til kommuneplanlovens § 47, stk. 1 og 3 med redaktionelle ændringer.
Det  

 fremgår af bestemmelsen, at dispensation i forbindelse med ansøgning om  

 helårsbeboelse i lokalplanlagt sommerhusområde meddeles efter forslagets §  

 40, jf. bemærkningerne hertil.
 Stk. 2 svarer til kommuneplanlovens § 47, stk. 4.
Stk. 3 svarer til kommuneplanlovens § 47, stk. 3, 2. pkt.
Dog er det  

 tilføjet, at der ikke kan dispenseres i strid med en landsplanbeslutning uden  

 miljøministerens samtykke.
 Stk. 4 er en ny bestemmelse, der omhandler lokalplaner, hvortil der er  

 knyttet bonusvirkning efter § 15, stk. 4. Også her skal den pågældende  

 myndighed, amtsrådet, meddele samtykke til dispensationsansøgningen.
Til § 20 Bestemmelsen svarer til kommuneplanlovens § 47, stk. 5-7 med  

 redaktionelle ændringer.
Til § 21 Bestemmelsen svarer til kommuneplanlovens § 47, stk. 3 og 10 med  

 redaktionelle ændringer.
Kapitel 6 Planers tilvejebringelse og ophævelse Kapitlet omhandler procedureregler for tilvejebringelse af region-,  

 kommune- og lokalplaner.
Der henvises i øvrigt til de almindelige  

 bemærkninger.
Til § 22 Stk. 1 fastsætter en revisionspligt for region- og kommuneplaner hvert  

 fjerde år.
Bestemmelsen svarer til lands- og regionplanlovens § 17, stk. 1,  

 mens kommunalbestyrelsens nugældende pligt til at gennemgå kommuneplanen  

 inden for den første halvdel af hver valgperiode, jf. kommuneplanlovens § 14,  

 stk. 1, ændres til en egentlig revisionspligt.
 2. pkt. fastslår tilvejebringelsesreglernes anvendelsesområde.
 Stk. 2 om amtsrådets og kommunalbestyrelsens pligt til at udarbejde en  

 beretning før de 4-årlige revisioner svarer til principperne i lands- og  

 regionplanlovens § 8 og kommuneplanlovens § 6.
Til § 23 Bestemmelsen, der er ny, omhandler den forudgående offentlighed ved  

 udarbejdelsen af planforslag, jf. afsnittet i de almindelige bemærkninger.  

 Før udarbejdelsen af ændringer til region- og kommuneplaner skal amtsråd  

 henholdsvis kommunalbestyrelser således indkalde ideer og forslag til  

 planlægningen.
Det er endvidere altid en ret for kommunalbestyrelsen i  

 forbindelse med lokalplanlægning at iværksætte en sådan forudgående  

 procedure.
Dette har navnlig betydning i relation til reglen i forslagets §  

 13, stk. 3. Det er ved lovforslaget forudsat, at amtsrådet ved udarbejdelse  

 af regionplaner og tillæg hertil forhandler relevante forslag og ændringer  

 med de berørte kommuner og andre myndigheder, jf. lands- og regionplanlovens  

 § 9, stk. 2.
Til § 24 Stk. 1 svarer til lands- og regionplanlovens § 13, stk. 1 og  

 kommuneplanlovens § 7, stk. 2 og § 21, stk. 1. Som noget nyt fastsættes det,  

 at et forslag til kommuneplan skal oplyse om reglerne i § 12, stk. 2 og 3.  

 Der henvises til bemærkningerne til denne bestemmelse.
Der kan som hidtil  

 offentliggøres alternative forslag.
Stk. 2 svarer til kommuneplanlovens § 7, stk. 3 og § 21, stk. 2 med  

 redaktionelle ændringer.
Det er nyt, at reglerne om offentliggørelse af  

 mindretallets synspunkter også omfatter regionplanforslag.
 Stk. 3 fastsætter, som nærmere omtalt i de almindelige bemærkninger,  

 indsigelsesfristen for alle planforslag til mindst 8 uger.
Til § 25 Bestemmelsen svarer til lands- og regionplanlovens § 13, stk. 2,  

 kommuneplanlovens § 7, stk. 5 og § 23, stk. 1, nr. 4 og 5 sammenholdt med  

 stk. 4, med redaktionelle ændringer.
Til § 26 Stk. 1 svarer til kommuneplanlovens § 23, stk. 1, nr. 1-3 med  

 redaktionelle ændringer.
 Stk. 2 svarer til kommuneplanlovens § 23, stk. 2.
 Stk. 3 svarer til kommuneplanlovens § 23, stk. 3 og 4 med redaktionelle  

 ændringer.
Til § 27 Stk. 1. Bestemmelsen svarer til lands- og regionplanlovens § 13,  

 stk. 3 og kommuneplanlovens § 9, stk. 1 og § 27, stk. 1, 1. pkt. med  

 redaktionelle ændringer.
Den hidtidige bestemmelse i kommuneplanlovens § 27,  

 stk. 1, 2. pkt., hvorefter et lokalplanforslag, når der er indsigelser mod  

 forslaget, først kan vedtages endeligt, når der er forløbet 4 uger efter  

 udløbet af indsigelsesfristen, foreslås ophævet.
Bestemmelsens formål var at sikre en seriøs behandling af fremkomne  

 indsigelser.
Imidlertid gælder bestemmelsen uanset indsigelsernes karakter,  

 ligesom en tidsfrist ikke i sig selv kan sikre bestemmelsens formål.
I  

 overensstemmelse med den opgave- og ansvarsfordeling, som loven bygger på,  

 foreslås det derfor at overlade til kommunalbestyrelsens vurdering i hvert  

 enkelt tilfælde, hvor lang tid, der bør afsættes til behandling af fremkomne  

 indsigelser mod et lokalplanforslag.
 Stk. 2 svarer til kommuneplanlovens § 9, stk. 2 og § 27, stk. 3.
Stk. 3. Bestemmelsen svarer til kommuneplanlovens § 27, stk. 2,  

 der omhandler lokalplaner.
Det er fast antaget i praksis, at der også kan ske  

 ændringer i region- og kommuneplaner i forbindelse med den endelige  

 vedtagelse.
Det findes rimeligt at lovfæste principperne om høring af de  

 berørte myndigheder og borgere ved væsentlige ændringer i alle 3 typer planer  

 og om ny procedure, såfremt der er tale om meget omfattende ændringer.
Til § 28 Bestemmelsen omhandler vetoreglerne og svarer til principperne i  

 kommuneplanlovens §§ 8, 25 og 26.
Til § 29 Stk. 1 fastslår ministerens vetoret overfor den regionale planlægning,  

 idet kommuneplanerne i København og Frederiksberg Kommuner efter nedlæggelsen  

 af Hovedstadsrådet også skal indeholde regionplanretningslinierne for de to  

 centrale byområder.
Miljøministerens vetoret skal, som omtalt i de almindelige bemærkninger,  

 erstatte den hidtidige statslige godkendelse af regionplanerne.  

 Vetobeføjelsen skal udøves på vegne af samtlige statslige myndigheder, hvis  

 interesser berøres af regionplanlægningen.
Bestemmelsen forudsætter således  

 en tæt koordination af den statslige vurdering og stillingtagen til  

 regionplanforslagene.
Det forventes, at det hidtidige samarbejde mellem de  

 statslige myndigheder om godkendelsesarbejdet videreføres under  

 vetoordningen.
Stk. 2 svarer til kommuneplanlovens §§ 8 og 25, dog er amtsrådets vetoret  

 og -pligt begrænset til de emner, som fremgår af lovforslagets § 3 og § 6,  

 stk. 3 og 4 i overensstemmelse med den arbejdsdeling mellem amtskommuner og  

 kommuner, som er et hovedprincip i lovforslaget, jf. de almindelige  

 bemærkninger.
Bestemmelsen fastslår endvidere, at vetopligten ikke gælder for  

 forhold af underordnet betydning.
Hensigten hermed er at undgå planændringer,  

 som alene har formel betydning, såkaldte »papirtillæg«.
 Stk. 3 er en ny bestemmelse knyttet til bonusordningen ved lokalplaner.
 Stk. 4 svarer til kommuneplanlovens § 26.
Til § 30 Bestemmelsen svarer til lands- og regionplanlovens § 14, stk. 5 og  

 kommuneplanlovens § 11 og § 30 med redaktionelle ændringer.
Som noget nyt er  

 det i stk. 2 foreslået, at den offentlige bekendtgørelse om kommuneplaner,  

 skal oplyse om reglerne i § 12, stk. 2 og 3. Der henvises til bemærkningerne  

 til denne bestemmelse.
Til § 31 Bestemmelsen svarer til kommuneplanlovens § 30, stk. 2 og 3 med  

 redaktionelle ændringer.
Til § 32 Bestemmelsen er ny og fastsætter en tidsfrist for den endelige vedtagelse  

 af et lokalplanforslag samt i stk. 2 en tidsfrist for offentliggørelsen af  

 den endeligt vedtagne lokalplan.
Bestemmelsen foreslås indført, fordi der i  

 praksis har været en del usikkerhed omkring forældelse af planforslag, der af  

 den ene eller anden grund ikke var blevet færdigbehandlet i kommunerne.
Til § 33 Bestemmelsen svarer til § 28 i Miljøministeriets bekendtgørelse nr. 247  

 af 16. maj 1986 om supplerende regler i medfør af lov om kommuneplanlægning.  

 Det findes rigtigt, at ophævelsesreglerne fremgår af selve loven.
Kapitel 7 Zoneinddelingen og landzoneadministrationen Bestemmelserne om zoneinddeling og landzonetilladelser svarer til  

 gældende ret, bortset fra bonusordningen ved lokalplaner og fredning.  

 Hovedformålet med bestemmelserne er som hidtil at forhindre byspredning i det  

 åbne land og at sikre, at egentlig bymæssig udvikling sker, hvor der gennem  

 planlægningen er åbnet mulighed herfor.
Det fremgår endvidere af formålsbestemmelsen, at landzonebestemmelserne,  

 også som hidtil, skal administreres på baggrund af planlægningen, og at der  

 herved særligt skal sikres en samfundsøkonomisk og landskabelig  

 tilfredsstillende udvikling.
Dette betyder, at såvel landskabelige,  

 rekreative og arealressourcemæssige hensyn som andre samfundsmæssige  

 interesser, f.eks. økonomiske og trafikale hensyn fortsat skal varetages ved  

 vurderingen af ansøgninger om bebyggelse m.v. i landzone.
Endelig følger det  

 af §§ 9 og 12, at de kommunale myndigheder i samme grad som hidtil skal virke  

 for regionplanens og kommuneplanens gennemførelse bl.a. ved administrationen  

 af landzonebestemmelserne.
Til § 34 Bestemmelsen svarer til § 2 i lov om by- og landzoner med mindre  

 redaktionelle ændringer.
Til § 35 Stk. 1 svarer til hovedreglen i by- og landzonelovens §§ 6-8 om  

 tilladelse til udstykning, bebyggelse og ændret anvendelse.
Udtrykket  

 landzonemyndighed er nyt.
 Stk. 2 lovfæster i overensstemmelse med praksis, at der ikke kan meddeles  

 landzonetilladelse til et lokalplanpligtigt byggeri m.v., før den fornødne  

 lokalplanlægning er gennemført.
Stk. 3 fastsætter hvem, der er landzonemyndighed og svarer til by~ og  

 landzonelovens § 9, stk. 1-3, som ændret ved § 18, nr. 2 i følgeloven til lov  

 om nedlæggelse af Hovedstadsrådet.
Det foreslås dog, at kommunalbestyrelsen  

 er landzonemyndighed i alle lokalplanlagte områder, dvs. også hvor  

 lokalplanen er vedtaget før den 1. juli 1980. I overensstemmelse med § 18 er  

 retsvirkningen nu knyttet til lokalplanens offentliggørelse.
Stk. 4 og 5 svarer til by- og landzonelovens § 9, stk. 8 vedrørende  

 meddelelse til ansøger og kommunalbestyrelse henholdsvis amtsråd.
Endvidere  

 skal visse tilladelser meddeles til Danmarks Naturfredningsforening og lokale  

 foreninger, der virker inden for lovens formål, når foreningerne har  

 underrettet landzonemyndigheden om, hvilke typer af tilladelser foreningen  

 ønsker underretning om.
Det forudsættes, at sagstyperne vil være relevante  

 for den pågældende forenings virke.
Bestemmelsen træder i stedet for den gældende regel om offentliggørelse  

 ved annoncering af tilladelser og tjener til at gøre klageberettigede  

 opmærksom på afgørelser, der eventuelt ønskes påklaget.
Den direkte  

 orientering yder de klageberettigede større service og er typisk mindre  

 bekostelig end generel annoncering.
De lokale foreninger, der kan anmelde sig  

 hos landzonemyndigheden, er de samme foreninger, der idag accepteres som  

 klageberettigede.
Landzonemyndigheden er kun forpligtet til at orientere  

 efter anmodning.
Til § 36 Bestemmelsen indeholder undtagelserne fra tilladelseskravet.
Nr. 1 svarer til den undtagelse, der fremgår af by- og landzonelovens § 6,  

 idet der dog er sket den udvidelse, at udstykning frit kan ske til  

 sammenlægning med en skovbrugsejendom.
Udvidelsen tilsigter at lette en  

 sammenlægning af skovparceller for at forbedre bedriftsstrukturen og  

 tilsigter desuden at forøge skovarealet.
Udvidelsen skønnes ubetænkelig under  

 hensyn til bestemmelserne i skovloven og muligheden for i øvrigt at regulere  

 byggeri m.v. på skovbrugsejendomme.
Nr. 2 fastslår, som en konsekvens af ændringerne i landbrugsloven, at det  

 ikke kræver tilladelse fra landzonemyndigheden at fraskille en ejendoms  

 bygninger, hvis ejendommen ejes og drives lovligt sammen med en anden  

 landbrugsejendom med beboelsesbygning.
Bestemmelsen forudsætter, at  

 udstykning sker til samdrift.
Såfremt denne forudsætning senere brister, hvis  

 landbrugsministeren f.eks. tillader, at den bygningsløse ejendom afhændes som  

 selvstændigt brug, kræver opførelse af ny bebyggelse tilladelse efter  

 landbrugsloven og for så vidt angår placering og udformning af bebyggelsen  

 eventuelt tilladelse efter stk. 2.
Nr. 3 er som nr. 2 en konsekvens af ændringerne i landbrugsloven.  

 Bestemmelsen fastslår, at fredskovspligtige arealer på mindst 35 ha kan  

 udstykkes uden landzonetilladelse.
Undtagelsen fra tilladelseskravet er  

 begrundet i samme betragtninger som nævnt under nr. 1.
Nr. 4 svarer til de undtagelser, der fremgår af by- og landzonelovens § 7,  

 stk. 1. Begrebet erhvervsmæssigt nødvendigt er variabelt.
I dag må det  

 således antages, at der normalt ikke er et erhvervsmæssigt behov for mere end  

 een bolig på en landbrugsejendom.
Det bemærkes, at det er det traditionelle  

 fiskerierhverv, der ønskes tilgodeset med bestemmelsen, nemlig typisk fjord-  

 og kystfiskeri, mens de fleste dambrug vil falde uden for bestemmelsen på  

 grund af det industrielle præg.
Til brug for fiskerierhvervet kan der f.eks.  

 frit opføres redskabsskure og bådhuse, mens overdækkede dambrugsbassiner  

 falder uden for det tilsigtede.
 Nr. 5 og 7 svarer stort set til by- og landzonelovens § 8.
Nr. 6 foreslår en såkaldt »bonusvirkning« i to situationer.
For  

 det første, hvor det i en fredning efter det samtidigt fremsatte forslag til  

 lov om naturbeskyttelse er bestemt, at udstykning, opførelse af nybyggeri  

 eller ændret anvendelse af bestående bebyggelse eller ubebyggede arealer kan  

 gennemføres uden landzonetilladelse.
Det kan dreje sig om foranstaltninger,  

 som er tilladt eller eventuelt direkte påbudt i fredningen.
Der henvises  

 nærmere til § 34, stk. 5, i forslaget til lov om naturbeskyttelse og  

 bemærkningerne hertil.
For det andet, hvor det i en lokalplan er bestemt, at  

 udstykning, byggeri m.v. efter planen ikke kræver tilladelse efter  

 landzonebestemmelserne.
Der henvises herom nærmere til forslagets § 15, stk.  

 4 og bemærkningerne hertil.
Det er ikke tilstrækkeligt, at der findes en fredning eller lokalplan for  

 det pågældende område.
Det skal være udtrykkeligt fastsat i  

 fredningskendelsen eller lokalplanen hvilke foranstaltninger, der kan  

 gennemføres uden tilladelse efter § 35, stk. 1.
Der vil kun kunne fastsættes bonusvirkning for fredninger, der gennemføres  

 efter forslaget til lov om naturbeskyttelse, og lokalplaner, der gennemføres  

 efter nærværende lovforslag.
Det vil derimod ikke være rimeligt at tillægge  

 eksisterende fredninger og lokalplaner denne retsvirkning, bl.a. fordi den  

 gældende lovgivning ikke indeholder de nødvendige regler til sikring af  

 amtsrådets forudgående accept af bonusbestemmelserne.
Efter overgangsreglerne i § 95, stk. 5, i forslaget til lov om  

 naturbeskyttelse har miljøministeren dog mulighed for at fastsætte  

 bestemmelser om bonus for fredningssager, der er rejst, men ikke afsluttet,  

 før lovens ikrafttrædelse.
Sådanne regler vil i givet fald bl.a. blive  

 forhandlet med Amtsrådsforeningen.
 Nr. 8-11 indfører en »bagatelgrænse« i loven, der stort set  

 svarer til de hidtil administrativt fastsatte bestemmelser i  

 zonelovscirkulæret.
Formuleringen i nr. 8 og 9 er valgt for at tilkendegive, at eventuelle  

 kommende ændringer i småhusreglementet vil få virkning også for  

 landzonebestemmelserne . Med hensyn til ændringer i øvrigt i  

 bygningsreglementet gælder, at der er fritagelse for tilladelseskravet for så  

 vidt angår de mere samfundsmæssigt nødvendige foranstaltninger, mens andre  

 mulige ændringer ikke på forhånd kan vurderes.
Offentlige trafik- og  

 forsyningsanlæg skal tages i vid betydning.
Bestemmelsen omfatter således  

 f.eks. jernbanebroer, transformatorstationer og elmaster, men f.eks. ikke  

 privatejede vindmøller, uanset om byggetilladelse hertil kræves.
Stk. 2 svarer til by- og landzonelovens § 7, stk. 2. Dog er bestemmelsen  

 udvidet til alle bygninger, der opføres uden tilknytning til en ejendoms  

 hidtidige bebyggelsearealer.
Bestemmelsen sikrer, at f.eks. landskabelige og  

 trafikale hensyn kan indgå i vurderingen af byggeriets placering og  

 udformning.
Bestemmelsen giver ikke mulighed for generelt at nægte tilladelse  

 til opførelse af erhvervsmæssigt nødvendige bygninger på en landbrugsejendom  

 m.v., jf. bemærkningerne til stk. 1, nr. 4.
Til §§ 37 og 38 Bestemmelserne opretholder den hidtil i by- og landzonelovens § 8a  

 hjemlede fritagelse for zonetilladelse ved visse etableringer i  

 overflødiggjorte landbrugsbygninger mod en anmeldelse til  

 kommunalbestyrelsen.
Det præciseres dog i § 37, stk. 1, nr. 3 i  

 overensstemmelse med hidtidig fortolkning, at der ikke må beskæftiges mere  

 end 5 personer på ejendommen i forbindelse med virksomhed(er), der er  

 etableret i henhold til bestemmelsen.
Kapitel 8 Sommerhusområder Bestemmelserne om tilladelseskrav ved opførelse af flere boliger og ved  

 helårsanvendelse af bebyggelsen på en ejendom i sommerhusområde fastholdes  

 med de eksisterende dispensationsmuligheder.
Der foreslås derudover en  

 egentlig ret for visse pensionister, der har ejet et sommerhus i mindst 10  

 år, til at bruge huset til helårsbeboelse, medmindre boligen er kondemnabel.  

 Der henvises til de almindelige bemærkninger.
Til § 39 Bestemmelsen svarer til sommerhuslovens § 7, stk. 1, idet det dog i  

 overensstemmelse med praksis præciseres, at der ikke må »opføres eller  

 indrettes mere end een bolig«.
Til § 40 Stk. 1 svarer til sommerhuslovens § 7a, stk. 1 og 3 med visse  

 redaktionelle ændringer. »Bolig« omfatter enhver bebyggelse, der er  

 bestemt til beboelsesformål, eller som naturligt opføres i tilknytning  

 hertil, f.eks. også gæstehus, anneks eller garage.
Derimod er anvendelsen af  

 de virksomheder, der er omtalt i sommerhuslovens § 1, stk. 4, dvs., hoteller  

 eller virksomhed med uddannelsesmæssigt, kulturelt eller forskningsmæssigt  

 formål ikke reguleret af bestemmelsen.
Hensigten med bestemmelsen er som  

 hidtil at forhindre almindelig helårsbeboelse i sommerhusområder.
For så vidt  

 angår folkepensionister har miljøministeren dog i Vejledning af 3. juli 1989  

 henstillet, at kommunalbestyrelsen meddeler dispensation til helårsbeboelse,  

 når pensionisten har ejet sommerhuset i 5 år.
 Som hidtil er det afgørende for, om der er tale om helårsbeboelse, i hvor  

 langt et tidsrum ejendommen sammenlagt benyttes til beboelse (natophold). Den  

 omstændighed, at flere ejere eller lejere successivt bebor ejendommen,  

 forlænger ikke udnyttelsestiden.
Stk. 2 svarer til sommerhuslovens § 7a, stk. 2 og § 7b, stk. 2 med  

 redaktionelle ændringer.
Bestemmelsen gælder også, hvor sommerhusområdet er  

 udlagt ved lokalplan.
Andre dispensationer fra lokalplanens bestemmelser end  

 dispensationer fra anvendelsen til sommerhusbeboelse, f.eks. dispensationer  

 fra bestemmelser om bebyggelsens udformning og placering, behandles efter de  

 almindelige regler i § 19.
Til § 41 Bestemmelsen fastsætter en egentlig ret for visse pensionister og deres  

 efterlevende ægtefælle eller samlever til at benytte en bolig i et  

 sommerhusområde til helårsbeboelse.
Det er efter stk. 1, 1. pkt. en betingelse for retten til helårsbeboelse,  

 at pensionisten har ejet boligen i 10 år.
Alle andre må søge dispensation  

 efter § 40, stk. 2 for at få tilladelse til helårsbeboelse.
Der henvises i  

 denne forbindelse til den ovenfor omtalte vejledning.
 Retten til helårsbeboelse bortfalder dog efter stk. 1, 2. pkt., hvis  

 boligen kondemneres.
 Efter hidtidig praksis har det været en af betingelserne for meddelelse af  

 dispensation fra helårsforbudet, at sommerhuset kunne anses for egnet til  

 helårsbeboelse.
Hensigten med dette krav har på den ene side været at pege på, at  

 benyttelse af et sommerhus til helårsbeboelse er en benyttelsesændring, som  

 er væsentlig i forhold til byggelovgivningen, jf. byggelovens § 2, stk. 1c.  

 Som følge heraf skal der foretages en egentlig byggesagsbehandling ved  

 sommerhusets overgang til anvendelse som helårsbolig.
Der skal i forbindelse  

 hermed tages stilling til eventuelle dispensationer fra byggelovgivningen og  

 bygningsreglementet for småhuse af 1985.
På den anden side har kravet i sin udformning (»egnet til  

 helårsbeboelse«) lagt op til, at det ikke skal gøres til en betingelse  

 for dispensation efter sommerhusloven, at sommerhuset opfylder alle de i  

 småhusreglementet fastsatte krav til en helårsbolig, fordi dispensationen  

 gives som en personlig tilladelse.
Når dispensationsindehaveren - og  

 eventuelt dennes ægtefælle eller samlever - ophører med at benytte den  

 personlige tilladelse, f.eks. ved død, hviler der stadig de  

 benyttelsesindskrænkninger på huset, som er gældende i det pågældende  

 sommerhusområde.
 Med den påtænkte ordning er det, som nævnt, hensigten at skabe en egentlig  

 ret for pensionister til at benytte deres sommerhus til helårsbeboelse.  

 Retten skal indtræde, når visse nærmere opregnede betingelser er opfyldt, og  

 den skal således ikke tildeles på grundlag af en ansøgt dispensation fra  

 lovgivningen, herunder byggelovgivningen.
 For at opnå denne retstilstand har det været overvejet at opstille et sæt  

 normer for sommerhusets bygningsmæssige tilstand, som skulle overholdes, for  

 at det kunne anses for »egnet til helårsbeboelse«.
 Disse normer skulle på den ene side være lempeligere end  

 småhusreglementets krav til helårsbeboelse, men de skulle på den anden side  

 dog være mere omfattende end småhusreglementets mindstekrav til opførelse af  

 sommerhuse.
 En sådan fremgangsmåde ville - foruden at indebære visse  

 afgrænsningsmæssige vanskeligheder - forudsætte en omfattende  

 (bygge)sagsbehandling i kommunen og ville vel navnlig påføre pensionisten  

 merudgifter til at forbedre sommerhusets bygningsmæssige tilstand i hvert  

 fald i de tilfælde, hvor det alene har været opført med henblik på at  

 overholde småhusreglementets krav til sommerhuse.
 Søges der dispensation for ikke-opfyldte bygningsmæssige krav, ville et  

 eventuelt afslag herpå ikke kunne påklages, da kommunernes skønsmæssige  

 afgørelser efter byggeloven ikke er omfattet af klageadgang.
 Det foreslås i stedet, at spørgsmålet om sommerhusets egnethed til  

 helårsbeboelse overlades til pensionisten selv således, at det eneste krav,  

 der stilles til sommerhuset, er, at det ikke er kondemnabelt som helårsbolig.  

 Herved undtages anvendelsesskiftet fra byggesagsbehandling efter byggeloven.
 Adgangen for pensionisten til at helårsbebo sommerhuset bliver herved ikke  

 videregående end andre borgeres mulighed for at opretholde en helårsbeboelse.  

 Dette betyder, at beboelsen ikke må være belastet af en sådan brandfare eller  

 sundhedsfare, at kommunalbestyrelsen (boligkommissionen, hvis en sådan er  

 oprettet i kommunen) vil kunne nedlægge forbud mod, at ejendommen (bygningen)  

 anvendes til beboelse eller ophold for mennesker i medfør af  

 byfornyelseslovens kapitel VIII om boligtilsyn.
 Konstateringen af, om en beboelse må anses for kondemnabel, behøver  

 hverken at ske forud for eller i forbindelse med, at pensionisten  

 tilkendegiver at ville påbegynde eller faktisk påbegynder helårsbeboelse af  

 sommerhuset.
 Imidlertid ville det være mest hensigtsmæssigt, om kommunens folkeregister  

 i forbindelse med pensionistens flytning af folkeregisteradressen til  

 sommerhuset blev pålagt at advisere den kommunale forvaltningsgren -  

 eventuelt boligkommissionen - hvorunder boligtilsynet henhører, for at en  

 eventuel usikkerhed med hensyn til, om sommerhuset måtte være kondemnabelt,  

 kan blive afklaret hurtigt.
Dette hænger sammen med, at en kondemneringskendelse udløser ret til  

 genhusning, hvorfor kommunen ville få problemet med at fremskaffe en  

 erstatningsbolig til pensionisten, hvis tidligere helårsbeboelse var  

 bortsolgt, eller tidligere lejemål var opsagt.
Det hænger også sammen med, at  

 kondemnering ikke udløser erstatningspligt for det offentlige, hvorfor  

 pensionisten derved kunne undgå at udsætte sig for det formuetab, en  

 kondemnering ellers ville være.
Miljøministeriet overvejer, om der skal udarbejdes vejledningsmateriale  

 til pensionister, der ønsker at benytte deres sommerhus hele året.
Herved kan  

 det undgås, at den hidtidige helårsbolig opgives, før der er vished for, at  

 sommerhuset ikke er kondemnabelt som helårsbolig.
Stk. 2 indeholder en definition på begrebet pensionist i loven.
Andre  

 pensionister end de nævnte må, som nævnt ovenfor, søge dispensation efter §  

 40, stk. 2, såfremt de ønsker at bruge deres sommerbolig til helårsbolig.
 Stk. 3 fastsætter, at en efterlevende ægtefælle eller samlever kan  

 fortsætte med at benytte sommerboligen til helårsbeboelse indtil fraflytning.  

 Andre medlemmer af familien eller husstanden har ikke denne ret, men må i  

 givet fald søge dispensation efter § 40, stk. 2.
Kapitel 9 Servitutter Kapitel 9 svarer til kommuneplanlovens §§ 36-38.
Kapitel 10 Om tilbageførsel Bestemmelserne svarer til §§ 2a og 18a i by- og landzoneloven med  

 redaktionelle ændringer samt ændringer som konsekvens af følgeloven til loven  

 om nedlæggelse af Hovedstadsrådet.
Kapitel 11 Ekspropriation, overtagelse m.v.
Der foreslås en sammenskrivning af de gældende regler om ekspropriation  

 til virkeliggørelse af planlægning.
Reglerne findes i dag dels i  

 kommuneplanlovens § 34, dels i lov om ekspropriation til byudvikling.  

 Reglerne opretholdes i øvrigt i uændret form.
Hensigten med sammenskrivningen  

 er alene af foretage en teknisk forenkling af de eksisterende regelsæt.
De  

 gældende regler om kommunens overtagelsespligt som følge af  

 planlægningsmæssige dispositioner er ligeledes uændrede.
Til § 47 Bestemmelsen svarer til kommuneplanlovens § 34 og §§ 1-3 og § 4, stk. 1 i  

 lov om ekspropriation til byudvikling i sammenskrevet form.
Til § 48 Bestemmelsen svarer til kommuneplanlovens § 32.
Til § 49 Bestemmelsen svarer til kommuneplanlovens § 33.
Til § 50 Bestemmelsen svarer indholdsmæssigt til kommuneplanlovens § 35, lov om  

 ekspropriation til byudvikling § 5 og by- og landzonelovens § 18 a.
Den  

 hidtidige bestemmelse om mageskifte af jordstykker ved delekspropriationer  

 efter kommuneplanlovens § 35, stk. 3 er dog udeladt, da bestemmelsen er uden  

 praktisk betydning.
Kapitel 12 Tilsyn Kapitlet om tilsyn er en sammenskrivning af de hidtil gældende regler fra  

 planlægningslovene med redaktionelle ændringer.
Til § 51 Stk. 1 og 2 svarer til princippet i kommuneplanlovens § 46, stk. 1, by-  

 og landzonelovens § 22, stk. 1 og 2, og sommerhuslovens § 10a, stk. 1-3.
 Stk. 3 svarer til by- og landzonelovens § 22a.
 Stk. 4 svarer til kommuneplanlovens § 46, stk. 2, by- og landzonelovens §  

 22, stk. 3, og sommerhuslovens § 10a, stk. 4.
 Stk. 5 svarer til kommuneplanlovens § 46, stk. 3, by-og landzonelovens §  

 22, stk. 4, og sommerhuslovens § 10a, stk. 5.
Kapitel 13 Administrative bestemmelser m.v.
Til § 52 Bestemmelsen svarer til kommuneplanlovens §§ 51 og 52, samt lands~ og  

 regionplanlovens § 18a og by- og landzonelovens § 11a og omhandler  

 miljøministerens administrative pligter og rettigheder inden for lovens  

 rammer.
Bestemmelsen i stk. 2 er dog ny.
En tilsvarende bestemmelse er indføjet i  

 forslag til naturbeskyttelseslov, vandløbslov og miljøbeskyttelseslov.
De  

 omhandlede råd kan ikke tillægges nogen besluttende kompetence efter loven.
Til § 53 Bestemmelsen svarer til § 71 i forslag til lov om naturbeskyttelse, § 88  

 i forslag til lov om miljøbeskyttelse og § 30 i forslag til lov om vandløb.
Til § 54 Bestemmelsen giver miljøministeren bemyndigelse til at fastsætte regler  

 om brugerbetaling i forbindelse med lovens administration, herunder til  

 dækning af myndighedernes omkostninger til tilsyn, behandling af sager om  

 tilladelser eller dispensationer samt behandling af klagesager.
 Miljøministeriet vil i øvrigt tage initiativ til drøftelser med de berørte  

 parter om mulighederne for og udformningen af sådanne  

 brugerbetalingsordninger.
 Specielt vedrørende gebyrer for klagesagsbehandling kan nævnes, at der  

 bl.a. i den i forbindelse med lovforslagets udarbejdelse nedsatte  

 kontaktgruppe, har været en bred enighed om, at sager af mindre betydning for  

 natur- og miljøbeskyttelsen ikke skal kunne påklages, men afgøres endeligt af  

 1. instansmyndigheden.
 Der er derfor i lovforslagene anført en række konkrete sagsområder, som  

 afgøres endeligt af 1. instansmyndigheden.
Det har imidlertid på visse områder været vanskeligt af afgrænse de  

 sagstyper, der er af mindre betydning for natur- og miljøbeskyttelsen.
På  

 denne baggrund har det været overvejet at indsætte en generel bestemmelse om,  

 at sager af mindre betydning for natur- og miljøbeskyttelsen ville kunne  

 afvises af klagemyndigheden.
Det har imidlertid vist sig, at en sådan bestemmelse vil være  

 administrativ vanskelig og tillige ressourcekrævende.
En sådan bestemmelse er  

 derfor ikke medtaget i lovforslagene.
Miljøministeriet vil også for så vidt angår gebyr for klagesagsbehandling  

 sammen med de berørte parter vurdere, om og i hvilket omfang der kan indføres  

 klagegebyrer m.v. med henblik på at afskære de mindre betydende klagesager i  

 overensstemmelse med den brede enighed herom.
Ministeriet vil i denne  

 forbindelse lægge til grund, at klageordningen må hvile på det princip, at  

 klagegebyret skal tilbagebetales, når klagen imødekommes.
I dette arbejde vil  

 erfaringerne fra klagegebyrordningen i den nugældende vandløbslov, som  

 tilsyneladende har medført en væsentlig begrænsning af klagesagsantallet,  

 kunne indgå.
Til § 55 Bestemmelsen svarer til kommuneplanlovens § 47, stk. 8, by- og  

 landzonelovens § 10 og sommerhuslovens § 10c.
I relation til zoneloven og  

 sommerhusloven er det dog nyt, at ejeren skal betale afgiften for tinglysning  

 af tilladelser og dispensationer, mens dette altid har været gældende for  

 dispensationer efter kommuneplanloven.
Det findes rimeligt, at dette princip  

 om brugerbetaling udvides til alle tilladelser og dispensationer efter loven,  

 fordi tilladelser og dispensationer er udtryk for en individuel  

 sagsbehandling i borgernes interesse.
Inddrivelse af afgiftsbeløbet kan ske  

 ved udpantning.
Derimod er det fortsat kommunalbestyrelserne, der skal betale  

 tinglysningsafgiften for lokalplaner, fordi lokalplanreguleringen hviler på  

 generelle samfundsmæssige hensyn.
Til § 56 I stk. 1 indføres en generel forældelsesregel for ikke-udnyttede  

 tilladelser eller dispensationer, svarende til bestemmelsen i by~ og  

 landzonelovens § 9, stk. 10. Bestemmelsen indskrænker ikke adgangen til at  

 meddele midlertidige tilladelser eller dispensationer.
Stk. 2 svarer til sommerhuslovens § 7b, stk. 1, og lovfæster generelt den  

 hidtidige administrative praksis, hvorefter længerevarende ophold i en hidtil  

 lovligt eksisterende anvendelse af en ejendom indebærer, at mellemkommende  

 lovgivning eller planlægning skal respekteres.
Hvis retten til at udnytte en  

 ejendom hviler på en egentlig tilladelse eller dispensation fra lovgivning  

 eller planlægning, bortfalder tilladelsen eller dispensationen dog ikke på  

 grund af ophold i udnyttelsen, medmindre dette er fastsat som et vilkår i det  

 konkrete tilfælde eller fremgår af loven, sammenhold § 40, stk. 2 og § 41,  

 stk. 3.
Til § 57 Bestemmelsen svarer indholdsmæssigt til kommuneplanlovens § 53 og by- og  

 landzonelovens § 22, stk. 5.
Kapitel 14 Klage og søgsmål Som omtalt i de almindelige bemærkninger opretholder lovforslaget den  

 hidtidige klageadgang efter planlovgivningen med to undtagelser.
For det første foreslås det, at kommunalbestyrelsernes afgørelser om  

 dispensation fra forbudet mod helårsbeboelse i sommerhusområder skal være  

 endelige.
Dette berører ikke de særlige regler om umiddelbar ret for visse  

 pensionister til at bo hele året i deres sommerbolig, idet der her slet ikke  

 kræves en dispensation.
For det andet foreslås det at afskære klage fra naboer og omboende i  

 forbindelse med tilladelser efter landzonebestemmelserne.
Baggrunden herfor  

 er, at landzonereglerne ikke har til formål at beskytte nabointeresser, men  

 er begrundet i bredere samfundsmæssige hensyn.
 Kapitlet indeholder derudover reglerne om kompetencen for det nye  

 naturklagenævn med hensyn til afgørelser efter landzonebestemmelsen, samt de  

 formelle regler om klageberettigelse, klagefrister m.m.
Til § 58 Stk. 1 fastslår lovens hovedregel, hvorefter der kan klages til  

 ministeren eller den styrelse, som ministeren bemyndiger hertil, over  

 amtsråds og kommunalbestyrelsers afgørelser, for så vidt angår retlige  

 spørgsmål.
Dette svarer til klagebestemmelsen i kommuneplanlovens § 48, men  

 gælder nu alle retlige afgørelser efter loven.
Retlige spørgsmål skal forstås  

 i overensstemmelse med den praksis, der har dannet sig på grundlag af  

 forarbejderne til kommuneplanloven, domstolsafgørelser og udtalelser fra  

 Folketingets Ombudsmand.
 Stk. 2 svarer til kommuneplanlovens § 34, stk. 4, hvorefter  

 ekspropriationsbeslutninger kan påklages til miljøministeren eller den  

 styrelse, ministeren bemyndiger hertil, både med hensyn til retlige og  

 skønsmæssige spørgsmål.
Stk. 3 og 4 indeholder reglerne om klage over afgørelser efter  

 landzonebestemmelsen.
I overensstemmelse med by- og landzonelovens § 10a kan  

 amtsråds eller kommunalbestyrelsers afgørelser efter lovens § 35, stk. 1  

 påklages både med hensyn til retlige og skønsmæssige spørgsmål.
Disse  

 klagesager har siden 1980 været afgjort i det i henhold til  

 miljøbeskyttelsesloven nedsatte miljøankenævn.
Dette foreslås nu ændret  

 således, at sager, der indbringes af miljøministeren, og andre sager af meget  

 væsentlige betydning afgøres af det naturklagenævn, som samtidig foreslås  

 oprettet ved særligt lovforslag, mens øvrige klagesager afgøres af ministeren  

 eller den styrelse, ministeren bemyndiger hertil.
For flertallet af  

 landzonesagerne vil den fremtidige klageordning således svare til, hvad der  

 gjaldt før 1980.
 Med hensyn til de vurderinger og hensyn m.v., der vil blive lagt til grund  

 for udskillelsen af hvilke sager, der skal behandles i det nye  

 naturklagenævn, henvises der til bemærkningerne i lovforslaget om  

 naturklagenævnet.
 Stk. 5 fastslår i 1. pkt. i overensstemmelse med princippet om, at en  

 afgørelse kun skal kunne påklages een gang, at hverken miljøministerens eller  

 naturklagenævnets afgørelser kan påklages til anden administrativ myndighed.
 2. pkt. fastsætter, at kommunalbestyrelsernes afgørelser om dispensation  

 efter § 40, stk. 2 til helårsbeboelse i et sommerhusområde ikke kan påklages.
 De i stk. 5 omhandlede afgørelser kan derimod indbringes for de  

 almindelige domstole, jf. § 62.
Stk. 6 svarer til § 48, stk. 5 i kommuneplanloven.
Kommunalbestyrelsens  

 prøvelse i disse sager omfatter både retlige og skønsmæssige spørgsmål.
Til § 59 Bestemmelsen fastsætter hvem, der er klageberettigede efter loven.  

 Afgrænsningen af de klageberettigede svarer til gældende ret, bortset fra at  

 naboer ikke længere er klageberettigede i forhold til landzonetilladelser, og  

 at miljøministeren nævnes som klageberettiget i disse sager.
Der henvises til  

 omtalen i de almindelige bemærkninger og indledningen til dette kapitel.
Til § 60 Bestemmelsen indeholder de formelle regler om klage og opsættende  

 virkning af klage.
Stk. 1. Kravet om skriftlighed er nyt.
En generel klagefrist  

 findes ikke i kommuneplanlovens § 48, men kendes fra  

 ekspropriationsbestemmelserne og by- og landzoneloven.
Arealudvalgets  

 delbetænkning 2, Det fremtidige ankesystem på Miljøministeriets og  

 byggelovens område, fra juni 1987 foreslår en 4-ugers klagefrist som generelt  

 princip.
Fristen beregnes fra afgørelsens offentliggørelse eller meddelelse,  

 idet der dog indføres den særlige regel, at hvis der ikke foretages offentlig  

 bekendtgørelse eller gives underretning om en afgørelse, regnes fristen fra  

 den klageberettigede har fået kundskab om afgørelsen.
Denne regel er  

 nødvendig, fordi en afgørelse om, at der f.eks. ikke er lokalplanpligt, ofte  

 træffes indirekte i forbindelse med en byggetilladelse, som ikke  

 offentliggøres.
Der gælder heller ikke nogen generel pligt til at orientere  

 de klageberettigede om sådanne afgørelser.
Kundskabsøjeblikket må bedømmes  

 konkret i den enkelte sag.
Stk. 2. Klage over afgørelser efter landzonebestemmelsen skal som  

 hidtil indgives til den myndighed, som har truffet afgørelsen.
Denne  

 bestemmelse skal sikre, at naturklagenævnet ved sagens modtagelse, uden  

 yderligere høring, kan vurdere, om sagen indeholder så væsentlige spørgsmål,  

 at den skal afgøres af nævnet.
 Stk. 3 svarer til kommuneplanlovens § 48, stk. 3.
 Stk. 4 svarer til kommuneplanlovens § 34, stk. 4, og by-og landzonelovens  

 § 11, stk. 4, idet der dog gives klagemyndigheden i landzonesager adgang til  

 at ophæve klagens opsættende virkning.
 Stk. 5 svarer til kommuneplanlovens § 48, stk. 2 og by-og landzonelovens §  

 11, stk. 3, 2. pkt.
Til § 61 Bestemmelsen svarer til kommuneplanlovens § 48, stk. 4.
Til § 62 Bestemmelsen svarer til kommuneplanlovens § 49 med konsekvensændringer,  

 således at bestemmelsen nu også omfatter afgørelser om landzonetilladelser og  

 tilladelser til helårsanvendelse af sommerhuse, hvor der ikke hidtil har  

 været en søgsmålsfrist.
Udtrykket afgørelser omfatter også beslutninger, hvor  

 der ikke har foreligget en ansøgning, f.eks. forbud eller påbud.
Kapitel 15 Lovliggørelse og straf Kapitlet om lovliggørelse og straf er en sammenskrivning og forenkling af  

 kommuneplanlovens, by- og landzonelovens og sommerhuslovens tilsvarende  

 bestemmelser.
Visse dele er dog udeladt, idet samme hjemmel allerede i dag  

 fremgår af retsplejelovens bestemmelser.
Som noget nyt foreslås generelt  

 strafansvar for offentlige myndigheder, når disse har handlet i deres  

 egenskab af bygherre eller driftsherre.
Til § 63 Bestemmelsen svarer i sin helhed til henholdsvis kommuneplanlovens § 54,  

 by- og landzonelovens § 23 og sommerhuslovens § 10, idet det dog fastsættes,  

 at udgiften ved selvhjælpshandlinger kan inddrives ved udpantning.
Den tidligere hjemmel i kommuneplanlovens § 54, stk. 3 og sommerhuslovens  

 § 10, stk. 3 til ved dom at pålægge tvangsbøder ved undladelse af at  

 efterkomme et påbud om lovliggørelse, foreslås ophævet.
Baggrunden herfor er,  

 at samme hjemmel allerede fremgår af retsplejeloven § 997, stk. 3.
Ligeledes foreslås by- og landzonelovens bestemmelse om, at politiet yder  

 myndigheden bistand efter regler, der fastsættes efter forhandling mellem  

 miljøministeren og justitsministeren ophævet.
Bestemmelsen findes unødvendig  

 ved siden af den almindelige regel om politiets opgaver i retsplejelovens §  

 108, stk. 1.
Til § 64 Bestemmelsen svarer til henholdsvis kommuneplanlovens § 55, by- og  

 landzonelovens § 24 og sommerhuslovens § 10b og angiver for hvilke  

 overtrædelser, der kan straffes med bøde.
Bestemmelsen i stk. 2, der angår overtrædelser begået af staten, en  

 amtskommune, en kommune eller et kommunalt fællesskab, og efter hvilken, der  

 i sådanne tilfælde kan pålægges myndigheden eller det kommunale fællesskab  

 bødeansvar, er i overensstemmelse med betænkning nr. 996/1983 om  

 ansvarsplacering i kommunestyret.
Det foreslås endvidere, at også staten skal  

 kunne straffes for overtrædelse af loven.
Tilsvarende straffebestemmelse er  

 indsat i forslagene til de øvrige miljølove.
Kapitel 16 Ikrafttrædelses- og overgangsbestemmelser Til § 65 Bestemmelsen fastsætter lovens ikrafttrædelse til 1. januar 1992,  

 samtidig med forslagene til miljøbeskyttelseslov, naturbeskyttelseslov og  

 vandløbslov. 2. pkt. om ophævelse af Tilbudspligtnævnet er nødvendig af  

 hensyn til eventuelle sagers færdiggørelse.
Til § 66 Bestemmelsen omfatter alle klagesager efter kommuneplanloven, by~ og  

 landzoneloven og sommerhusloven.
Bestemmelsen omfatter endvidere vetosager  

 samt godkendelses- og »call-in-sager« efter kommuneplanloven,  

 lands- og regionplanloven og by- og landzoneloven.
Endelig omfatter  

 bestemmelsen sager, som måtte være indbragt for Tilbudspligtnævnet.
For så  

 vidt angår verserende planforslag skal disse færdigbehandles af kommuner og  

 amtskommuner efter hidtidig lovgivning, såfremt planforslaget har været  

 offentliggjort før lovens ikrafttrædelse.
Til § 67 Bestemmelsen omhandler de love og bestemmelser, der ophæves ved loven.  

 Vedrørende nr. 9 henvises til bemærkningerne til § 4, der bl.a. giver hjemmel  

 for ministeren til at godkende forsøg i lighed med frikommuneordningen.
Til § 68 De hidtidige planer opretholdes, til de ændres efter reglerne i  

 lovforslaget.
Planernes retsvirkninger, f.eks. som grundlag for rammestyring  

 og vetoordning, afhænger dog af denne lovs nærmere regler.
Til § 69 Bestemmelsen opretholder generelt hidtidige administrative forskrifter.  

 Det er imidlertid hensigten at foretage en gennemgang og regelsanering af  

 forskrifterne, herunder udarbejdelse af en ny samlet vejledning i forbindelse  

 med lovforslagets ikrafttrædelse.
 Efter stk. 2 fortsætter hidtil godkendte frikommuneforsøg, indtil udløbet  

 af den nugældende frikommunelov.
Efter 2. behandling den 29. maj 1991 Kapitel 1 Formål § 1. Loven skal sikre, at den sammenfattende planlægning forener  

 de samfundsmæssige interesser i arealanvendelsen og medvirker til at værne  

 landets natur og miljø, så samfundsudviklingen kan ske på et bæredygtigt  

 grundlag i respekt for menneskets livsvilkår og for bevarelsen af dyre- og  

 plantelivet.
Stk. 2. Loven tilsigter særlig, 1) at der ud fra en planmæssig og samfundsøkonomisk helhedsvurdering sker  

 en hensigtsmæssig udvikling i hele landet og i de enkelte amtskommuner og  

 kommuner, 2) at der skabes og bevares værdifulde bebyggelser, bymiljøer og  

 landskaber, 3) at forurening af luft, vand og jord samt støjulemper forebygges, og 4) at offentligheden i videst muligt omfang inddrages i  

 planlægningsarbejdet.
Kapitel 2 Landsplanlægning § 2. Miljøministeren er ansvarlig for den sammenfattende fysiske  

 landsplanlægning og for, at der foretages de undersøgelser, som er nødvendige  

 herfor.
 Stk. 2. Efter nyvalg til Folketinget afgiver miljøministeren en  

 redegørelse om landsplanarbejdet til Folketingets Miljø- og  

 Planlægningsudvalg.
 § 3 . Miljøministeren kan til varetagelse af landsplanmæssige  

 interesser, herunder sikring af kvalitet i planlægningen, fastsætte regler  

 for anvendelsen af lovens beføjelser og for indholdet af planlægningen efter  

 loven.
Stk. 2. Miljøministeren kan tillægge regler efter stk. 1  

 retsvirkning som regionplaner.
Ministeren kan endvidere i særlige tilfælde  

 bestemme, at bygge- og anlægsarbejder, der er forudsat i en regel efter stk.  

 1, kan iværksættes uden kommune- og lokalplan og uden tilladelse efter § 35,  

 stk. 1.
 Stk. 3. Miljøministeren kan i særlige tilfælde pålægge amtsråd og  

 kommunalbestyrelser at bringe lovens bestemmelser i anvendelse, herunder  

 tilvejebringe en plan med et nærmere bestemt indhold.
 Stk. 4. Miljøministeren kan i særlige tilfælde beslutte at  

 overtage amtsråds og kommunalbestyrelsers beføjelser efter loven i sager, der  

 berører andre myndigheders lovbestemte opgaver eller har større betydning.
 § 4 . I forbindelse med forsøg, der tilsigter at fremme lovens  

 formål, kan miljøministeren yde økonomisk støtte og fritage amtsråd og  

 kommunalbestyrelser for at overholde lovens regler.
Stk. 2. Når et forsøg, der indebærer en fravigelse fra lovens  

 regler, er godkendt, bekendtgøres der i Lovtidende en meddelelse herom.
I  

 meddelelsen gives der oplysning om, hvor borgerne kan gøre sig bekendt med  

 forsøgstilladelsen.
§ 5 . Miljøministeren kan pålægge amtsråd og kommunalbestyrelser  

 at tilvejebringe oplysninger til brug for landsplanarbejdet.
Oplysningerne  

 kan forlanges afgivet i en bestemt form.
 Stk. 2. Offentlige myndigheder samt koncessionerede og tilsvarende  

 virksomheder skal give oplysninger om forberedelse eller udførelse af  

 undersøgelser, planlægning og større anlægsdispositioner, som kan få  

 betydning for landsplanlægningen.
 Stk. 3. Private virksomheder skal efter anmodning fra  

 miljøministeren give de oplysninger og foretage de undersøgelser, der er  

 nødvendige for en vurdering af de miljømæssige konsekvenser, når de påtænker  

 at etablere større enkeltanlæg, der må antages at påvirke miljøet i væsentlig  

 grad.
Kapitel 3 Regionplanlægning § 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2. Regionplanlægningen må ikke stride mod regler eller  

 beslutninger efter § 3.
 Stk. 3. Regionplanen skal på grundlag af en samlet vurdering af  

 udviklingen i amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlæg og andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) beliggenheden af arealer til butiksformål og den maksimale størrelse af  

 de enkelte butiksvirksomheder inden for de forudsatte detailhandelsoplande, 6) varetagelsen af de jordbrugsmæssige interesser, herunder udpegningen og  

 sikringen af de særlig værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8) varetagelsen af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelsen og beskyttelsen af vandressourcerne, 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
 Stk. 4. I Københavns og Frederiksberg Kommuner og i Københavns,  

 Frederiksborg og Roskilde Amtskommuner skal regionplanlægningen udføres på  

 grundlag af en vurdering af udviklingen i området som helhed, og der skal  

 yderligere fastsættes retningslinier for:
1) fordelingen af den fremtidige byggeaktivitet i byzone og rækkefølgen  

 herfor og 2) vandforsyningen og spildevandsafledningen.
 Stk. 5. Regionplanen kan omhandle andre forhold end nævnt i stk. 3  

 og 4.
 Stk. 6. I de i stk. 4 nævnte områder skal de regionale  

 retningslinier fastsættes med særlig hensyntagen til den kollektive  

 trafikplan for det samlede område.
 Stk. 7. Regionplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse,  

 samt den hidtil udførte planlægning og administration.
 Stk. 8. Redegørelsen for den del af regionplanen, der indeholder  

 retningslinier for de i stk. 3, nr. 4, nævnte anlæg, skal indeholde en  

 vurdering af de miljømæssige konsekvenser.
 § 7 . Efter anmodning fra amtsrådet eller Københavns  

 Borgerrepræsentation eller Frederiksberg Kommunalbestyrelse skal myndigheder  

 samt koncessionerede og tilsvarende virksomheder give de oplysninger, der er  

 nødvendige for regionplanlægningen.
 Stk. 2. Der skal gives amtsrådet eller Københavns  

 Borgerrepræsentation eller Frederiksberg Kommunalbestyrelse lejlighed til at  

 udtale sig, inden en statslig myndighed eller en koncessioneret eller  

 tilsvarende virksomhed træffer beslutning om beliggenheden eller udførelsen  

 af større anlæg eller institutioner inden for amtskommunens eller kommunens  

 område.
 Stk. 3. Private virksomheder skal give amtsrådet eller Københavns  

 Borgerrepræsentation eller Frederiksberg Kommunalbestyrelse de oplysninger og  

 foretage de undersøgelser, der er nødvendige for en vurdering af de  

 miljømæssige konsekvenser, når de påtænker at etablere de i § 6, stk. 3, nr.  

 4, omhandlede anlæg inden for amtskommunens eller kommunens område.
§ 8 . Miljøministeren kan fastsætte nærmere regler om, hvilke  

 anlæg der er omfattet af § 6, stk. 3, nr. 4. Anlæg, der vedtages i  

 enkeltheder ved særlig lov, er dog altid undtaget.
Ministeren kan endvidere  

 fastsætte regler om, hvilke mindsteoplysninger der er nødvendige, for at en  

 miljømæssig vurdering kan foretages.
§ 9 . Amtsråd og kommunalbestyrelser skal virke for gennemførelse  

 af regionplanens retningslinier for forhold omfattet af § 6, stk. 3 og 4,  

 herunder ved udøvelse af beføjelser i medfør af lovgivningen.
Deres  

 planlægning og anlægsvirksomhed må ikke stride mod regionplanlægningen for  

 disse forhold.
 § 10 . Midlerne i de pr. den 31. december 1980 bestående fonde for  

 frigørelses- og afståelsesafgift kan anvendes til:
1) betaling af amtskommunens andel af erstatning og sagsomkostninger efter  

 § 46, 2) finansiering af primærkommunernes overtagelse af fast ejendom efter § 8  

 i lov om frigørelsesafgift m.v. af fast ejendom, jf. lovbekendtgørelse nr.  

 441 af 26. september 1985, og 3) udlån til erhvervelse af fast ejendom, etablering af anlæg, bygninger  

 og andre foranstaltninger til virkeliggørelse af region- og  

 kommuneplanlægningen.
 Stk. 2. Lån efter stk. 1, nr. 3, kan ydes til primær- og  

 amtskommuner og fælleskommunale selskaber samt private virksomheder, der  

 forestår forsynings- og servicevirksomhed m.v. af almen karakter i  

 amtskommunen.
 Stk. 3. De nærmere regler for lån efter stk. 1, nr. 3, og stk. 2,  

 fastsættes af miljøministeren.
Kapitel 4 Kommuneplanlægning § 11. For hver kommune skal der foreligge en kommuneplan.
 Stk. 2. Kommuneplanen må ikke stride mod regionplanlægningen for  

 forhold omfattet af § 6, stk. 3 og 4, eller regler eller beslutninger efter §  

 3.
 Stk. 3. I kommuneplanen fastlægges for hele kommunen en  

 hovedstruktur og for de enkelte dele af kommunen rammer for lokalplanernes  

 indhold.
 Stk. 4. Hovedstrukturen angiver de overordnede mål for udvikling  

 og arealanvendelse i kommunen, herunder udbygning med boliger og  

 arbejdspladser, trafikbetjening, serviceforsyning og rekreative områder.
 Stk. 5. Rammerne for indholdet af lokalplaner fastsættes for de  

 enkelte dele af kommunen med hensyn til:
1) fordelingen af bebyggelsen efter art og anvendelsesformål, 2) bebyggelsesforhold, herunder rammer for bevaring af bebyggelser eller  

 bymiljøer, 3) byfornyelsen i eksisterende bysamfund, 4) forsyningen med offentlig og privat service, 5) institutioner og tekniske anlæg, herunder varmeforsyningsforhold, 6) områder til fritidsformål, 7) trafikbetjeningen, 8) overførsel af arealer til byzone eller sommerhusområder og 9) rækkefølgen for udbygning af arealer til byformål og sommerhusområder.
 Stk. 6. Kommuneplanen kan indeholde retningslinier for andre  

 forhold af betydning for arealanvendelsen og bebyggelsen i kommunen.
 Stk. 7. Kommuneplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse  

 samt den hidtil udførte planlægning og administration.
 § 12 . Kommunalbestyrelsen skal virke for kommuneplanens  

 gennemførelse, herunder ved udøvelse af beføjelser i medfør af lovgivningen,  

 jf. dog §§ 19 og 40.
Stk. 2. Inden for byzoner kan kommunalbestyrelsen modsætte sig  

 udstykning og bebyggelse, som er i strid med kommuneplanens  

 rækkefølgebestemmelser.
Forbud kan dog ikke nedlægges, når det pågældende  

 område er omfattet af en detaljeret byplanvedtægt eller lokalplan, der er  

 tilvejebragt før kommuneplanen.
Stk. 3. Inden for byzoner og sommerhusområder kan  

 kommunalbestyrelsen modsætte sig opførelse af bebyggelse eller ændret  

 anvendelse af bebyggelse eller ubebyggede arealer, når bebyggelsen eller  

 anvendelsen er i strid med bestemmelser i kommuneplanens rammedel.
Forbud kan  

 dog ikke nedlægges, når det pågældende område i kommuneplanen er udlagt til  

 offentligt formål, eller når området er omfattet af en lokalplan eller en  

 byplanvedtægt.
Kapitel 5 Lokalplanlægning § 13. Kommunalbestyrelsen kan tilvejebringe lokalplaner efter  

 reglerne i kapitel 6. En lokalplan må ikke stride mod kommuneplanen,  

 regionplanlægningen for forhold omfattet af § 6, stk. 3 og 4, eller regler  

 eller beslutninger efter § 3.
 Stk. 2. En lokalplan skal tilvejebringes, før der gennemføres  

 større udstykninger eller større bygge- eller anlægsarbejder, herunder  

 nedrivninger af bebyggelse, og i øvrigt når det er nødvendigt for at sikre  

 kommuneplanens virkeliggørelse.
Stk. 3. Hvis en udstykning eller et byggearbejde m.v. som nævnt i  

 stk. 2 er i overensstemmelse med kommuneplanen, påhviler det  

 kommunalbestyrelsen snarest at udarbejde et forslag til lokalplan og derefter  

 fremme sagen mest muligt.
Kommunalbestyrelsen kan i et sådant tilfælde  

 forlange, at udstykkeren eller bygherren yder kommunen bistand til planens  

 udarbejdelse.
 Stk. 4. Bestemmelserne i stk. 2 finder ikke anvendelse, når en  

 lokalplan, en byplanvedtægt eller en reguleringsplan indeholder nærmere  

 regler om udstykningen eller bygge- eller anlægsarbejdet.
 Stk. 5. Miljøministeren kan fastsætte nærmere regler om  

 afgrænsningen af kommunalbestyrelsernes beføjelser og pligter efter stk. 1 og  

 2 for så vidt angår forhold, der er reguleret efter anden lovgivning.
§ 14. Kommunalbestyrelsen kan nedlægge forbud mod, at der retligt  

 eller faktisk etableres forhold, som kan hindres ved en lokalplan.
Forbudet  

 kan højst nedlægges for et år.
Kommunalbestyrelsen tinglyser forbudet på den  

 pågældende ejendom.
Tinglysningen er uden betydning for forbudets gyldighed.
 § 15. En lokalplan skal indeholde oplysninger om planens formål og  

 retsvirkninger.
 Stk. 2. I en lokalplan kan der optages bestemmelser om:
1) overførsel til byzone eller sommerhusområde af arealer, som planen  

 omfatter, 2) områdets anvendelse, herunder om at nærmere angivne arealer forbeholdes  

 til offentlige formål, 3) ejendommes størrelse og afgrænsning, 4) vej- og stiforhold og andre forhold af færdselsmæssig betydning,  

 herunder om adgangsforholdene til færdselsarealer og med henblik på  

 adskillelse af trafikarterne, 5) beliggenhed af spor- og ledningsanlæg, herunder til elforsyning, 6) bebyggelsers beliggenhed på grundene, herunder om den terrænhøjde,  

 hvori en bebyggelse skal opføres, 7) bebyggelsers omfang og udformning, herunder til regulering af  

 boligtætheden, 8) anvendelse af de enkelte bygninger, 9) udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre færdselsarealer, 10) bevaring af landskabstræk i forbindelse med bebyggelse af et område,  

 der inddrages til bymæssig bebyggelse eller sommerhusbebyggelse, 11) tilvejebringelse af eller tilslutning til fællesanlæg i eller uden for  

 det af planen omfattede område som betingelse for ibrugtagen af ny  

 bebyggelse, 12) foretagelse af afskærmningsforanstaltninger såsom anlæg af  

 beplantningsbælte, støjvold, mur og lignende som betingelse for ibrugtagen af  

 ny bebyggelse eller ændret anvendelse af et ubebygget areal, 13) oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om medlemspligt  

 og om foreningens ret og pligt til at forestå etablering, drift og  

 vedligeholdelse af fællesarealer og fællesanlæg, 14) bevaring af eksisterende bebyggelse, således at bebyggelsen kun med  

 tilladelse fra kommunalbestyrelsen må nedrives, ombygges eller på anden måde  

 ændres, 15) friholdelse af et område for ny bebyggelse, når en bebyggelse kan  

 blive udsat for sammenstyrtning, oversvømmelse eller anden skade, der kan  

 medføre fare for brugernes liv, helbred eller ejendom, 16) ophør af gyldigheden af udtrykkeligt angivne tilstandsservitutter,  

 hvis servituttens opretholdelse vil være i strid med lokalplanens formål, og  

 hvis servitutten ikke vil bortfalde som følge af § 18, 17) sammenlægning af lejligheder i eksisterende boligbebyggelse, 18) isolering af eksisterende boligbebyggelse mod støj og 19) forbud mod større byggearbejder på eksisterende bebyggelse, således at  

 sådanne arbejder kun kan udføres med kommunalbestyrelsens tilladelse eller  

 efter krav fra en offentlig myndighed med hjemmel i lovgivningen.
 Stk. 3. I en lokalplan for et område, som overgår til byformål  

 eller til sommerhusbebyggelse, skal der optages bestemmelser til sikring af  

 de forhold, der er nævnt i stk. 2, nr. 2-4.
 Stk. 4. En lokalplan for et område, der skal forblive i landzone,  

 kan indeholde bestemmelse om, at lokalplanen erstatter de tilladelser efter §  

 35, stk. 1, som er nødvendige for lokalplanens virkeliggørelse.
 Stk. 5. Uden for landsbyer kan en lokalplan for landzonearealer,  

 der fastlægges til jordbrugsmæssig anvendelse, ikke indeholde bestemmelser  

 efter stk. 2, nr. 3, 6, 8 eller 9.
 Stk. 6. Miljøministeren kan fastsætte regler om, at der i  

 lokalplaner kan optages bestemmelser om andre forhold end nævnt i stk. 2.
Stk. 7. Miljøministeren kan i overensstemmelse med anden  

 lovgivning fastsætte regler om, at tilladelser og dispensationer, som er  

 nødvendige for en lokalplans virkeliggørelse, anses for meddelt ved  

 lokalplanens gennemførelse.
Miljøministeren kan endvidere fastsætte regler om  

 kommunalbestyrelsens adgang til at dispensere fra sådanne lokalplaner og om  

 andre myndigheders ret til at fremsætte indsigelse mod forslag til sådanne  

 lokalplaner.
 § 16 . En lokalplan skal ledsages af en redegørelse for, hvorledes  

 planen forholder sig til kommuneplanen og øvrig planlægning for området.
 Stk. 2. Redegørelsen skal angive, om lokalplanens virkeliggørelse  

 er afhængig af tilladelser eller dispensationer fra andre myndigheder end  

 kommunalbestyrelsen.
 § 17 . Når et forslag til lokalplan er offentliggjort efter § 24,  

 må ejendomme, der er omfattet af forslaget, ikke bebygges eller i øvrigt  

 udnyttes på en måde, der skaber risiko for en foregribelse af den endelige  

 plans indhold.
 Stk. 2. Efter udløbet af fristen efter § 24 kan  

 kommunalbestyrelsen dog tillade, at en ejendom, der er omfattet af  

 planforslaget, bebygges eller udnyttes efter forslaget, såfremt dette er i  

 overensstemmelse med kommuneplanen og der ikke er tale om at påbegynde et  

 større byggearbejde m.v., jf. § 13, stk. 2.
 Stk. 3. Tilladelse efter stk. 2 kan ikke meddeles, så længe en  

 indsigelse efter § 29 opretholdes eller i tilfælde, hvor miljøministeren har  

 truffet beslutning efter § 3, stk. 4.
 Stk. 4. Stk. 1 finder kun anvendelse indtil den endeligt vedtagne  

 eller godkendte lokalplan er offentliggjort efter § 30 og højst i et år efter  

 forslagets offentliggørelse.
 § 18. Når der er foretaget offentlig bekendtgørelse af en  

 lokalplan efter § 30, må der ikke retligt eller faktisk etableres forhold i  

 strid med planens bestemmelser, medmindre dispensation meddeles efter  

 reglerne i §§ 19 eller 40.
 § 19 . Kommunalbestyrelsen kan dispensere fra bestemmelser i en  

 lokalplan eller en plan m.v., der er opretholdt efter § 68, stk. 2, hvis  

 dispensationen ikke er i strid med principperne i planen, jf. dog § 40.
 Stk. 2. Videregående afvigelser end omhandlet i stk. 1 kan kun  

 foretages ved tilvejebringelse af en ny lokalplan.
 Stk. 3. En bestemmelse i en lokalplan, hvis indhold er fastlagt i  

 overensstemmelse med regler eller beslutninger efter § 3 eller en aftale med  

 en statslig eller en regional myndighed, kan kun fraviges med  

 miljøministerens henholdsvis den pågældende myndigheds samtykke.
 § 20 . Dispensationer efter § 19 kan først meddeles, når der er  

 forløbet 2 uger, efter at kommunalbestyrelsen har givet skriftlig orientering  

 om ansøgningen til:
1) ejere og brugere i det område, der er omfattet af planen, 2) naboerne til den omhandlede ejendom og andre, som efter  

 kommunalbestyrelsens vurdering har interesse i sagen, og 3) de foreninger og lignende med lokalt tilhørsforhold, som over for  

 kommunalbestyrelsen har fremsat skriftlig anmodning om at blive orienteret om  

 ansøgninger.
 Orienteringen skal indeholde oplysning om, at bemærkninger kan fremsendes  

 til kommunalbestyrelsen inden 2 uger.
 Stk. 2. Bestemmelsen i stk. 1 gælder ikke, hvor en forudgående  

 orientering efter kommunalbestyrelsens skøn er af underordnet betydning for  

 de i stk. 1, nr. 1-3, nævnte personer og foreninger.
 Stk. 3. Kommunalbestyrelsen skal give underretning om afgørelsen  

 til dem, der rettidigt har fremsat bemærkninger efter at være orienteret i  

 henhold til stk. 1.
 § 21 . Kommunalbestyrelsen kan bemyndige en grundejerforening  

 eller med de pågældende grundejeres samtykke en beboerforening til at meddele  

 dispensationer som omhandlet i § 19, stk. 1. Grundejer~ eller  

 beboerforeningen skal foretage orientering og underretning efter reglerne i §  

 20.
 Stk. 2. Miljøministeren kan fastsætte regler om, at  

 kommunalbestyrelsen kan betinge en dispensation fra bestemmelser i  

 byplanvedtægter og lokalplaner om parkeringsarealer på egen grund af, at der  

 sker indbetaling til en kommunal parkeringsfond.
Kapitel 6 Planers tilvejebringelse og ophævelse § 22. Region- og kommuneplaner skal revideres hvert fjerde år.  

 Region-, kommune- og lokalplaner kan i øvrigt tilvejebringes og ændres efter  

 reglerne i dette kapitel.
Stk. 2. Før udarbejdelse af et forslag til region- eller  

 kommuneplan eller ændringer hertil indkalder amtsrådet henholdsvis  

 kommunalbestyrelsen ideer, forslag m.v. med henblik på planlægningsarbejdet.  

 Kommunalbestyrelsen kan i øvrigt inddrage offentligheden i det indledende  

 lokalplanarbejde.
Ved mindre ændringer i en kommuneplans rammedel, der ikke  

 strider mod planens hovedprincipper, samt ved uvæsentlige ændringer i planens  

 hovedstruktur kan kommunalbestyrelsen undlade at indkalde ideer, forslag m.v.  

 som angivet i 1. pkt.
Stk. 3. Indkaldelse efter stk. 2 skal indeholde en kort  

 beskrivelse af hovedspørgsmålene i den forestående planlægning.
Indkaldelse  

 sker ved offentlig bekendtgørelse.
Amtsrådet henholdsvis kommunalbestyrelsen  

 fastsætter en frist for afgivelse af ideer, forslag m.v., jf. dog § 23, stk.  

 3.
 § 23 . I forbindelse med revisioner efter § 22, stk. 1, 1. pkt.,  

 skal amtsrådet henholdsvis kommunalbestyrelsen tillige udarbejde en beretning  

 om den hidtidige planlægning og de påtænkte ændringer i planen samt en  

 vurdering af udviklingen.
 Stk. 2. Beretningen offentliggøres samtidig med indkaldelsen efter  

 § 22. Beretningen sendes til miljøministeren og øvrige statslige og kommunale  

 myndigheder, hvis interesser berøres.
 Stk. 3. Amtsrådet henholdsvis kommunalbestyrelsen fastsætter en  

 frist på mindst 8 uger for afgivelse af ideer, forslag m.v. og kommentarer  

 til beretningen.
 Stk. 4. Amtsrådet henholdsvis kommunalbestyrelsen skal forestå en  

 oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.
 § 24 . Efter amtsrådets henholdsvis kommunalbestyrelsens  

 vedtagelse af et planforslag offentliggøres dette med tilhørende redegørelse.  

 Ved offentliggørelsen skal der oplyses om fristen efter stk. 3. Ved  

 offentliggørelse af kommuneplanforslag og ændringer hertil skal der oplyses  

 om reglerne i § 12, stk. 2 og 3. Ved offentliggørelse af lokalplanforslag  

 skal der oplyses om reglerne i § 17.
 Stk. 2. Ethvert medlem af det kommunale råd, der har forlangt sin  

 afvigende mening vedrørende planforslaget tilført rådets beslutningsprotokol,  

 kan forlange, at den afvigende mening offentliggøres samtidig med forslaget  

 tillige med en kort begrundelse, der affattes af medlemmet.
 Stk. 3. Amtsrådet henholdsvis kommunalbestyrelsen fastsætter en  

 frist på mindst 8 uger for fremsættelse af indsigelser m.v. mod  

 planforslaget.
 § 25 . Samtidig med offentliggørelsen efter § 24 sendes  

 planforslaget til miljøministeren og øvrige statslige og kommunale  

 myndigheder, hvis interesser berøres af forslaget.
 § 26 . Samtidig med offentliggørelsen efter § 24 af et forslag til  

 lokalplan skal kommunalbestyrelsen give skriftlig underretning herom til:
1) ejerne af de ejendomme, der er omfattet af forslaget, og lejerne i og  

 brugerne af disse ejendomme, 2) ejerne af ejendomme uden for forslagets gyldighedsområde og lejerne i  

 og brugerne af sådanne ejendomme i den udstrækning, hvor forslaget efter  

 kommunalbestyrelsens skøn har væsentlig betydning for dem, og 3) de foreninger og lignende med lokalt tilhørsforhold, som over for  

 kommunalbestyrelsen har fremsat skriftlig anmodning om at blive underrettet  

 om lokalplanforslag.
 Stk. 2. Hvis forslaget indeholder bestemmelser om servitutbortfald  

 efter § 15, stk. 2, nr. 16, skal kommunalbestyrelsen så vidt muligt give  

 underretning herom til de påtaleberettigede efter servitutdokumentet.
 Stk. 3. Underretningen skal oplyse om fristen efter § 24, stk. 3,  

 og indeholde eventuelle mindretalsudtalelser efter § 24, stk. 2, samt oplyse  

 om reglerne i § 17.
 § 27 . Efter udløbet af fristen efter § 24, stk. 3, kan amtsrådet  

 henholdsvis kommunalbestyrelsen vedtage forslaget endeligt, jf. dog § 3, stk.  

 4, og §§ 28 og 29. Hvis der rettidigt er fremsat indsigelser m.v. mod et  

 lokalplanforslag, kan vedtagelsen af lokalplanen tidligst ske 4 uger efter  

 udløbet af indsigelsesfristen.
 Stk. 2. Vedtagelsen kan gøres betinget af gennemførelsen af de  

 nødvendige ændringer i kommune- og regionplan.
Stk. 3. I forbindelse med den endelige vedtagelse af planen kan  

 der foretages ændring af det offentliggjorte planforslag.
Berører ændringen  

 på væsentlig måde andre myndigheder eller borgere end dem, der ved indsigelse  

 har foranlediget ændringen, kan vedtagelsen af planen ikke ske, før de  

 pågældende har fået lejlighed til at udtale sig.
Ved væsentlige ændringer i  

 et regionplanforslag skal miljøministeren have lejlighed til at udtale sig.  

 Amtsrådet henholdsvis kommunalbestyrelsen fastsætter en frist herfor.
Hvis  

 ændringen er så omfattende, at der reelt foreligger et nyt planforslag, skal  

 dette offentliggøres m.v. efter reglerne i §§ 24-26.
 § 28 . Et planforslag kan ikke vedtages endeligt, hvis en  

 myndighed efter reglerne i § 29 har modsat sig dette skriftligt over for  

 amtsrådet henholdsvis kommunalbestyrelsen inden udløbet af fristen efter §  

 24, stk. 3, eller § 27, stk. 3. Forslaget kan herefter først vedtages, når  

 der er opnået enighed mellem parterne om de nødvendige ændringer.
 Stk. 2. Uafklarede spørgsmål efter stk. 1 kan af parterne  

 indbringes for miljøministeren.
 Stk. 3. Indsigelser efter stk. 1 skal være begrundede.
 § 29 . Miljøministeren kan til varetagelse af statslige interesser  

 fremsætte indsigelse efter § 28 over for et forslag til regionplan eller et  

 forslag til kommuneplan for Københavns eller Frederiksberg Kommune og  

 ændringer til disse planer.
 Stk. 2. Et amtsråd skal fremsætte indsigelse efter § 28 mod  

 forslag til lokalplaner, kommuneplaner og ændringer til kommuneplaner,  

 såfremt planforslaget er i strid med regler eller beslutninger efter § 3  

 eller regionplanlægningen for de emner, der er nævnt i § 6, stk. 3 og 4.  

 Pligten gælder dog ikke, hvis forholdet er af underordnet betydning for  

 regionplanlægningens formål.
 Stk. 3. En statslig myndighed kan fremsætte indsigelse efter § 28  

 mod et lokalplanforslag ud fra de særlige hensyn, som myndigheden varetager.
 § 30 . Amtsrådet henholdsvis kommunalbestyrelsen foretager  

 offentlig bekendtgørelse om den endelige vedtagelse af planen og sender denne  

 til de myndigheder, som er nævnt i § 25. Planen skal være offentligt  

 tilgængelig.
 Stk. 2. Den offentlige bekendtgørelse om kommuneplaner og  

 ændringer hertil og lokalplaner skal indeholde oplysning om reglerne i  

 henholdsvis § 12, stk. 2 og 3, og § 18.
§ 31 . Samtidig med offentliggørelsen efter § 30 af en lokalplan  

 sender kommunalbestyrelsen et eksemplar af den offentliggjorte bekendtgørelse  

 til 1) ejere af ejendomme, der er omfattet af planen, 2) enhver, der rettidigt har fremsat indsigelser m.v. mod planforslaget,  

 og 3) de myndigheder, der er nævnt i § 25, og de foreninger, der er nævnt i §  

 26, stk. 1, nr. 3.
 Stk. 2. Kommunalbestyrelsen lader lokalplanen tinglyse på de  

 ejendomme, der er omfattet af planen.
 § 32 . Et forslag til lokalplan bortfalder, hvis det ikke er  

 vedtaget inden 3 år efter offentliggørelsen.
 Stk. 2. En lokalplan bortfalder, hvis den ikke er offentligt  

 bekendtgjort efter § 30 inden 8 uger efter den endelige vedtagelse.
 § 33 . Kommunalbestyrelsen kan beslutte at ophæve byplanvedtægter  

 og lokalplaner for arealer, der tilbageføres til landzone, og lokalplaner for  

 landzonearealer, når en planlægning for området ikke længere findes  

 nødvendig.
 Stk. 2. Beslutning efter stk. 1 kan først træffes, efter at ejerne  

 af de berørte arealer har haft lejlighed til at udtale sig.  

 Kommunalbestyrelsen fastsætter en frist herfor på mindst 8 uger.
 Stk. 3. Kommunalbestyrelsen giver underretning om beslutninger  

 efter stk. 1 til vedkommende ejere, miljøministeren og amtsrådet.
 Stk. 4. Kommunalbestyrelsen lader ophævede byplanvedtægter og  

 lokalplaner aflyse fra tingbogen.
Kapitel 7 Zoneinddelingen og landzoneadministrationen § 34. Hele landet er opdelt i byzoner, sommerhusområder og  

 landzoner.
Stk. 2. Byzoner er 1) områder, som i en byudviklingsplan er udlagt til bymæssig bebyggelse, 2) områder, som i en bygningsvedtægt er udlagt som byggeområder til  

 bymæssig bebyggelse, 3) områder, som i en byplanvedtægt er udlagt til bymæssig bebyggelse eller  

 offentlige formål, og 4) områder, som i en lokalplan er overført til byzone.
Stk. 3. Sommerhusområder er 1) områder, som i en bygningsvedtægt eller en byplanvedtægt er udlagt til  

 sommerhusbebyggelse, og 2) områder, som i en lokalplan er overført til sommerhusområde.
 Stk. 4. Landzoner er de områder, der ikke er omfattet af stk. 2 og  

 3.
 § 35 . I landzoner må der ikke uden tilladelse fra  

 landzonemyndigheden foretages udstykning, opføres ny bebyggelse eller ske  

 ændring i anvendelsen af bestående bebyggelse og ubebyggede arealer, jf. dog  

 §§ 36-38.
 Stk. 2. Tilladelse efter stk. 1 til udstykning, bebyggelse eller  

 ændret anvendelse, som er omfattet af reglen om lokalplanpligt i § 13, stk.  

 2, kan først meddeles, når den fornødne lokalplan er offentligt bekendtgjort.
Stk. 3. Amtsrådet er landzonemyndighed.
I følgende tilfælde er  

 kommunalbestyrelsen dog landzonemyndighed:
 1) I Københavns og Frederiksberg Kommuner.
 2) I landsbyer, der er entydigt afgrænset i en kommuneplan.
 3) I landzoneområder, der er omfattet af en offentligt bekendtgjort  

 lokalplan.
 Stk. 4. Ansøgeren og kommunalbestyrelsen henholdsvis amtsrådet  

 skal have skriftlig meddelelse om afgørelser efter stk. 1.
 Stk. 5. Tilladelser efter stk. 1 skal offentliggøres.  

 Offentliggørelse kan dog undlades, hvis tilladelsen er i overensstemmelse med  

 en offentligt bekendtgjort lokalplan.
 Stk. 6. Offentliggørelsen af en tilladelse efter stk. 1 skal  

 indeholde oplysning om bestemmelserne i §§ 59 og 60.
 § 36 . Tilladelse efter § 35, stk. 1, kræves ikke til:
 1) Udstykning efter landbrugslovens § 8, stk. 4, til samdrift med en  

 bestående landbrugsejendom.
 2) Udstykning af en skovejendom efter landbrugslovens § 4, stk. 2.
 3) Byggeri, der er erhvervsmæssigt nødvendigt for den pågældende ejendoms  

 drift som landbrugs- eller skovbrugsejendom eller for udøvelse af  

 fiskerierhvervet, jf. dog stk. 2.
 4) Ibrugtagen af bebyggelse eller arealer til landbrug eller skovbrug  

 eller til brug for udøvelse af fiskerierhvervet.
 5) Udstykning, byggeri eller ændret anvendelse i det omfang, dette  

 udtrykkeligt er tilladt i en lokalplan, der er tilvejebragt efter reglerne i  

 denne lov.
 6) Indvinding af råstoffer i jorden.
 7) Byggeri, der efter bygningsreglement for småhuse er fritaget for krav  

 om byggetilladelse, og som ikke medfører oprettelse af en ny bolig.
 8) Byggeri, der i bygningsreglement er fritaget for krav om  

 byggetilladelse, og som etableres til brug for offentlige trafik-,  

 forsynings- eller varslingsanlæg eller radio- og tv-modtagelse.
 9) Til- og ombygning af helårshus, hvorved husets samlede bruttoetageareal  

 ikke overstiger 250 m2.
 10) Helårsboligs overgang til anvendelse som fritidsbolig.
 Stk. 2. Der kræves dog tilladelse efter § 35, stk. 1, for så vidt  

 angår beliggenheden og udformningen af bygninger som omhandlet i stk. 1, nr.  

 3, der opføres uden tilknytning til ejendommens hidtidige bebyggelsesarealer.
 § 37. Bygninger, der ikke længere er nødvendige for driften af en  

 landbrugsejendom, kan uden tilladelse efter § 35, stk. 1, tages i brug til  

 håndværks- og industrivirksomhed samt lager- og kontorformål m.v. på  

 betingelse af:
1) at virksomheden etableres i bestående bygninger, der ikke om~ eller  

 tilbygges i væsentligt omfang, og 2) at bygningerne ikke er opført inden for de seneste 5 år.
 Stk. 2. I tilknytning til de bygninger, der er nævnt i stk. 1, kan  

 der endvidere etableres et mindre ikke skæmmende oplag efter  

 kommunalbestyrelsens nærmere bestemmelse.
 § 38. Anvendelse af bygninger til den virksomhed, der er nævnt i §  

 37, må kun ske efter forudgående anmeldelse til kommunalbestyrelsen.  

 Kommunalbestyrelsen skal påse, om betingelserne efter § 37 er opfyldt.  

 Såfremt kommunalbestyrelsen ikke har gjort indsigelse inden 2 uger fra den  

 dag, anmeldelsen er modtaget, kan bygningerne tages i brug.
Kapitel 8 Sommerhusområder § 39 . I sommerhusområder må der, medmindre andet er fastsat i en  

 lokalplan eller i en af de planer m.v., der er opretholdt ved § 68, stk. 2,  

 ikke uden kommunalbestyrelsens tilladelse opføres eller indrettes mere end  

 een bolig på en selvstændigt matrikuleret ejendom.
 § 40 . En bolig i et sommerhusområde må bortset fra kortvarige  

 ferieophold m.v. ikke anvendes til overnatning i perioden fra 1. oktober til  

 31. marts, medmindre boligen blev anvendt til helårsbeboelse, da området blev  

 udlagt til sommerhusområde, og retten til helårsbeboelse ikke senere er  

 bortfaldet, jf. § 56, stk. 2.
 Stk. 2. Kommunalbestyrelsen kan i særlige tilfælde dispensere fra  

 forbudet i stk. 1. En dispensation bortfalder ved ejerskifte, og når boligen  

 ikke længere anvendes til helårsbeboelse.
§ 41. En pensionist, der ejer en bolig i et sommerhusområde, har  

 en personlig ret til at benytte boligen til helårsbeboelse, når pensionisten  

 har ejet ejendommen i 8 år.
Retten til helårsbeboelse bortfalder dog, hvis  

 der nedlægges forbud mod, at boligen anvendes til helårsbeboelse efter  

 reglerne om boligtilsyn i kapitel VIII i lov om byfornyelse og  

 boligforbedring.
Bestemmelserne i kapitel VII i lov om midlertidig regulering  

 af boligforholdene finder ikke anvendelse på boliger, der benyttes til  

 helårsbeboelse efter 1. pkt.
 Stk. 2. Ved pensionist forstås en person på 67 år og derover, en  

 person over 60 år, der oppebærer pension eller efterløn, samt en  

 førtidspensionist i henhold til lov om social pension.
Stk. 3. En pensionists ægtefælle, samlever eller nært beslægtede  

 kan sammen med pensionisten benytte boligen til helårsbeboelse.
Efter  

 pensionistens død kan ægtefællen, samleveren eller den nært beslægtede  

 fortsætte med at benytte boligen til helårsbeboelse.
Ved fraflytning  

 bortfalder denne ret.
 Stk. 4. Dør pensionisten uden at efterlade sig en ægtefælle eller  

 samlever, har en anden person, der har haft fælles husstand med pensionisten,  

 ret til at fortsætte med at benytte boligen til helårsbeboelse.
 Stk. 5. Retten efter stk. 3 og 4 bortfalder ved fraflytning.
Kapitel 9 Servitutter § 42 . En ejer af fast ejendom kan kun med forudgående samtykke  

 fra kommunalbestyrelsen gyldigt pålægge ejendommen servitutbestemmelser om  

 forhold, hvorom der kan optages bestemmelser i en lokalplan.
Samtykke efter  

 1. pkt. kan ikke meddeles i tilfælde, hvor der som følge af § 13, stk. 2,  

 skal tilvejebringes en lokalplan.
Stk. 2. Kommunalbestyrelsens beslutning efter stk. 1 skal påføres  

 servitutdokumentet.
Hvis samtykke meddeles, eller hvis ejendommen ejes af  

 kommunen, skal påtegningen udtrykkeligt angive, at tilvejebringelse af en  

 lokalplan ikke er påkrævet.
 § 43 . Kommunalbestyrelsen kan ved påbud eller forbud sikre  

 overholdelsen af servitutbestemmelser om forhold, hvorom der kan optages  

 bestemmelser i en lokalplan.
 § 44 . Bestemmelserne i §§ 42 og 43 finder ikke anvendelse på  

 servitutter, der er pålagt af offentlige myndigheder med hjemmel i  

 lovgivningen.
Kapitel 10 Tilbageførsel § 45 . Kommunalbestyrelsen kan beslutte at tilbageføre arealer  

 fra byzone eller sommerhusområde til landzone i overensstemmelse med  

 kommuneplanen.
 Stk. 2. Kommunalbestyrelsen kan endvidere efter ansøgning fra  

 vedkommende ejer tilbageføre et areal fra byzone eller sommerhusområde til  

 landzone, når arealet grænser til landzone, og når tilbageførslen er  

 ubetænkelig ud fra planlægningsmæssige hensyn.
 Stk. 3. Beslutning efter stk. 1 kan først træffes, efter at ejerne  

 af de berørte arealer har haft lejlighed til at fremsætte bemærkninger inden  

 en af kommunalbestyrelsen fastsat frist, der skal være mindst 8 uger.
Stk. 4. Kommunalbestyrelsen giver særskilt underretning om  

 beslutninger efter stk. 1 og 2 til vedkommende ejere og til miljøministeren  

 og amtsrådet.
Endvidere underrettes panthavere og andre indehavere af  

 tinglyste rettigheder over ejendommene.
 Stk. 5. Underretning til ejere og panthavere skal indeholde  

 oplysning om reglerne i § 46.
 § 46 . Ved tilbageførsel af privat ejede arealer til landzone  

 efter § 45 kan der ydes erstatning for udgifter, ejeren har afholdt med  

 henblik på ejendommens udnyttelse i byzone.
 Stk. 2. Erstatningsfastsættelsen sker under hensyn til forholdene  

 på tidspunktet for kommunalbestyrelsens beslutning efter § 45, stk. 1 og 2.
 Stk. 3. Krav om erstatning efter stk. 1 skal fremsættes skriftligt  

 over for kommunalbestyrelsen senest 12 uger efter, at ejeren har fået  

 meddelelse om kommunalbestyrelsens beslutning efter § 45, stk. 1 og 2.  

 Kommunalbestyrelsen underretter amtsrådet og miljøministeren om  

 erstatningskravet.
Stk. 4. Mindelig overenskomst om erstatningens størrelse skal  

 tiltrædes af miljøministeren og amtsrådet.
Opnås mindelig overenskomst ikke  

 senest 8 uger efter udløbet af den i stk. 3 nævnte frist, skal  

 kommunalbestyrelsen indbringe erstatningsspørgsmålet for  

 taksationsmyndighederne efter lov om offentlige veje, jf. § 50.
Stk. 5. Staten og amtskommunen betaler hver 1/3 af kommunens  

 udgifter til erstatning og sagsomkostninger.
I Københavns og Frederiksberg  

 Kommuner betaler staten 1/3 af kommunens udgifter og sagsomkostninger.
Kapitel 11 Ekspropriation, overtagelse m.v.
 § 47 . Kommunalbestyrelsen kan ekspropriere fast ejendom, der  

 tilhører private, eller private rettigheder over fast ejendom, når  

 ekspropriationen vil være af væsentlig betydning for at sikre gennemførelsen  

 af en byudvikling i overensstemmelse med kommuneplanen eller for  

 virkeliggørelsen af en lokalplan eller en byplanvedtægt.
 Stk. 2. Ved ekspropriation til erhvervelse af ejendomsret  

 bortfalder alle rettigheder over det eksproprierede, medmindre andet  

 bestemmes i det enkelte tilfælde.
 Stk. 3. Ved ekspropriationens gennemførelse finder bestemmelserne  

 i lov om offentlige veje § 45 og §§ 47-49 tilsvarende anvendelse.
 § 48 . Når en lokalplan eller en byplanvedtægt har forbeholdt en  

 ejendom til et offentligt formål, kan ejeren forlange ejendommen overtaget af  

 kommunen mod erstatning.
Stk. 2. Når en lokalplan eller en byplanvedtægt har forbeholdt en  

 del af en ejendom til et offentligt formål, kan ejeren forlange den  

 pågældende del af ejendommen overtaget af kommunen mod erstatning.
Hvis  

 restejendommen ikke kan udnyttes på rimelig måde som selvstændig ejendom, kan  

 ejeren forlange hele ejendommen overtaget af kommunen.
 Stk. 3. Overtagelsespligten efter stk. 1 og 2, 1. pkt., påhviler  

 dog kun kommunen, hvis det pågældende areal ikke kan udnyttes på en økonomisk  

 rimelig måde i overensstemmelse med den faktiske udnyttelse af de omliggende  

 ejendomme.
 § 49 . Når det i en lokalplan eller en byplanvedtægt er bestemt,  

 at en bebyggelse ikke må nedrives uden tilladelse fra kommunalbestyrelsen, og  

 tilladelsen nægtes, kan ejeren forlange ejendommen overtaget af kommunen mod  

 erstatning.
 Stk. 2. Overtagelsespligten efter stk. 1 påhviler dog kun  

 kommunen, hvis der er et væsentligt misforhold mellem ejendommens  

 afkastningsgrad og afkastningsgraden for ejendomme med en lignende  

 beliggenhed og benyttelse, som ikke er omfattet af et nedrivningsforbud.
 Stk. 3. Bestemmelserne i stk. 1 og 2 finder tilsvarende  

 anvendelse, når en ejendom helt eller delvis er omfattet af et forbud mod  

 større byggearbejder, jf. § 15, stk. 2, nr. 19.
 § 50 . Taksationsmyndighederne efter lov om offentlige veje  

 fastsætter erstatning for ekspropriation efter § 47 og for tilbageførsel  

 efter § 46. Disse myndigheder afgør endvidere spørgsmål om berettigelsen af  

 krav efter §§ 48 og 49.
 Stk. 2. Om sagernes behandling for taksationsmyndighederne og  

 erstatningens fastsættelse og udbetaling m.v. finder §§ 51-56 og §§ 59-67 i  

 lov om offentlige veje tilsvarende anvendelse.
Kapitel 12 Tilsyn § 51 . Kommunalbestyrelsen påser overholdelsen af denne lov og af  

 de regler, der er fastsat med hjemmel i loven, samt af bestemmelserne i  

 lokalplaner og i de efter § 68, stk. 2, opretholdte vedtægter og planer m.v.,  

 jf. dog stk. 2.
 Stk. 2. Amtsrådet påser overholdelsen af §§ 35 og 36 og regler,  

 der med hjemmel i § 3 er fastsat for administrationen af §§ 35 og 36,  

 medmindre kommunalbestyrelsen er landzonemyndighed i det pågældende område,  

 jf. § 35, stk. 2.
 Stk. 3. Kommunalbestyrelsen skal foretage indberetning til  

 amtsrådet, når kommunalbestyrelsen får kendskab til et ulovligt forhold i  

 tilfælde, hvor amtsrådet efter stk. 2 er tilsynsmyndighed.
 Stk. 4. Kommunalbestyrelsen henholdsvis amtsrådet påser, at påbud  

 og forbud efter denne lov efterkommes, og at vilkår fastsat i tilladelser,  

 dispensationer m.v. overholdes.
 Stk. 5. Kommunalbestyrelsen henholdsvis amtsrådet skal foranledige  

 et ulovligt forhold lovliggjort, medmindre forholdet har underordnet  

 betydning.
Kapitel 13 Administrative bestemmelser m.v.
 § 52 . Miljøministeren bistår amtsråd og kommunalbestyrelser med  

 vejledning efter denne lov.
 Stk. 2. Miljøministeren kan nedsætte sagkyndige råd til at rådgive  

 myndighederne i spørgsmål om fysisk planlægning.
 Stk. 3. Miljøministeren kan bemyndige en under ministeriet  

 oprettet styrelse eller tilsvarende institution til at udøve de beføjelser,  

 der i denne lov er tillagt ministeren.
 Stk. 4. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 3,  

 herunder at afgørelserne ikke skal kunne indbringes for ministeren.
 § 53. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
§ 54 . Miljøministeren kan fastsætte regler om gebyrer til dækning  

 af myndighedernes omkostninger ved administration og tilsyn efter loven.
Der  

 er udpantningsret for gebyrer.
§ 55 . Betingelser, der er knyttet til en tilladelse eller en  

 dispensation efter denne lov og bestemmelser efter § 37, stk. 2, er bindende  

 for ejere og indehavere af andre rettigheder over ejendommen uden hensyn til,  

 hvornår retten er stiftet.
Amtsrådet henholdsvis kommunalbestyrelsen lader  

 betingelser af varig interesse tinglyse på ejendommen på ejerens bekostning.  

 Der er udpantningsret for det udlagte beløb.
 § 56. En tilladelse eller dispensation efter denne lov bortfalder,  

 hvis den ikke er udnyttet inden 3 år efter, at den er meddelt.
 Stk. 2. En hidtidig ret til at udnytte en ejendom på en måde, som  

 er i strid med en lokalplan eller en efter § 68, stk. 2, opretholdt plan,  

 eller som ville kræve tilladelse eller dispensation efter denne lov,  

 bortfalder, når retten ikke har været udnyttet i 3 på hinanden følgende år.
 § 57 . Miljøministeriets, amtsrådets og kommunalbestyrelsens  

 personale og personer med bemyndigelse fra de pågældende myndigheder har uden  

 retskendelse adgang til enhver ejendom i tilsynsøjemed, jf. § 51, og efter  

 forudgående underretning til ejeren eller brugeren for at foretage tekniske  

 forarbejder til forberedelse af beslutninger efter denne lov.
 Stk. 2. Legitimation skal forevises efter anmodning.
 Stk. 3. Politiet yder nødvendig bistand til at opnå den i stk. 1  

 nævnte adgang.
Kapitel 14 Klage og søgsmål § 58. Amtsråds og kommunalbestyrelsers afgørelser om forhold, der  

 er omfattet af denne lov, kan påklages til miljøministeren for så vidt angår  

 retlige spørgsmål, jf. dog stk. 2-6.
 Stk. 2. Kommunalbestyrelsers afgørelser efter § 47, stk. 1, kan  

 påklages til miljøministeren.
 Stk. 3. Amtsråds og kommunalbestyrelsers afgørelser efter § 35,  

 stk. 1, kan påklages til Overfredningsnævnet, når klagen indeholder  

 spørgsmål, som efter nævnets vurdering har meget væsentlig interesse i  

 forhold til lovens formål, eller klage indgives af miljøministeren.
 Stk. 4. Miljøministeren afgør andre klager over afgørelser efter §  

 35, stk. 1.
Stk. 5. Miljøministerens og Overfredningsnævnets afgørelser efter  

 stk. 1-4 kan ikke påklages til anden administrativ myndighed.
Det samme  

 gælder kommunalbestyrelsernes afgørelser efter § 40, stk. 2.
 Stk. 6. Foreningers afgørelser efter § 21, stk. 1 kan påklages til  

 kommunalbestyrelsen.
 § 59. Klageberettiget efter § 58 er enhver med retlig interesse i  

 sagens udfald.
§ 60. Klage skal være indgivet skriftligt inden 4 uger efter, at  

 afgørelsen er meddelt.
Er afgørelsen offentligt bekendtgjort, regnes  

 klagefristen dog altid fra bekendtgørelsen.
I tilfælde, hvor en afgørelse  

 træffes indirekte og således ikke meddeles eller offentliggøres, regnes  

 fristen fra det tidspunkt, hvor klageren har fået kendskab til afgørelsen.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
Stk. 2. Klage efter § 58, stk. 3 og 4, indgives til den myndighed,  

 der har truffet afgørelsen.
Amtsrådet henholdsvis kommunalbestyrelsen  

 videresender klagen til Overfredningsnævnet ledsaget af den påklagede  

 afgørelse og det materiale, der er indgået i sagens bedømmelse.
Andre klager  

 indgives til klagemyndigheden.
 Stk. 3. Ved rettidig klage efter § 58, stk. 1, kan miljøministeren  

 bestemme, at en af kommunalbestyrelsen meddelt tilladelse ikke må udnyttes.  

 Er et bygge- eller anlægsarbejde iværksat, kan ministeren give meddelelse om  

 standsning af dette.
 Stk. 4. Rettidig klage efter § 58, stk. 2-4, har opsættende  

 virkning for den påklagede afgørelse, medmindre klagemyndigheden bestemmer  

 andet.
 Stk. 5. Klagemyndigheden påser, at den, som har modtaget en  

 tilladelse, underrettes om klagen.
 § 61 . Når det er foreneligt med planlægningsmæssige hensyn og med  

 hensynet til offentlighedens medvirken i planlægningen, kan miljøministeren i  

 forbindelse med afgørelse af en klagesag efter § 58, stk. 1, se bort fra  

 reglerne om lokalplaner og dispensationer, når klagen vedrører en  

 foranstaltning, der er udført.
§ 62 . Søgsmål til prøvelse af afgørelser om forhold, der er  

 omfattet af denne lov, skal være anlagt inden 6 måneder efter, at afgørelsen  

 er meddelt.
For afgørelser, hvorom der er udfærdiget offentlig  

 bekendtgørelse, regnes søgsmålsfristen fra bekendtgørelsen.
 Stk. 2. Søgsmål til prøvelse af afgørelser, der er truffet af en  

 forening efter bemyndigelse fra kommunalbestyrelsen, jf. § 21, stk. 1, kan  

 ikke anlægges, før klageadgangen til kommunalbestyrelsen, jf. § 58, stk. 6,  

 er udnyttet.
Stk. 3. Overtrædelse af bestemmelser i en lokalplan eller en af de  

 efter § 68, stk. 2, opretholdte vedtægter og planer m.v. kan gøres gældende  

 under et civilt søgsmål mod den, der har begået overtrædelsen eller har  

 ansvaret for den ulovlige tilstands opretholdelse.
Dette gælder dog ikke  

 søgsmål om lovliggørelse, når dispensation er meddelt efter reglerne i §§ 19  

 eller 40.
 Stk. 4. Spørgsmål, der kan prøves af taksationsmyndighederne, jf.  

 § 50, kan ikke indbringes for domstolene, før overtaksationskommissionens  

 afgørelse foreligger.
 Stk. 5. Søgsmål om ekspropriation efter denne lov anlægges ved den  

 landsret, under hvilken ejendommen er beliggende.
Kapitel 15 Lovliggørelse og straf § 63 . Det påhviler den til enhver tid værende ejer af en ejendom  

 at berigtige et ulovligt forhold.
Består forholdet i en ulovlig brug af  

 ejendommen, påhviler pligten tillige brugeren.
Stk. 2. De i § 51 nævnte myndigheder kan på ejerens bekostning  

 lade et påbud om at berigtige et ulovligt forhold tinglyse på ejendommen.
Når  

 forholdet er berigtiget, skal vedkommende myndighed lade påbudet aflyse fra  

 tingbogen.
Stk. 3. Når et ved dom meddelt påbud om at berigtige et ulovligt  

 forhold ikke efterkommes inden den i dommen fastsatte frist og inddrivelse af  

 tvangsbøder ikke kan antages at føre til, at påbudet efterkommes, kan  

 vedkommende myndighed foretage det nødvendige til forholdets berigtigelse på  

 ejerens bekostning.
Der er udpantningsret for beløbet.
§ 64 . Medmindre højere straf er forskyldt efter den øvrige  

 lovgivning, straffes med bøde den, der 1) overtræder bestemmelser i en lokalplan eller en af de efter § 68, stk.  

 2, opretholdte vedtægter og planer m.v., 2) overtræder § 35, stk. 1, § 39 og § 40, stk. 1, 3) tilsidesætter vilkår for en tilladelse eller dispensation m.v. efter  

 loven eller de i medfør af loven udfærdigede forskrifter eller planer eller  

 tilsidesætter kommunalbestyrelsens bestemmelser efter § 37, stk. 2, eller 4) undlader at efterkomme et påbud eller forbud, der er udstedt i henhold  

 til loven eller de i medfør af loven udfærdigede forskrifter, herunder påbud  

 om at berigtige et ulovligt forhold.
Stk. 2. Er overtrædelsen begået af et aktieselskab, andelsselskab  

 el.lign., kan der pålægges selskabet som sådant bødeansvar.
Er overtrædelsen  

 begået af staten, en amtskommune, en kommune eller et kommunalt fællesskab,  

 jf. § 60 i lov om kommunernes styrelse, kan der pålægges den pågældende  

 myndighed eller det kommunale fællesskab bødeansvar.
Kapitel 16 Ikrafttrædelses- og overgangsbestemmelser § 65 . Loven træder i kraft den 1. januar 1992. § 41 træder dog i  

 kraft den 1. oktober 1991. § 67, stk. 1, nr. 5, træder i kraft ved  

 miljøministerens bekendtgørelse for så vidt angår ophævelse af § 3, stk. 3,  

 om nedsættelse af Tilbudspligtnævnet i lov nr. 328 af 18. juni 1969 om  

 tilbudspligt.
§ 66 . Sager, der er indbragt for miljøministeren, Planstyrelsen,  

 Miljøankenævnet eller Tilbudspligtnævnet før lovens ikrafttræden,  

 færdigbehandles efter de hidtil gældende regler.
Det samme gælder forslag til  

 planer, når forslaget er offentliggjort før den 1. januar 1992. Forslag til  

 planer kan dog færdigbehandles efter de hidtil gældende regler, hvis  

 forslaget er offentliggjort før den 1. juli 1992.
 § 67 . Ved lovens ikrafttræden ophæves:
1) Lov om lands- og regionplanlægning, jf. lovbekendtgørelse nr. 921 af  

 22. december 1989, 2) lov om kommuneplanlægning, jf. lovbekendtgørelse nr. 918 af 22.  

 december 1989, 3) lov om by- og landzoner, jf. lovbekendtgørelse nr. 919 af 22. december  

 1989, 4) lov nr. 123 af 1. april 1980 om ekspropriation til byudvikling, 5) lov nr. 328 af 18. juni 1969 om tilbudspligt, 6) lov nr. 305 af 30. juni 1922 om visse bestemmelser om parcelsalg, 7) kapitel 2 og § 12, stk. 3, i lov om sommerhuse og  

 campering m.v., jf. lovbekendtgørelse nr. 920 af 22. december 1989, 8) §§ 2 og 3 i lov nr. 207 af 25. maj 1983 om ændring af lov  

 om sommerhuse og campering m.v., og 9) § 24, stk. 1, nr. 1 og 2, stk. 3 og stk. 5, §§ 27, 28  

 a-28 d samt § 28 f, stk. 1, nr. 1 og 2, og stk. 3, i  

 lov om frikommuner, jf. lovbekendtgørelse nr. 571 af 8. august 1990.
 Stk. 2. Ved lovens ikrafttræden foretages følgende ændringer:
 1) I lov om beskatning af fortjeneste ved afståelse af fast ejendom, jf.  

 lovbekendtgørelse nr. 558 af 6. september 1988, som senest ændret ved lov nr.  

 386 af 13. juni 1990, ændres i § 7, stk. 1, »lov om  

 kommuneplanlægning« til: »lov om planlægning«.
 2) I lov om frigørelsesafgift m.v. af fast ejendom, jf. lovbekendtgørelse  

 nr. 441 af 26. september 1985, som senest ændret ved lov nr. 138 af 7. marts  

 1990, ændres i § 8 A »by- og landzonelovens § 2 A« til:  

 »lov om planlægning § 45«.
 3) I lov om vurdering af landets faste ejendomme, jf. lovbekendtgørelse  

 nr. 437 af 14. august 1984, som senest ændret ved lov nr. 59 af 7. februar  

 1990, ændres i § 4 A og § 14, stk. 5, »lov om by- og  

 landzoner« til: »lov om planlægning«.
 § 68. Region-, kommune- og lokalplaner, der er tilvejebragt efter  

 de hidtidige planlove, opretholdes, indtil de ændres efter reglerne i denne  

 lov.
 Stk. 2. Følgende planer m.v. i henhold til den hidtidige bygge- og  

 byplanlovgivning bortfalder i den udstrækning, de er uforenelige med en  

 lokalplan, og kan i øvrigt ophæves ved bestemmelser herom i en lokalplan:  

 Byplanvedtægter, markplaner, reguleringsplaner, udredningsplaner,  

 retningsplaner, magelægsplaner, beslutninger om friholdelse af et område for  

 bebyggelse samt beslutninger om bevaring af bebyggelsers ydre fremtræden.
 § 69 . Bekendtgørelser, cirkulærer og vejledninger efter hidtidig  

 planlovgivning, jf. § 67, stk. 1, nr. 1-8, opretholdes, indtil de ophæves  

 eller afløses af forskrifter med hjemmel i denne lov.
 Stk. 2. Frikommuneregulativer, der er godkendt efter de i § 67,  

 stk. 1, nr. 9, nævnte bestemmelser, bevarer deres gyldighed indtil udgangen  

 af 1993.
 § 70. Loven gælder ikke for Færøerne og Grønland.
