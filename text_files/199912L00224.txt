Fremsat den 16. marts 2000 af  

 økonomiministeren (Marianne Jelved) Forslag til Lov om stormflod og stormfald Kapitel 1 Lovens område mv.
§ 1. Efter reglerne i denne lov kan der ydes 1)	erstatning for skader forårsaget af stormflod og 2)	tilskud til gentilplantning med robust skov på private  

 fredskovsarealer, der er ramt af stormfald.
 § 2. Ved stormflod forstås oversvømmelse som  

 følge af en ekstremt høj vandstand i havet forårsaget af  

 storm.
 Stk. 2. Ved stormfald forstås, at der i en eller flere  

 landsdele som følge af kraftig vindpåvirkning er væltet  

 eller knækket træer på store skovarealer svarende til  

 mindst ét års hugst i de ramte områder.
 Stk. 3. Afgørelse af, om der har været stormflod  

 eller stormfald i et område på et givet tidspunkt, træffes  

 af Stormrådet, jf. § 21, efter udtalelse fra Danmarks  

 Meteorologiske Institut og Kystinspektoratet henholdsvis Miljø- og  

 Energiministeriet.
 Stk. 4. Stormrådet træder sammen hurtigst muligt,  

 efter en stormflods- henholdsvis stormfaldssituation er indtruffet.
 § 3. Tilskud i henhold til § 1, nr. 2, kan alene ydes til  

 private ejere.
Stk. 2. En privat ejer kan være en person, et selskab,  

 en fond, forening eller lignende.
Den private ejer må ikke have  

 indgået driftsoverenskomst med det offentlige.
 Stk. 3. Såfremt det areal, der ydes tilskud til, ejes af  

 flere personer, udbetales tilskud til den, der over for Stormrådet kan  

 godtgøre at repræsentere hele ejerkredsen.
 Stk. 4. I forbindelse med ejerskifte kan den nye ejer overtage  

 rettigheder og forpligtelser ifølge tilsagnet om tilskud.
Kapitel 2 Erstatning for skader forårsaget af stormflod § 4. Der ydes erstatning for umiddelbart indtrådte  

 skader forårsaget af stormflod på her i landet værende fast  

 ejendom og løsøre, som er dækket af en afgiftspligtig  

 forsikring mod brand, jf. § 24 og § 26, stk. 3.
Stk. 2. Erstatning ydes dog ikke for 1)	fast ejendom og løsøre, for hvilket det i  

 almindelighed er muligt at tegne forsikring mod skader forårsaget af  

 stormflod i et her i landet koncessioneret selskab, 2)	fast ejendom og løsøre, hvor anden forsikring  

 dækker den pågældende skade, 3)	løsøre i kældre og i rum under terræn, 4)	indirekte tab eller 5)	skader på jord.
 § 5. Erstatning for skader forårsaget af stormflod ydes  

 til den, der er ejer, panthaver eller indehaver af anden rettighed, eller til  

 den, der bærer risikoen for tingen, og som lider tab ved, at den  

 forringes eller går til grunde.
 § 6. Ved udbetaling af erstatning for skader forårsaget  

 af stormflod fratrækkes en selvrisiko.
Stk. 2. Selvrisikoen er 5 pct., dog mindst 5.000 kr. pr.  

 skadesbegivenhed pr. forsikringssted på 1)	en- og tofamiliehuse og 2)	privat indbo.
Stk. 3. Selvrisikoen er 10 pct., dog mindst 10.000 kr. pr.  

 skadesbegivenhed pr. forsikringssted på 1)	andre ejendomme, herunder fritidshuse inkl. indbo, og 2)	andet løsøre, herunder varelagre og  

 inventar.
§ 7. Erstatning for skader forårsaget af stormflod kan  

 ud over selvrisikoen nedsættes eller helt bortfalde,  

 såfremt 1)	bygningen er opført på et sted, hvor der er en  

 særlig risiko for skader forårsaget af stormflod, og skadelidte  

 efter forholdene eller oplysninger ved opførelsen eller erhvervelsen  

 vidste eller burde vide dette, 2)	bygningen er opført i strid med byggelovgivningen,  

 servitutter eller lokalplaner, hvor dette er medvirkende årsag til, at  

 skaden er indtruffet, eller hvor skaden af denne grund har fået et  

 større omfang, end den ellers ville have fået, 3)	bygningens forkerte konstruktion eller udførelse, uegnede  

 materialer, dårlige vedligeholdelse eller et manglende tilsyn er  

 medvirkende årsag til, at skaden er indtruffet, eller hvor skaden af  

 denne grund har fået et større omfang, end den ellers ville have  

 fået, 4)	løsøre er anbragt i de under nr. 1-3 anførte  

 bygninger eller på steder, hvor skadelidte i øvrigt burde  

 påregne en særlig stor risiko for den skade, der er  

 indtruffet, 5)	skadelidte før eller efter skadens indtræden har  

 forsømt at træffe foranstaltninger, som efter forholdene var  

 rimelige, for at afværge eller begrænse den skade, der er  

 indtruffet, eller 6)	skadelidte har foretaget handlinger, som vedkommende vidste eller  

 burde vide ville øge risikoen for den skade, som er  

 indtruffet.
 § 8. En skade forårsaget af stormflod, jf. § 2,  

 stk. 1, skal af forsikringstageren anmeldes til forsikringsselskabet  

 senest 2 måneder efter skadens indtræden.
 Stk. 2. Forsikringsselskaberne foretager taksation af skader  

 forårsaget af stormflod.
Stk. 3. Taksatorrapporten sendes til forsikringstageren, som  

 inden 14 dage efter modtagelsen kan afgive bemærkninger til  

 forsikringsselskabet.
Selskabet indsender taksatorrapporten med  

 forsikringstagerens eventuelle bemærkninger til Stormrådet.
 Stk. 4. Stormrådets afgørelse meddeles  

 forsikringstageren.
 § 9. Stormrådet kan til fremme af forebyggende  

 foranstaltninger give pålæg til skadelidte som følge af  

 stormflod, ligesom Rådet over for offentlige myndigheder kan stille  

 forslag om foranstaltninger, som Rådet anser for påkrævede  

 for at begrænse følgerne af stormflod.
 § 10. Stormrådet foretager erstatningsudbetalingen.
 Stk. 2. Bestemmelserne i forsikringsaftalelovens §§ 57 og  

 58 finder tilsvarende anvendelse.
Kapitel 3 Tilskud til genopbygning af privat fredskov efter  

 stormfald § 11. Al privat fredskov, der er træbevokset eller  

 midlertidigt ubevokset, skal være dækket af en basisforsikring  

 mod stormfald.
Der er ikke krav om forsikring for ejendomme med under 5 ha  

 fredskov, jf. dog § 12, stk. 1 og 3.
 Stk. 2. Økonomiministeren fastsætter efter  

 forhandling med miljø- og energiministeren og Forsikring & Pension  

 nærmere regler til gennemførelse af stk. 1.
§ 12. Stormrådet yder efter ansøgning tilskud til  

 fredskovsarealer, der er ramt af fladefald, og som er omfattet af en  

 basisforsikring.
Arealet skal dog senest være fredskovspligtigt  

 på tidspunktet for udbetaling af første rate af tilskuddet.
 Stk. 2. Ved fladefald forstås, at der som følge  

 af kraftig vindpåvirkning på et areal er væltet eller  

 knækket træer i et omfang svarende til, hvad der på  

 fredskovspligtige arealer udløser pligt til at gentilplante  

 arealet.
Stk. 3. Skovarealer, der ikke er fredskovspligtige, og som  

 ikke er ramt af stormfald ved lovens ikrafttræden, samt  

 fredskovspligtige arealer under 5 ha kan blive omfattet af loven, hvis  

 arealet inden en frist, som fastsættes af økonomiministeren, jf.  

 stk. 5, er dækket af en basisforsikring mod stormfald.
Efter fristens  

 udløb kan de nævnte arealer kun blive omfattet af loven ved  

 ejerskifte, og hvis arealet dækkes af en basisforsikring inden en frist  

 efter ejerskiftet.
Denne frist fastsættes af  

 økonomiministeren.
 Stk. 4. Ikke-fredskovspligtige skove, der etableres efter  

 lovens ikrafttræden, kan blive omfattet af loven, hvis de er  

 dækket af en basisforsikring mod stormfald senest på det  

 tidspunkt, hvor skoven udsættes for stormfald.
 Stk. 5. Økonomiministeren fastsætter regler  

 om, hvornår arealer nævnt i stk. 1 og arealer nævnt i stk.  

 3, som ønskes omfattet af loven, herunder ved ejerskifte, skal vare  

 omfattet af en basisforsikring.
 § 13. Stormrådet yder tilskud til den del af det  

 stormfaldsramte areal, som overstiger 1/60 af skovens bevoksede areal  

 inklusive de midlertidigt ubevoksede arealer, dog kun til fladefald på  

 mindst 0,5 ha for den enkelte skov.
Stk. 2. Tilskud ydes til gentilplantning.
Som led i  

 gentilplantningen ydes tilskud til oprydning, hegn, omkostninger som skyldes  

 særlige hensyn til fortidsminder, udarbejdelse af tilplantningsplaner  

 og lokalitetskortlægning.
 Stk. 3. Til arealer, der som led i gentilplantningen  

 udlægges til fri succession eller som ubevoksede, kan der kun ydes  

 tilskud til oprydning.
 Stk. 4. Der kan ikke ydes tilskud til et areal, hvortil der  

 allerede modtages tilskud fra det offentlige til de i stk. 2  

 nævnte foranstaltninger.
 Stk. 5. Stormrådets afgørelse meddeles  

 ansøgeren.
 Stk. 6. Tilskud udbetales af Stormrådet.
 § 14. Tilskuddet udbetales i to rater:
 1)	Første rate vedrører oprydning af arealet, og  

 udbetaling sker samtidig med afgørelsen om tilskud.
 2)	Anden rate vedrører udgifter til gentilplantning, og  

 udbetaling sker, når gentilplantningen er afsluttet.
 § 15. Stormrådet fastsætter efter udtalelse fra  

 Miljø- og Energiministeriet for hver stormfaldsbegivenhed, jf.  

 § 2, stk. 2, tilskudssatsernes størrelse.
§ 16. Stormfald på private arealer skal af  

 forsikringstageren anmeldes til forsikringsselskabet senest 2 måneder  

 efter stormfaldet.
Selskabet videresender en kopi af anmeldelsen med  

 eventuelle bemærkninger til Stormrådet.
Stk. 2. Ansøgning om tilskud sendes til  

 Stormrådet inden for en frist, som fastsættes af Rådet.  

 Ansøgning om tilskud til fladefald på mindst 5 ha skal  

 være vedlagt en tilplantningsplan.
Tilplantningsplanen skal godkendes  

 af miljø- og energiministeren.
Stk. 3. Økonomiministeren kan efter forhandling med  

 miljø- og energiministeren og Stormrådet fastsætte  

 nærmere regler om tilskudsordningens gennemførelse og  

 administration samt delegation af beføjelser i forbindelse hermed til  

 miljø- og energiministeren.
Der kan herunder fastsættes regler  

 om afgrænsning af de arbejder og de udgifter, hvortil der kan ydes  

 tilskud, om ansøgningers form og indhold, tidsfrister, vilkår  

 for tilskud, meddelelse om tilsagn om tilskud, ændring af meddelte  

 tilsagn, udbetaling af tilskud, regnskaber, revision, afrapportering, kontrol  

 og tilsyn.
Kapitel 4 Kontrol, tilsyn, misligholdelse mv. af  

 stormfaldsordningen § 17. Tilsynsmyndigheden, jf. § 16, stk. 3,  

 påser, at lovens regler om tilskud til fredskov og regler udarbejdet i  

 henhold til § 16, stk. 3, overholdes.
§ 18. Med henblik på at kontrollere gennemførte  

 foranstaltninger, hvortil der er givet tilskud efter loven, kan  

 tilsynsmyndigheden eller den, som tilsynsmyndigheden bemyndiger dertil, til  

 enhver tid besigtige ejendomme, hvortil der er ydet tilskud.
Besigtigelsen  

 kan ske uden retskendelse men mod behørig legitimation.
På  

 tilsvarende måde har tilsynsmyndigheden eller den, som er bemyndiget  

 dertil, adgang til regnskaber, forretningsbøger, papirer mv., herunder  

 også materiale, der opbevares i elektronisk form, for så vidt  

 angår oplysninger om tilskuddet.
Stk. 2. Ejeren eller brugeren af en ejendom, hvortil der ydes  

 tilskud efter loven, skal efter anmodning fra tilsynsmyndigheden 1)	udlevere oplysninger om forholdene på ejendommen, herunder om  

 økonomiske og regnskabsmæssige forhold, der har betydning for  

 lovens administration, og 2)	yde den fornødne vejledning og hjælp ved kontrollens  

 gennemførelse.
 Stk. 3. Politiet yder om nødvendigt bistand til  

 gennemførelse af den i stk. 1 nævnte kontrol.  

 Økonomiministeren kan efter aftale med justitsministeren  

 fastsætte nærmere regler herom.
 Stk. 4. Modtageren af tilskud skal, indtil sidste rate af  

 tilskuddet er udbetalt, på forlangende afgive erklæring om,  

 hvorvidt betingelserne for at modtage tilskud fortsat opfyldes.
 Stk. 5. Modtageren af tilskud skal, indtil sidste rate af  

 tilskuddet er udbetalt, underrette tilsynsmyndigheden, hvis betingelserne for  

 at modtage tilskud ikke længere opfyldes.
 Stk. 6. Tilsynsmyndigheden kan indhente oplysninger fra og  

 samkøre offentlige og private registre, herunder i elektronisk form,  

 med henblik på at kontrollere skovens omfang på den enkelte  

 ejendom, om skoven er fredskovspligtig, og om ejeren har betalt den  

 lovpligtige basisforsikring.
§ 19. Stormrådet kan efter udtalelse fra  

 tilsynsmyndigheden bestemme, at afgørelsen, om tilskud helt eller  

 delvist bortfalder, og at beløb, der er udbetalt i tilskud efter loven  

 eller efter regler, der er fastsat i henhold til loven, helt eller delvis  

 skal tilbagebetales, hvis 1)	modtageren af tilskud har afgivet urigtige eller vildledende  

 oplysninger eller har fortiet oplysninger af betydning for sagens  

 afgørelse, 2)	betingelserne for tilskud ikke længere opfyldes, 3)	modtageren af tilskud tilsidesætter sin pligt i medfør  

 af regler udstedt efter § 16, stk. 3, eller pligter i medfør  

 af § 18, stk. 2, 4 og 5, eller 4)	forudsætningerne for støtte i øvrigt efter  

 Stormrådets skøn er væsentligt ændrede.
 Stk. 2. Økonomiministeren kan efter forhandling med  

 miljø- og energiministeren fastsætte regler om tilbagebetaling i  

 henhold til stk. 1, herunder om beregningen af renter.
 § 20. Økonomiministeren kan efter forhandling med  

 Stormrådet og Miljø- og Energiministeriet fastsætte regler  

 om, at en støtteansøger i en periode kan udelukkes fra  

 støtte efter de af lovens støtteordninger, der er omfattet af  

 Rådets forordning (EF) nr. 1257/99 om støtte til udvikling af  

 landdistrikterne fra Den Europæiske Udviklings- og Garantifond for  

 Landbruget (EUGFL) og om ændring og ophævelse af visse  

 forordninger, hvis støttemodtageren med forsæt eller ved grov  

 uagtsomhed har afgivet urigtige oplysninger af betydning for modtagelsen af  

 støtte efter lovens støtteordninger eller andre  

 støtteordninger i nævnte forordning.
Kapitel 5 Stormrådet § 21. Der nedsættes et stormråd bestående af  

 en formand, der skal have bestået juridisk kandidateksamen, og 8 andre  

 medlemmer samt suppleanter for disse.
Rådets formand udnævnes af  

 økonomiministeren, der i øvrigt til medlemmer af Rådet  

 udnævner en repræsentant for hver af følgende myndigheder  

 og organisationer: Økonomiministeriet (næstformand),  

 Trafikministeriet, Justitsministeriet, Forsikring & Pension,  

 Forbrugerrådet, Amtsrådsforeningen i Danmark og Kommunernes  

 Landsforening.
Endvidere udnævnes, efter drøftelser med  

 Miljø- og Energiminsteriet, et medlem med skovteknisk kendskab.
 Stk. 2. Repræsentanterne for Forbrugerrådet og  

 Amtsrådsforeningen i Danmark deltager ikke i behandlingen af sager  

 vedrørende stormfald, jf. kapitel 3. Medlemmet med skovteknisk  

 kendskab deltager ikke i behandlingen af sager vedrørende stormflod,  

 jf. kapitel 2.
Stk. 3. Medlemmerne og disses suppleanter udnævnes for 4  

 år ad gangen.
Finder udnævnelsen sted i løbet af en  

 periode, foretages den kun med virkning til periodens udløb.
 Stk. 4. Økonomiministeren fastsætter  

 Stormrådets forretningsorden.
§ 22. Den daglige administration varetages af Stormrådet  

 med bistand af et sekretariat.
Sekretariatet fungerer samtidig som  

 sekretariat for Rådet.
 Stk. 2. Stormrådet fastsætter nærmere regler  

 for sekretariatets arbejde, herunder samarbejdet med Miljø- og  

 Energiministeriet, taksationens udførelse og beregningen af erstatning  

 vedrørende stormflod.
 Stk. 3. Stormrådet kan efter behov anvende fremmed  

 bistand.
 Stk. 4. Stormrådet kan i det omfang, det er  

 nødvendigt for bedømmelse af en skadesbegivenhed, indhente  

 yderligere oplysninger om denne samt foretage eller lade foretage  

 inspektionsbesøg på stedet, hvor skaden er indtruffet.
 Stk. 5. Stormrådet fastsætter efter forhandling  

 med økonomiministeren nærmere bestemmelser om betaling for  

 sekretariatets arbejde, for taksationens udførelse og for fremmed  

 bistand, herunder bistand fra Miljø- og Energiministeriet.
 Stk. 6. Stormrådet aflægger beretning om sin  

 virksomhed.
 § 23. Stormflods- og stormfaldspuljens midler anbringes i  

 Danmarks Nationalbank til forvaltning efter nærmere aftale mellem  

 Stormrådet og Nationalbanken.
 Stk. 2. Stormrådet aflægger et årligt  

 regnskab, der revideres af en statsautoriseret revisor og indsendes til  

 økonomiministeren.
 Stk. 3. Økonomiministeren har adgang til  

 Stormrådets regnskabsmateriale, herunder revisionsprotokollater mv.
 Stk. 4. Økonomiministeren kan fastsætte  

 nærmere regler for regnskabsførelsen.
 Stk. 5. Omkostningerne ved ordningens administration, herunder  

 betaling for sekretariatets arbejde, taksationerne, fremmed bistand, herunder  

 bistand fra Miljø- og Energiministeriet og information over for mulige  

 ansøgere om tilskudsmulighederne og de tilknyttede regler afholdes af  

 stormflods- og stormfaldspuljen.
Kapitel 6 Finansiering § 24. Forsikringsselskaber, der tegner forsikringer mod brand  

 på fast ejendom eller for løsøre, skal opkræve en  

 afgift pr. police.
 Stk. 2. Afgift opkræves dog ikke af kaskoforsikringer  

 for motorkøretøjer og både samt andre forsikringer, der  

 dækker skader forårsaget af stormflod.
 Stk. 3. Afgiften udgør årligt 20 kr. pr. police  

 og opkræves sammen med den første præmieopkrævning i  

 kalenderåret.
 Stk. 4. Reglerne i § 210 i lov om forsikringsvirksomhed  

 finder tilsvarende anvendelse på afgiften på  

 bygningsbrandforsikringer i henhold til denne lov.
 § 25. Forsikringsselskaberne skal efter udgangen af hver  

 måned og senest den 15. i den følgende måned til  

 Stormrådet anmelde størrelsen af det forfaldne  

 afgiftsbeløb fordelt på de enkelte forsikringskategorier, jf.  

 § 6. Anmeldelsen skal være underskrevet af selskabets ansvarlige  

 ledelse.
Stk. 2. Det skyldige afgiftsbeløb for en måned  

 omfatter de afgifter, der forfalder til betaling i den pågældende  

 måned.
Afgifter, der afskrives som uerholdelige, fradrages i  

 afgiftsbeløbet i den måned, hvor afskrivningen af  

 præmieindtægt inkl. afgift finder sted.
 Stk. 3. Forsikringstagere, der på eget initiativ tegner  

 forsikringer mod brand i udlandet, skal selv foretage den i stk. 1  

 nævnte anmeldelse.
 § 26. Et selskabs eller de i § 25, stk. 3,  

 nævnte forsikringstageres forfaldne afgiftsbeløb for en  

 måned skal indbetales til Stormrådet inden udgangen af den  

 følgende måned.
 Stk. 2. Betales afgiften ikke rettidigt, skal der betales 1,3  

 pct. i månedlig rente for hver påbegyndt måned fra sidste  

 rettidige indbetalingsdag, dog mindst 20 kr.
 Stk. 3. Der kan ikke ydes erstatning til en forsikringstager  

 som nævnt i § 25, stk. 3, der ikke har foretaget anmeldelse  

 og indbetaling efter reglerne i stk. 1 og § 25, stk. 3.
 § 27. Staten garanterer for ordningens forpligtelser efter  

 denne lov.
 Stk. 2. Dækker den til enhver tid værende formue i  

 stormflods- og stormfaldspuljen ikke de administrationsomkostninger,  

 erstatninger og tilskud, der skal udbetales i henhold til denne lov,  

 bemyndiges økonomiministeren til i henhold til statsgarantien at  

 udbetale indtil 200 mio. kr. til stormflods- og stormfaldspuljen.
Stk. 3. Udbetalinger under statsgarantien skal tilbagebetales  

 tillige med en forrentning svarende til den til enhver tid fastsatte  

 officielle diskonto.
Renten tilskrives ved hvert kalenderårs  

 udløb.
 Stk. 4. Statens tilgodehavende tilbagebetales af midler fra en  

 midlertidig forhøjelse på 10 kr. af den årlige afgift.
 Stk. 5. Den midlertidige forhøjelse af afgiften  

 træder i kraft ved udbetaling under statsgarantien og ophører  

 med udgangen af det afgiftsår, hvori statens tilgodehavende er fuldt  

 tilbagebetalt.
Kapitel 7 Lagring af træ samt stormflodsvarsling § 28. Stormrådet beslutter, om der efter en  

 stormfaldsbegivenhed, jf. § 2, stk. 2, dækkes omkostninger  

 til lagring af stormfældet træ fra statens skove efter  

 ansøgning fra Miljø- og Energiministeriet.
I givet fald  

 afholdes omkostningerne hertil af stormflods- og stormfaldspuljen.
 § 29. Kystinspektoratet og Danmarks Meteorologiske Institut  

 forestår stormflodsvarsling og yder efter anmodning bistand til  

 Stormrådet.
 Stk. 2. Kystinspektoratets og Danmarks Meteorologiske  

 Instituts udgifter i forbindelse med stormflodsvarsling og bistand til  

 Stormrådet afholdes af stormflods- og stormfaldspuljen.
 Stk. 3. Beslutning om ændringer i  

 varslingsaktiviteternes tilrettelæggelse eller udførelse, som  

 medfører væsentlige ændringer i den betaling, der skal  

 ydes af stomflods- og stormfaldspuljen, træffes af Stormrådet  

 efter indstilling fra Trafikministeriet og Økonomiministeriet.
Kapitel 8 Klageadgang og straffebestemmelser § 30. Afgørelser truffet i henhold til denne lov eller  

 regler udstedt i henhold til loven kan ikke indbringes for anden  

 administrativ myndighed.
§ 31. Medmindre højere straf er forskyldt efter anden  

 lovgivning, straffes med bøde den, der 1)	forsætligt eller ved grov uagtsomhed overtræder  

 § 25, stk. 1 og 3, 2)	afgiver urigtige eller vildledende oplysninger eller fortier  

 oplysninger af betydning for afgørelsen om erstatning eller  

 tilskud, 3)	tilsidesætter vilkår, der er fastsat i en  

 afgørelse efter loven, 4)	i strid med § 18, stk. 1, modvirker adgang til ejendommen  

 og regnskabsmateriale mv., 5)	undlader at give oplysninger efter § 18, stk. 2, 6)	overtræder § 11, stk. 1, 1. pkt.
 Stk. 2. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
 Stk. 3. I regler, der er udstedt efter loven, kan der  

 fastsættes straf af bøde for overtrædelse af bestemmelser  

 i reglerne.
 Stk. 4. Forældelsesfristen for strafansvaret er 5  

 år.
Stk. 5. Skønnes en overtrædelse ikke at ville  

 medføre højere straf end bøde, kan miljø- og  

 energiministeren tilkendegive, at sagen kan afgøres uden retslig  

 forfølgning.
Det er en betingelse herfor, at den, der har begået  

 lovovertrædelsen, erklærer sig skyldig i overtrædelsen og  

 erklærer sig rede til inden for en nærmere angivet frist, der  

 efter begæring kan forlænges, at betale en i tilkendegivelsen  

 angivet bøde.
 Stk. 6. For så vidt angår den i stk. 5  

 nævnte tilkendegivelse, finder bestemmelsen om tiltalerejsning i  

 Retsplejelovens § 930, jf. § 926, tilsvarende anvendelse.
 Stk. 7. Betales bøden i rette tid, eller bliver den  

 efter stedfunden vedtagelse inddrevet eller afsonet, bortfalder videre  

 forfølgning.
Kapitel 9 Ikrafttræden og overgangsbestemmelser § 32. Økonomiministeren fastsætter tidspunktet  

 for lovens ikrafttræden.
Samtidig ophæves lov nr. 340 af 6. juni  

 1991 om erstatning for skader forårsaget af stormflod.
 Stk. 2. Dækning af Kystinspektoratets og Danmarks  

 Meteorologiske Instituts udgifter jf. § 29, stk. 2, sker med virkning  

 fra 1. januar 2000.
§ 33. Der vil kunne ydes tilskud efter denne lov til  

 fredskovsarealer, som er ramt af stormfald efter orkanen den 3. 4. december  

 1999, såfremt der senest på tidspunktet for ansøgning om  

 tilskud er tegnet basisforsikring mod stormfald.
Såfremt der på  

 dette tidspunkt endnu ikke udbydes et sådant forsikringsprodukt, skal  

 ansøgeren give tilsagn om at tegne en sådan forsikring inden for  

 en frist, som fastsættes af økonomiministeren.  

 Ikke-fredskovspligtige arealer omfattes af loven, hvis de er pålagt  

 fredskovspligt senest på tidspunktet for udbetaling af sidste rate af  

 tilskuddet.
Stk. 2. I forbindelse med stormfaldet den 3. 4. december 1999  

 sker anmeldelse af stormfaldet, jf. § 16, stk. 1, til Miljø-  

 og Energiministeriet senest 2 måneder efter lovens ikrafttræden.  

 Ansøgning om tilskud, der er i overensstemmelse med lovens regler  

 herom, jf. § 16, stk. 2, skal indsendes til Miljø- og  

 Energiministeriet senest 1 år efter lovens ikrafttræden.  

 Tilskuddet udbetales af Miljø- og Energiministeriet.
Tilskudssatserne  

 fastsættes af miljø- og energiministeren.
 Stk. 3. Efter Miljø- og Energiministeriets bestemmelse  

 kan der udbetales et beløb a conto ved anmeldelsen af stormfaldet den  

 3. 4. december 1999.
 Stk. 4. Omkostninger til lagring af det stormfældede  

 træ fra statens skove i forbindelse med stormfaldet den 3. 4. december  

 1999 afholdes af stormflods- og stormfaldspuljen.
 § 34. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Indledning Formål Det har vist sig, at de danske skove med mellemrum bliver  

 ramt af omfattende ødelæggelser pga. voldsomme storme, senest  

 orkanen den 3. 4. december 1999.
De danske skove betragtes i vid udstrækning af  

 befolkningen som et offentligt gode, idet offentligheden i  

 Naturbeskyttelsesloven er sikret adgang til de private og offentlige skove,  

 og skovene i meget vid udstrækning benyttes til friluftsformål.  

 Skovene er endvidere et vigtigt hjemsted for dyr og planter og tjener en  

 række natur- og miljømæssige formål, der er til gavn  

 for den brede befolkning.
Der er derfor en bred samfundsmæssig  

 interesse i at sikre kvaliteten af skovene.
 Formålet med loven er at opbygge et system,  

 hvorefter der dels kan udbetales en sumerstatning via en forsikring, dels  

 ydes et tilskud, så det sikres, at de private skovejere ved omfattende  

 ødelæggelser kan rydde op og foretage gentilplantning af  

 skovene.
Det foreslås, at der bygges på et allerede  

 eksisterende system - nemlig stormflodsordningen.
Dette skyldes ønsket  

 om en administrativ enkel ordning.
Da de foreslåede ændringer  

 medfører en gennemgribende ændring af strukturen i den  

 eksisterende stormflodslov, er det fundet hensigtsmæssigt at  

 fremsætte forslag til en helt ny affattelse af den samlede fremtidige  

 lov.
Baggrund Baggrunden for lovforslaget er orkanen, der den 3. 4.  

 december 1999 hærgede Danmark, og som anrettede skader på skove i  

 et større omfang end hidtil set.
I forbindelse med orkanen blev mange  

 skovarealer ramt af stormfald, dvs. der væltede eller knækkede  

 træer i et omfang, der medfører et behov for gentilplantning for  

 at sikre skovens fortsatte eksistens.
Det skønnes, at i alt ca. 15.000  

 ha skal gentilplantes som følge af stormen, heraf findes ca. 10.000 ha  

 i de private skove og ca. 5.000 ha i de offentlige skove.  

  Stormfald af national betydning finder sted med jævne mellemrum,  

 senest i 1999, 1981 og 1967. Stormfaldet i 1999 var det hidtil  

 største.
Orkanen væltede ca. 3,4 mio. m3 træ, hvoraf langt  

 hovedparten, 3 mio. m3, er nåletræ. Den samlede hugst i de danske  

 skove er årligt ca. 2 mio. m3.
Stormfald stiller skovejeren i en vanskelig situation.  

 Mange af de stående træværdier ødelægges i  

 forbindelse med, at træerne vælter, knækker eller lignende.  

 Træbevoksningerne er i mange tilfælde væltet mange år  

 før, de skulle have været høstet.
Dimensionerne og dermed  

 værdien af træet er derfor mindre på de væltede  

 bevoksninger, end den kunne have været, hvilket medfører et  

 produktionstab.
Oparbejdningen af træet fordyres væsentligt,  

 fordi adgangsforholdene på stormfaldsarealer er dårlige og  

 oparbejdningsforholdene besværlige.
Hertil kommer betydelige  

 sikkerhedsmæssige problemer ved friskæring og transport af  

 træet.
Som følge af, at de store mængder træ skal  

 oparbejdes relativt hurtigt for at sikre værdierne, inden de skades af  

 klima, insekter mv., kan der være behov for lagring af en del af det  

 stormfældede træ. Et stort udbud af træ som følge af  

 stormfald kan endvidere medføre prisfald på  

 råtræet.
Skovbrug er et erhverv karakteriseret ved stor bunden  

 kapital og lille løbende afkast, hvilket betyder, at der  

 sjældent er væsentlige økonomiske reserver opsparet til at  

 håndtere en omfattende stormfaldssituation.
Danske skovejere er ikke  

 forsikret mod tab i forbindelse med stormfald.
De samlede skønnede  

 direkte skadesomkostninger (inkl. følgeskader på skadede skove)  

 i forbindelse med stormfaldet i skovene i 1999 er opgjort til ca. 1.015 mio.  

 kr. (ekskl. eventuelle prisfald på råtræ), hvoraf ca. 660  

 mio. kr., vedrører private arealer.
Disse forhold sammenholdt med det  

 tab, stormfaldet påfører den enkelte skovejer, betyder, at de  

 private skovejere ofte kun vil have begrænsede økonomiske  

 muligheder for at sikre gentilplantning af de stormfældede arealer.
For  

 fredskovspligtige arealer er der i Skovloven krav om, at der skal ske  

 gentilplantning af de stormfældede arealer.
For ikke-fredskovspligtige  

 arealer er gentilplantning frivillig.
Det vurderes, at mindst 15 pct. af de  

 stormfældede arealer i 1999 ikke er omfattet af fredskovspligt.
For samfundet betyder omfattende stormfald i skovene, at  

 de mange ikke-markedsomsatte værdier, som skovene repræsenterer,  

 f.eks. i form af friluftsliv, naturbeskyttelse, landskab, kulturmiljø  

 og grundvandsbeskyttelse, umiddelbart påvirkes negativt eller helt  

 forsvinder.
Hvis ikke arealerne gentilplantes på en  

 hensigtsmæssig måde, risikerer man, at de samfundsmæssige  

 værdier ved skovene varigt påvirkes negativt.
De  

 samfundsmæssige indirekte »tab« som følge af stormfaldet kan  

 ikke nærmere beregnes.
2. Lovforslagets hovedpunkter Princippet i den nye lov er, at den økonomiske  

 hjælp i form af tilskud til gentilplantning mv. af private fredskove  

 sker ved en udvidelse af den eksisterende stormflodsordning.
Den eksisterende ordning fungerer således, at  

 Stormflodsrådet træffer beslutning om, at der i et givet  

 område på et bestemt tidspunkt har været stormflod, og  

 offentliggør denne beslutning.
De som mener at være ramt af  

 stormfloden skal inden 2 måneder efter skadens indtræden anmelde  

 skaden til det forsikringsselskab, hvori de er brandforsikret.  

 Forsikringsselskaberne videresender anmeldelserne til Stormflodsrådet,  

 der iværksætter taksering af skaderne, hvilket sker ved  

 hjælp af forsikringselskabernes taksatorer.
På baggrund af  

 taksationen træffer Stormflodsrådet beslutning om, hvorvidt der i  

 den enkelte sag skal betales erstatning, samt hvor stor erstatningen i givet  

 fald skal være.
Denne ordning videreføres fuldtud i det  

 foreliggende lovforslag.
Ved stormfald foreslås en stort set tilsvarende  

 ordning.
Stormrådet skal beslutte, hvorvidt der har været  

 stormfald.
De, som mener at være ramt af stormfaldet, skal senest 2  

 måneder efter skadens indtræden anmelde skaden til det  

 forsikringsselskab, hvori der er tegnet en basisforsikring mod stormfald.  

 Forsikringsselskaberne videresender anmeldelserne til Stormrådet.  

 Ansøgning om tilskud skal sendes til Stormrådet inden en frist,  

 der fastsættes af Rådet efter stormfaldet.
Rådet beslutter  

 hvilke tilskudssatser, der skal anvendes.
Rådet modtager i den  

 forbindelse en indstilling fra Miljø- og Energiministeriet.  

 Rådet træffer afgørelse om, hvorvidt der skal ydes  

 tilskud, herunder om hvor stort tilskuddet skal være.
I praksis kan  

 administrationen af tilskud henlægges til andre end  

 Stormrådet.
2.1 Stormflod Udvidelsen af den eksisterende stormflodsordning vil ikke  

 berøre reglerne om erstatning for skader forårsaget af  

 stormflod.
Denne ordning vil i sin nuværende form blive en integreret  

 del af en kombineret stormflods- og stormfaldsordning.
2.2 Stormflodsvarsling Med lovforslaget skabes mulighed for at forbedre det  

 eksisterende målernet til stormflodsvarsling samt mulighed for at  

 forbedre det grundlag, hvorpå Stormrådet træffer sine  

 beslutninger om erstatning.
Det foreslås, at der bliver mulighed for af  

 stormflods- og stormfaldspuljen at afholde de udgifter, der er  

 nødvendige for etablering af nye vandstandsmålere, og de  

 udgifter, der i Kystinspektoratet og Danmarks Meteorologiske Institut er  

 forbundet med varsling af stormflod i det danske område og med et  

 forbedret grundlag for bistand til Stormrådet.
Der har hidtil været et udbygget varslingssystem for  

 Nordsøen, hvilket har været til gavn for beboere og virksomheder  

 langs vestkysten, mens varslingssystemet for de indre danske farvande er  

 mindre udbygget.
Grundlaget kan således udbygges ved at forbedre det  

 statistiske grundlag og forøge antallet af vandstandsmålere.
Samtidig er der behov for at få dækning for  

 udgifterne i Kystinspektoratet til etablering og drift af de nye målere  

 til brug for stormflodsvarsling samt forbedret grundlag for udtalelser til  

 Stormrådet, idet der ikke i bevillingen til Kystinspektoratet er afsat  

 midler hertil.
Der er endvidere behov for, at udgifterne ved Danmarks  

 Meteorologiske Instituts bearbejdning af de indsamlede og forøgede  

 data til brug for stormflodsvarslingen bliver dækket, herunder  

 udvikling af systemer til forbedring af varslingen, idet der ikke i  

 bevillingen til DMI er afsat midler til et sådant arbejde.
 Endelig foreslås det, at udgiften til drift af  

 Danmarks Meteorologiske Instituts eksisterende anlæg, for så vidt  

 angår brug af anlæggene til stormflodsvarsling, generelt  

 dækkes at stormflods- og stormfaldspuljen.
2.3 Stormfald Stormflodspuljen udvides til også at dække  

 omkostninger til gentilplantning som følge af stormfald i de private  

 skove.
Endvidere etableres en privat basisforsikring mod stormfald.
Den  

 kombinerede stormflods- og stormfaldspulje skal finansiere tilskud til  

 gentilplantning med mere robust skov, dels i forbindelse med stormfaldet den  

 3. 4. december 1999 dels ved fremtidige lignende hændelser.
I perioden  

 efter en orkan vil der ofte i følgende mindre voldsomme storme  

 vælte mere skov, end sådanne storme normalt ville give anledning  

 til.
Det skyldes, at skove og bevoksninger er blevet mere udsatte som  

 følge af orkanen.
Sådanne mindre stormfald, som sker i perioden  

 efter en orkan og indtil anmeldelsesfristen udløber, ville under  

 normale omstændigheder ikke i sig selv aktivere loven.
I praksis vil de  

 dog ikke kunne adskilles fra det primære stormfald og vil derfor blive  

 omfattet af loven.
Det vil f.eks. være tilfældet for de  

 stormfald, der skete i stormen den 28.-29. januar 2000. En basisforsikring  

 skal gennem egenfinansiering give skovejere, der lider tab som følge  

 af stormfald, en grunderstatning ved fremtidige lignende hændelser.
 For at sikre en solidarisk løsning mellem skovejere  

 og almindelige forsikringstagere, der indbetaler til stormflods- og  

 stormfaldspuljen via en brandforsikring, forudsætter tilskud fra  

 puljen, at der er tegnet en basisforsikring, som gøres lovpligtig for  

 fredskovspligtige skove over 5 ha.
2.3.1 Basisforsikring mod stormfald Forslaget bygger på, at de private skovejere i  

 lighed med andre erhvervsdrivende skal tegne en forsikring mod stormskader.  

 På den måde kombineres offentlig støtte med en privat  

 forsikringsordning.
Forsikringen gøres lovpligtig for  

 fredskovspligtige arealer over 5 ha for at sikre en tilstrækkelig  

 volumen i ordningen Forsikringsbranchen har oplyst, at der kan udbydes en  

 basisforsikring mod stormfald.
Der er tale om et produkt med sumudbetaling  

 på ca. 10.000 kr. pr. ha i forbindelse med stormfald.
Udbetalingen af  

 sumforsikringen er ikke afhængig af, at stormflods- og  

 stormfaldsordningen er aktiveret.
Det ligger imidlertid fast, at der i  

 relation til forsikringsordningen skal være tale om betingelser  

 henholdsvis vilkår, der svarer til de kriterier, der vil blive lagt til  

 grund, når Stormrådet afgør, om stormfaldsordningen skal  

 aktiveres.
Forsikringsbranchen har oplyst, at en sådan forsikring  

 forventes at kunne tegnes for en gennemsnitlig præmie på ca. 35  

 kr. pr. ha årligt.
Præmien er beregnet under forudsætning  

 af et stormfald på ca. 10.000 ha skovareal hvert 15. år.
En gennemsnitspræmie på 35 kr. pr. ha ville  

 medføre højere præmier for nogle skovejere og lavere  

 præmier for andre skovejere.
Det kunne vise sig at være  

 problematisk for en række ejere.
Det er derfor nødvendigt at  

 gennemføre et udbud af den samlede forsikringsordning.
Der vil blive  

 tale om, at det berørte antal ha udbydes på de i lovforslaget  

 anførte vilkår, hvorefter forsikringsselskaber, der har ret til  

 at udøve forsikringsvirksomhed i henhold til § 5 i lov om  

 forsikringsvirksomhed, kan byde på ordningen.
Udbuddet bevirker, at der  

 kan laves en »enhedspræmie«, således at alle skovejere betaler  

 det samme beløb pr. ha.
Det forventes, at beløbet vil komme til  

 at andrage i størrelsesordenen 35 kr. pr. ha.
Forsikringsordningen vil  

 skulle i fornyet udbud med jævne mellemrum.
 Basisforsikringen bliver lovpligtig for fredskovspligtige  

 skove over 5 ha, mens der for ikke-fredskovspligtige samt fredskovspligtige  

 skove under 5 ha kan tegnes en forsikring, hvis ejeren ønsker  

 dækning ved fremtidige stormfald.
 Da forsikringerne således alene dækker en  

 begrænset del af omkostningerne forbundet med stormskader, vil kravet  

 om en basisforsikring blive kombineret med en ændring af  

 stormflodsloven, således at der oven i forsikringsdækningen vil  

 kunne udbetales tilskud til oprydning og gentilplantning via en kombineret  

 stormflods- og stormfaldsordning.
 Erstatninger fra basisforsikringen vil først blive  

 aktuelle ved fremtidige stormfald.
2.3.2 Orkanen den 3. 4. december 1999 For skaderne forårsaget af orkanen den 3. 4.  

 december 1999 vil der kunne ydes tilskud fra den kombinerede stormflods- og  

 stormfaldsordning.
Kravet om, at der skal være tegnet en  

 basisforsikring, vil naturligvis ikke kunne honoreres.
Det vil derfor i  

 stedet blive stillet som en betingelse, at ansøgeren senest på  

 tidspunktet for ansøgning om tilskud giver tilsagn om at tegne en  

 basisforsikring inden for en frist, som fastsættes af  

 økonomiministeren.
3. Økonomiske og administrative bemærkninger Høring Lovforslaget har været sendt i høring hos  

 følgende organisationer og myndigheder:
 Aboretet, Advokatrådet, Amtsrådsforeningen i  

 Danmark, Arbejderbevægelsens Erhvervsråd, By- og  

 Boligministeriet, Centralforeningen for Danske Assurandører, Danmarks  

 Jægerforbund, Danmarks Landboungdom, Danmarks Meteorologiske Institut,  

 Danmarks Nationalbank, Danmarks Naturfredningsforening, Danmarks Tekniske  

 Universitet, Danmarks Turistråd, Dansk Arbejdsgiverforening, Dansk  

 Botanisk Forening, Dansk Erhvervsfrugtavl, Dansk Erhvervsgartnerforening,  

 Dansk Familielandbrug, Dansk Industri, Dansk Ornitologisk Forening, Dansk  

 Planteskoleejerforening, Dansk Skoventreprenørforening, Dansk  

 Skovforening, Dansk Skovlandbrug, Dansk Træforening, Danske  

 Træindustrier, Dansk Vandrelaug, Danske Skov- og  

 Landskabsingeniører, De danske Landboforeninger, Den Danske  

 Dommerforening, Det Danske Handelskammer, Det Økologiske  

 Fødevareråd, Det Økonomiske Råd, DMU, Silkeborg,  

 DMU, Kalø, DMU, Roskilde, Energistyrelsen, Entomologisk Forening,  

 Erhvervenes Skattesekretariat, Erhvervsankenævnet, Erhvervsministeriet,  

 Farvandsvæsenet, Finansieringsinstituttet for Industri og  

 Håndværk A/S, Finansministeriet, Finansrådet,  

 Finansstyrelsen, Fondsrådet, Forbrugerrådet,  

 Forbrugerombudsmanden, Foreningen af Firmapensionskasser, Foreningen af  

 Registrerede Revisorer, Foreningen af Statsautoriserede Revisorer, Foreningen  

 Danske Savværker, Foreningen for Biodynamisk Jordbrug, Forsikring &  

 Pension, Forsikringsmæglerforeningen i Danmark,  

 Forsikringsmæglernes Brancheforening, Forskningscentret for Skov &  

 Landskab, Forskningsministeriet, Forsvarsministeriet, Friluftsrådet,  

 FTF, GEUS, Green Peace, Hedeselskabet, Håndværksrådet,  

 Indenrigsministeriet, InvesteringsForeningsRådet,  

 Jordbrugsakademikernes Forbund, Justitsministeriet, Kirkeministeriet,  

 KommuneKredit, Kommunernes Landsforening, Konkurrencerådet, Kort- og  

 Matrikelstyrelsen, Kulturministeriet, KVL Institut for Jordbrugsvidenskab,  

 KVL Institut for Økonomi, Skov og Landskab, Kystinspektoratet,  

 Landbrugsraadet, Landdistrikternes Fællesråd, Landsforeningen De  

 Danske Plantningsforeninger, Landsforeningen af danske Plantehandlere,  

 Landsforeningen Økologisk Jordbrug, Landsorganisationen i Danmark,  

 Majoratsforeningen, Miljø- og Energiministeriet, Ministeriet for  

 Fødevarer, Landbrug og Fiskeri, Natur og Ungdom,  

 Naturklagenævnet, Naturrådet, Nepenthes, NOAH Regnskov,  

 Produktionsafgiftsfonden for Juletræer, Realkreditrådet,  

 Registertilsynet, Rigsombudsmanden på Færøerne,  

 Rigsrevisionen, Samarbejdsudvalget for Økologisk/-Biodynamisk  

 Jordbrug, SID, Skatteministeriet, Skovdyrkerforeningerne, Skovskolen,  

 Statsministeriet, Stormflodsrådet, Strukturdirektoratet,  

 Trafikministeriet, Træets Arbejdsgiverforening, Udenrigsministeriet,  

 Vildtforvaltningsrådet, WWF Verdensnaturfonden, Økologisk  

 Landscenter og Økologiske og Biodynamiske Frugt-, Bær- og  

 Grøntavlere.
Administrative og økonomiske konsekvenser for det  

 offentlige Det bemærkes, at nedenstående  

 beløbsangivelser er udtryk for et foreløbigt skøn.
Administration af loven Den kombinerede stormflods- og stormfaldsordning  

 foreslås administreret af det nuværende Stormflodsråd  

 (fremover Stormrådet), der samtidig foreslås udvidet med en  

 skovteknisk ekspert.
Sekretariatsfunktionen varetages i dag af Forsikring  

 & Pension.
Ud over Økonomiministeriet forudsættes  

 Miljø- og Energiministeriet i vidt omfang at skulle yde bistand til  

 Stormrådet henholdsvis sekretariatet - bl.a. i forbindelse med  

 godkendelse af gentilplantningsplaner, beregning af tilskudsstørrelse  

 mv.
Der kan endvidere blive tale om forelæggelse af sager for  

 Rådet.
Stormvarsling Lovforslaget indebærer, at udgifterne hos Danmarks  

 Meteorologiske Institut og Kystinspektoratet til stormflodsvarsling og til  

 rådgivning af Stormrådet dækkes af stormflods- og  

 stormfaldspuljen.
Udgifterne til stormflodsvarsling omfatter, jf.  

 bemærkningerne til § 29, såvel de eksisterende  

 varslingsaktiviteter som en forudsat udvidelse af varslingen i de indre  

 danske farvande.
De samlede årlige udgifter i Danmarks Meteorologiske  

 Institut skønnes til 7,3 mio. kr., mens Kystinspektoratets  

 årlige faste udgifter forventes at udgøre 2,1 mio. kr.  

 Kystinspektoratet forudsættes desuden at have en engangsudgift på  

 ca. 0,5 mio. kr. til etablering af 8 nye målere, ligesom  

 Kystinspektoratet vil have ekstra udgifter i stormflodssituationer på  

 ca. 0,5 mio. kr. pr. stormflod.
Ordningen administreres således, at der hvert  

 år i januar sker en a conto-udbetaling på halvdelen af de  

 skønnede årlige faste omkostninger fra stormflods- og  

 stormfaldspuljen til Danmarks Meteorologiske Institut og Kystinspektoratet.  

 Disse udbetalinger udgør i 2000 pris- og lønniveau henholdsvis  

 3,7 mio. kr. til Danmarks Meteorologiske Institut og 1,1 mio. kr. til  

 Kystinspektoratet.
Beløbene justeres én gang årligt med  

 udgangspunkt i Finansministeriets pris- og lønopregninger.
Ligeledes  

 skal der hvert år i januar udbetales et beløb til de to  

 institutioner svarende til de afholdte udgifter året før  

 fratrukket det allerede udbetalte a conto-beløb.
I 2000 udbetales a  

 conto-beløbene umiddelbart efter lovens vedtagelse.
Den første  

 opgørelse over Kystinspektoratets udgifter vil, udover de faste  

 omkostninger, ligeledes indeholde udgifterne til etablering af nye  

 vandstandsmålere.
Desuden vil Kystinspektoratets opgørelser  

 kunne indeholde ekstraudgifter, hvis der i perioden har været  

 stormflodssituationer.
Beløbene til Danmarks Meteorologiske Institut  

 optages som indtægt på § 28.32.01. og beløbene til  

 Kystinspektoratet optages som indtægt på § 28.42.01.
 Den af lovforslaget følgende indtægt for  

 Danmarks Meteorologiske Institut til dækning af udgifterne ved den  

 eksisterende stormflodsvarsling samt ved en udvidelse af varslingen i de  

 indre danske farvande er skønnet til i alt 7,3 mio. kr. årligt,  

 heraf 6,2 mio. kr. til drift af det eksisterende varslingssystem og 1,1 mio.  

 kr. til udvikling af forbedrede varslingsmetoder i de indre danske farvande.  

 På Finansloven for 2000 er for Danmarks Meteorologiske Institut  

 indbudgetteret 6,3 mio. kr. som forventet provenu i forbindelse med den  

 forventede lovændring i folketingssamlingen 1999/2000. Lovforslaget vil  

 i forhold til Kystinspektoratets drift indebære en budgetforbedring for  

 staten på ca. 1,7 mio. kr., som udgør de hidtidige udgifter til  

 stormflodsvarsling på 1,6 mio. kr. og til udtalelser til  

 Stormflodsrådet svarende til ca. 0,1 mio. kr.
 Ændringerne med hensyn til stormflodsvarsling  

 skønnes ikke at have væsentlige administrative konsekvenser for  

 det offentlige.
Tilskud til gentilplantning af private skove efter stormfald Lovforslaget medfører udgifter til betaling af  

 tilskud til gentilplantning af private skove.
Som led i gentilplantningen  

 ydes tilskud til oprydning, hegn, omkostninger som skyldes særlige  

 hensyn til fortidsminder, udarbejdelse af tilplantningsplaner og  

 lokalitetskortlægning.
Udgifterne hertil afholdes af stormflods- og  

 stormfaldspuljen.
Eventuelle udbetalinger under statsgarantien, såfremt  

 udbetalingsbehovet overstiger puljens midler, vil få statsfinansielle  

 konsekvenser det pågældende finansår.
Statsgarantien  

 forventes imidlertid ikke at blive effektiv i forbindelse med stormfaldet den  

 3. 4. december 1999, idet udbetalingen af tilskud efter loven vil ske over et  

 antal år.
Da statens udlæg skal forrentes og tilbagebetales, vil  

 forslaget på sigt imidlertid ikke få statsfinansielle  

 konsekvenser.
 Stormrådet kan henlægge dele af  

 administrationen af tilskud til gentilplantning mv. af private skove
til miljø- og energiministeren.
Administrationen vil eventuelt også skulle opfylde  

 EU's regler i Landdistriktforordningen om principperne for støtte fra  

 Den Europæiske Udviklings- og Garantifond for Landbruget (EUGFL), idet  

 tilskuddet eventuelt kan medfinansieres.
En eventuel medfinansiering fra De  

 Europæiske Fællesskaber vil blive udbetalt fra fondens  

 Garantisektion.
Administrationen og kontrollen skal følge  

 Garantisektionens regler herom.
Det indebærer krav med hensyn til flere  

 kontrollerende led i sagsbehandlingen (parallel sagsbehandling),  

 funktionsadskillelse, fuldstændig beskrivelse af sagsgange,  

 checklister, rapportering til Europa-Kommissionen, budgettering og  

 regnskabsafslutning samt IT-sikkerhed.
Der skal endvidere gennemføres  

 en administrativ kontrol og kontrol på stedet.
 Tabel 1. Tilskud til gentilplantning mv. af private skove  

 efter stormfaldet den 3. 4. december 1999 forventes at  

 udgøre:
 Mill. kr.
 Udbetalinger i mill. kr.
Tilskud Tilsagn 2000 2001 2002 2003 e2003 I alt 2000 250 110 40 40 40 20 250 2001 70 - 30 20 10 10 70 I alt 320 110 70 60 50 30 320 Lagring af stormfældet træ fra statens  

 skove Stormrådet kan efter ansøgning fra  

 Miljø- og Energiministeriet beslutte, at omkostningerne til lagring af  

 træ fra statens skove i forbindelse med en stormfaldssituation  

 dækkes af stormflods- og stormfaldspuljen.
Udgifter til lagring af stormfældet træ fra  

 orkanen den 3. 4. december 1999 fra statens skove afholdes af stormflods- og  

 stormfaldspuljen.
Det drejer sig om omkostninger til etablering af lagre (bl.a. jordarbejder, vejanlæg, vandboring,  

 bevandingsudstyr, elarbejder, læforhold, tiltag for at undgå  

 forurening), drift (bl.a. opstilling/nedtagning af udstyr, dagligt tilsyn,  

 beholdningskontrol, el og vand   herunder afgifter), transport (bl.a. transportudlæg, tillæg til  

 transportomkostninger på grund af ekstraordinære afstande),  

 og følgeomkostninger (bl.a. skjulte brud, rådskader,  

 misfarvning, tørringsomkostninger, tab af bark).
 Tabel 2. Omkostninger til lagring af det  

 stormfældede træ fra statens skove i forbindelse med stormfaldet  

 den 3. 4. december 1999. Lagring af træ forventes at  

 udgøre:
 Udbetalinger i mill. kr.
2000 2001 2002 2003 e2003 I alt 23 2 2 2 1 30 Det er hensigten, at Miljø- og  

 Energiministeriet, Skov- og Naturstyrelsen, skal varetage den daglige  

 administration af tilskudsordningen.
 Udgifter til tilskud til gentilplantning mv. af private  

 skove efter stormfald optages for 2001 og frem på de årlige  

 bevillingslove under Miljø- og Energiministeriet på en ny  

 hovedkonto 23.55.09. (Tilskud til gentilplantning mv. efter stormfald),  

 underkonto 10 (Tilskud til gentilplantning mv.).
 Udgifter til administration og til lagring af  

 stormfældet træ fra statens skove optages på standardkonto  

 71. (Interne statslige overførselsudgifter) og på konto  

 23.51.01. (Skov- og Naturstyrelsen (Statsvirksomhed)), 10. (Driftsbudget),  

 standardkonto 76. (Interne statslige overførselsindtægter).
 Bidrag fra stormflods- og stormfaldspuljen til  

 dækning af udgifterne til tilskud, til administration og til lagring af  

 træ fra statens skove optages på underkonto 20. (Refusion fra  

 stormflods- og stormfaldspuljen).
 En eventuel EU-medfinansiering fra De Europæiske  

 Fællesskaber optages på underkonto 40. (Refusion fra EU's  

 landbrugsfond).
 For 2000 optages tilsagnsrammen på 250 mill. kr.  

 samt udgifterne og indtægterne på lov om tillægsbevilling  

 på ovennævnte nye hovedkonto 23.55.09. (Tilskud til  

 gentilplantning mv. efter stormfald), på underkontiene 10, 20 og 40  

 samt standardkonto 71. Der optages desuden interne statslige  

 overførselsindtægter på konto 23.51.01. (Skov- og  

 Naturstyrelsen (Statsvirksomhed)), 10. (Driftsbudget), standardkonto 76.  

 (Interne statslige overførselsindtægter). Tilsagnsrammen og  

 tilknyttede udbetalinger vil umiddelbart i det enkelte år kunne  

 reguleres svarende til de af Stormrådet godkendte ansøgninger,  

 jf. lovforslagets kapitel 3.
Endvidere vil der blive søgt om adgang til  

 overførsel af en ikke-udnyttet del af tilsagnsrammen og udbetalingerne  

 til efterfølgende år.
Der afholdes på tilskudskontoen  

 særlige driftsudgifter til administration af tilskudsordningen samt  

 udgifter til lagring af stormfældet træ fra statens skove.
Tabel 3. Det skønnes, at udgifterne til  

 edb-udvikling, information, administration og drift samt kontrol vil  

 udgøre følgende.
Udgifterne dækkes af stormflods- og  

 stormfaldspuljen:
 Mill. kr.
Udgifter til administration 2000 2001 2002 2003 e2003 I alt § 23 3,7 2,2 1,1 0,8 0,3 8,1 Det bemærkes, at der er tale om  

 omkostninger i Miljø- og Energiministeriet forbundet med  

 administrationen af ordningen.
Disse omkostninger vil blive dækket af  

 stormflods- og stormfaldspuljen.
 Tabel 4. Overførsel fra stormflods- og  

 stormfaldspuljen til dækning af udgifter til tilskud og administration  

 samt til lagring af træ fra statens skove:
 Mill. kr.
Indtægter fra stormflods- og  

 stormfaldspuljen 2000 2001 2002 2003 e2003 Ialt § 23.55.09.20 136,7 74,2 63,1 52,8 31,3 358,1 Forslaget vil desuden medføre behov  

 for 1 AC-årsværk i Økonomiministeriet.
De samlede udgifter  

 hertil skønnes at være ca. 500.000 kr., hvoraf lønsum  

 udgør ca. 375.000 kr. og driftsudgifter ca. 125.000 kr.
Udgiften  

 afholdes over finansloven.
Baggrunden herfor er afholdelse af  

 Økonomiministeriets øgede udgifter i forbindelse med  

 administration af loven, idet ministeriet får det overordnede  

 regelansvar for ordningen samt en omfattende koordinerende opgave.
Desuden  

 vil ministeriet bl.a. skulle forestå udarbejdelsen af en række  

 bekendtgørelser, jf. lovforslaget.
Det er valgt at lade Økonomiministeriets udgifter i  

 forbindelse med administration af stormflods- og stormfaldsordningen  

 dække via Finansloven.
Baggrunden er, at Økonomiministeriet ikke  

 yder sekretariatsbistand til Stormrådet.
Miljø- og  

 Energiministeriet aflønnes for dets ydelser til Rådet, og  

 Rådet vil kunne instruere Miljø- og Energiministeriet om,  

 hvorledes Rådet ønsker, at ministeriet skal tilrettelægge  

 sagsgangen.
Dette vil ikke være tilfældet for  

 Økonomiministeriet, der vil have det overordnede ansvar for ordningen  

   herunder fastlæggelse af regelsæt samt sikring af  

 sekretariatsfunktionen.
Det forekommer på denne baggrund mest rimeligt  

 at dække disse udgifter af på linie med andre typiske  

 administrative myndighedsopgaver, der indebærer lovansvar mv.
 Udgifter forbundet med gennemførelse af udbud af  

 den samlede forsikringsordning afholdes af stormflods- og  

 stormfaldspuljen.
Erhvervsmæssige konsekvenser ad stormfald Lovforslaget skønnes samlet set at have positive  

 økonomiske konsekvenser for jordbrugserhvervet, idet der med loven  

 etableres et system, hvorefter private skovejere efter de katastrofelignende  

 stormfaldssituationer, der omfattes af loven, kan få udbetalt dels en  

 sumerstatning via en forsikring, dels få et tilskud, til oprydning og  

 gentilplantning af skove.
 For ejere af skove, der ikke er ramt af stormfald, vil den  

 lovpligtige forsikringspræmie på ca. 35 kr. pr. ha årligt  

 umiddelbart virke som en økonomisk belastning.
Den lovpligtige forsikring vil medføre  

 administrative konsekvenser for skovejerne.
Da der bliver tale om en  

 forsikring, der skal ud i samlet udbud, forventes den administrative byrde at  

 blive meget beskeden, men det er ikke muligt at vurdere den præcise  

 belastning.
ad stormflodsvarsling Forslaget indebærer et forbedret varslingssystem og  

 dermed muligheden for i højere grad at forebygge skader.
Forslaget kan  

 derfor bidrage til en begrænsning af udgifterne til skader i  

 forbindelse med stormflod til gavn for virksomheder, borgere og  

 samfundsøkonomien i øvrigt.
Forslaget indebærer  

 endvidere, at grundlaget for tildelingen af erstatninger bliver forbedret,  

 således at erstatningsordningen som sådan generelt bliver  

 forbedret.
 Omkostninger vedrørende forebyggelse og  

 stormflodsvarsling dækkes over stormflods- og stormfaldspuljen.
Miljømæssige konsekvenser ad stormfald Stormfaldets umiddelbare konsekvenser er, at levesteder  

 for plante- og dyrelivet er ødelagt på store områder,  

 ligesom der vil ske en stor udvaskning af kvælstof fra de blotlagte  

 arealer.
Lovforslaget skønnes at have positive  

 miljømæssige konsekvenser, idet tilskuddet er målrettet  

 mod gentilplantning med robuste lokalitetstilpassede træarter, hvilket  

 på langt sigt betyder, at risikoen for og følgerne af  

 sådanne omfattende stormfald mindskes.
Desuden forventes lovforslaget  

 af medvirke til at øge løvtræsarealet i de  

 stormfældede skove.
Løvtræ er almindeligvis vigtige  

 levesteder for plante- og dyrelivet og har generelt større positiv  

 effekt på beskyttelse af grundvand.
ad stormflodsvarsling Forslaget indebærer miljømæssige  

 fordele som følge af en begrænsning af skaderne i antal og  

 omfang, idet ressourceanvendelsen til genopretning efter skader bliver  

 mindre, ligesom affaldsmængden begrænses.
Forholdet til EU-retten ad stormfald Statens tilskud til genopbygning af de private skove skal  

 notificeres over for Europa-Kommissionen.
Tilskud til genopbygning af de private skove kan endvidere  

 eventuelt medfinansieres efter henholdsvis artikel 30, stk. 1, i  

 Rådets forordning (EF) nr. 1257/1999 af 17. maj 1999 om støtte  

 til udvikling af landdistrikterne fra Den Europæiske Udviklings- og  

 Garantifond for Landbruget (EUGFL) og om ændring og ophævelse af  

 visse forordninger (Landdistriktforordningen), ifølge hvilken der er  

 mulighed for at yde tilskud til genopbygning af skovproduktionspotentiale,  

 der er blevet beskadiget ved naturkatastrofer.
Mulighederne for  

 medfinansiering afhænger dels af Kommissionens godkendelse af et  

 sådant støtteelement, dels af, at den økonomiske ramme,  

 som Danmark tildeles, forøges, eller der afsættes en  

 særlig EU-pulje hertil.
 Lovforslaget indeholder derfor bestemmelser til  

 gennemførelse af en støtteordning til skovbrugsforanstaltninger  

 efter Rådets forordning (EF) nr. 1257/99 af 17. maj 1999 om  

 støtte til udvikling af landdistrikterne fra Den Europæiske  

 Udviklings- og Garantifond for Landbruget (EUGFL) og om ændring og  

 ophævelse af visse forordninger (Landdistriktforordningen).
Lovforslaget pålægger al privat fredskov at  

 være dækket af en basisforsikring mod stormfald.
For at  

 undgå en prisdifferenciering der vil være problematisk for en  

 række skovejere, vil der blive gennemført et udbud af den  

 samlede forsikringsordning.
Der vil blive tale om, at det berørte  

 antal ha udbydes på de i lovforslaget anførte vilkår,  

 hvorefter forsikringsselskaber, der har ret til at udøve  

 forsikringsvirksomhed i henhold til § 5 i lov om forsikringsvirksomhed, kan  

 byde på ordningen.
ad stormflodsvarsling Forslaget indeholder ikke EU-retlige aspekter.
 Vurdering af konsekvenser af  

 lovforslaget:
Positive konsekvenser-/mindre-udgifter (hvis  

 ja, angiv omfang) Negative konsekvenser/merudgifter (hvis ja,  

 angiv omfang) Økonomiske konsekvenser for stat, kommuner og  

 amtskommuner Med lovforslaget dækkes statens udgifter til  

 Kystinspektoratets og Danmarks Meteorologiske Instituts  

 stormflodsvarsling.
 For DMI er der i bemærkningerne til FL 2000 anført, at der  

 budgetteres med provenuet fra en forventet ændring af lov om erstatning  

 for skader forårsaget ved stormflod.
 For så vidt angår Kystinspektoratets drift, vil forslaget  

 medføre en budgetforbedring for staten på 1,6 mio. kr.  

 årligt.
Lovforslaget medfører udgifter for staten til og  

 administration af de af lovforslaget omfattede ordninger.
Udgifterne  

 dækkes via afgifter opkrævet af Stormrådet.
 Lovforslaget medfører udgifter for staten på ca. 500.000 kr.  

 til Økonomiministeriets administration af loven.
 Lovforslaget skønnes ikke at medføre øgede udgifter  

 for kommuner/amtskommuner.
Administrative konsekvenser for stat, kommuner og  

 amtskommuner Lovforslaget indebærer nye administrative opgaver for  

 staten som følge af etableringen af ordningen.
Kommuner og amtskommuner betaler via deres brandforsikringer til  

 stormflodspuljen.
Med lovforslaget stiger denne afgift fra 10 til 20 kr. pr.  

 police.
Økonomiske konsekvenser for erhvervslivet Lovforslaget skønnes samlet set at have positive  

 økonomiske konsekvenser for skovejerne, idet der tilvejebringes  

 muligheder for, efter ansøgning, at få tilskud til oprydning og  

 gentilplantning mv. efter de alvorlige stormfaldssituationer som omfattes af  

 loven, og som har vist sig at optræde med jævne mellemrum.
 Lovforslaget bidrager endvidere til en begrænsning af udgifterne til  

 stormflodsskader til gavn for bl.a. virksomhederne.
Lovforslaget indebærer nye administrative omkostninger  

 for skovejerne, idet private ejere af fredskov over 5 ha, som har en  

 lovpligtig gentilplantningsforpligtelse, pålægges en lovpligtig  

 basisforsikring mod stormfald.
Udgiften forventes at andrage i  

 størrelsesordenen ca. 35 kr. pr. ha årligt.
Administrative konsekvenser for erhvervslivet Den lovpligtige forsikring vil medføre administrative  

 konsekvenser for skovejerne.
Da der bliver tale om en forsikring der skal ud  

 i samlet udbud, forventes den administrative byrde at blive meget beskeden,  

 men det er ikke muligt at vurdere den præcise belastning.
Miljømæssige konsekvenser for  

 erhvervslivet Lovforlaget skønnes at have positive,  

 miljømæssige konsekvenser, idet der ved tilplantningen  

 lægges vægt på etablering af varierede og robuste  

 skove.
 Lovforslaget indebærer miljømæssige fordele som  

 følge af begrænsningerne i antal om omfang af stormflodsskader  

 og - på sigt - stormfaldsskader.
Økonomiske konsekvenser for borgerne Afgiften på brandforsikringer stiger fra 10 til 20 kr.  

 pr. police.
Forholdet til EU-retten Statens tilskud til genopbygning af de private skove skal  

 notificeres over for Europa-Kommissionen.
 I lovforslaget fastsættes regler, der er nødvendige for  

 anvendelse af Landdistriktforordningen ((EF) 1257/99) i Danmark for så  

 vidt angår foranstaltninger vedrørende stormfald.
Bemærkninger til lovforslagets  

 enkelte bestemmelser Til § 1 § 1, nr. 1, svarer til § 1, stk. 1, i  

 lov nr. 340 af 6. juni 1991 om erstatning for skader forårsaget af  

 stormflod (herefter »stormflodsloven«).
ad nr. 2 Formålet med den tilskudsordning, som loven  

 etablerer, er at yde tilskud til dækning af meromkostninger ved  

 gentilplantning med robust skov på stormfaldsramte private  

 fredskovsarealer.
Ved robust skov forstås skove, som gennem strukturer  

 (f.eks. ydre skovbryn, indre løvtræskelleter, bevoksningers  

 lokalisering i skoven, bevoksningernes størrelse og  

 sammensætning), og træartsvalg er opbygget således, at de i  

 vid udstrækning vil kunne modstå høje vindstyrker, uden at  

 dette fører til omfattende stormfald.
I begrebet robust skov  

 indgår desuden en skovs indbyggede evne til at regenerere (selvforynge)  

 sig selv gennem naturlige processer, f.eks. efter en ekstrem påvirkning  

 som storm og orkan.
Selve skovdriften har også stor betydning for  

 skovens robusthed, og den skal derfor gennemføres under hensyntagen  

 til opbygningen af en robust skov.
I mange skove vil det beskyttende skovklima efter et  

 stormfald helt eller delvist være borte.
Dette sætter  

 grænser for, hvilke træarter der kan plantes og i hvilket omfang.  

 Mange af de hjemmehørende arter er klimaksarter, som forudsætter  

 et beskyttende skovklima.
Det er således nødvendigt i nogen grad  

 af benytte sig af ikke-hjemmehørende arter, der kan klare barske  

 klimatiske vilkår og magre jordbundsforhold.
Omstilling mod robust skov  

 skal således ske over en længere periode, hvor skovklimaet  

 gradvist retableres.
Det er et krav for at få tilskud, at arealet er  

 fredskovspligtigt.
Arealer, der ikke er fredskovspligtige på  

 tidspunktet for et stormfald, vil dog kunne få tilskud, hvis arealet  

 bliver fredskovspligtigt senest på tidspunktet for udbetaling af det  

 aktuelle tilskud.
Til § 2 Stk. 1 svarer til § 1, stk. 2, i  

 stormflodsloven.
ad stk. 2 Bestemmelsen indebærer, at Stormrådet kan yde  

 tilskud til stormfaldsramte skove i forbindelse med såvel landsdels-  

 som landsdækkende hændelser.
Som et eksempel på en landsdel  

 kan nævnes Bornholm.
 Hensigten er at yde hjælp til private skovejere i  

 katastrofelignende situationer, svarende til de stormfald, der er sket i  

 1967, 1981 og 1999, hvor en eller flere landsdele ramtes hårdt af  

 stormfald, og hvor store dele af det danske skovbrugserhverv blev  

 påvirket af stormfaldet.
Den årlige hugst i de danske skove opgøres af  

 Danmarks Statistik.
I 1999 er denne ca. 2 mio. m3. I forbindelse med  

 stormfaldet den 3. 4. december 1999 er stormfaldet vurderet til samlet ca.  

 3,4 mio. m3.
ad stk. 3 Hvis Stormrådet beslutter, at der er tale om en  

 stormfaldshændelse efter stk. 2, omfatter loven alle stormfald i landet  

 uanset geografisk lokalisering.
 Stk. 3 og 4 svarer i øvrigt til  

 § 1, stk. 3 og 4, i stormflodsloven, dog således at  

 bestemmelserne nu også omfatter stormfald.
Til § 3 ad stk. 1 Tilskud kan alene ydes til private ejere.
Tilskud vil ikke  

 blive givet til stat, kommuner og folkekirken eller selskabskonstruktioner,  

 hvor disse myndigheder har en betydelig indflydelse på driften.
Dette  

 gælder både danske og udenlandske offentlige myndigheder.
ad stk. 2 Bestemmelsen definerer, hvad der forstås ved en  

 privat ejer.
Såfremt en privat ejer har indgået  

 driftsoverenskomst med det offentlige, dvs. at det offentlige driver visse  

 arealer for ejeren, eller ejeren modtager et ikke-øremærket  

 tilskud til driften fra det offentlige, kan der ikke udbetales tilskud til  

 arealet efter denne lov.
Bestemmelsen sigter til den situation, hvor en  

 privat ejer modtager vederlag fra det offentlige for at tage en række  

 hensyn, der kan siges at omfatte sigtet med denne lov, nemlig etablering af  

 robust skov.
Situationer, hvor en privat ejer modtager tilskud til  

 skovdriften gennem f.eks. ordningen om »god & flersidig skovdrift«, er  

 ikke omfattet af denne bestemmelse.
Dette forhold behandles i § 13,  

 stk. 4.
ad stk. 3 Bestemmelsen fastslår, hvem tilskuddet udbetales til  

 i de tilfælde, hvor der er flere ejere til det areal, der ydes tilskud  

 til.
ad stk. 4 Bestemmelsen fastslår, at i forbindelse med  

 ejerskifte kan den nye ejer overtage rettigheder og forpligtelser  

 ifølge tilsagnet om tilskud.
Til § 4 Bestemmelsen svarer til § 2 i stormflodsloven.
Til § 5 Bestemmelsen svarer til § 3 i stormflodsloven.
Til § 6 Bestemmelsen svarer til § 4 i stormflodsloven.
Til § 7 Bestemmelsen svarer til § 5 i stormflodsloven.
Til § 8 Stk. 1-3 svarer til § 13, stk. 1-3, i  

 stormflodsloven.
 Stk. 4 svarer til § 13, stk. 4, 1.  

 pkt., i stormflodsloven.
Til § 9 Bestemmelsen svarer til § 11, stk. 4, i  

 stormflodsloven.
Til § 10 Stk. 1 svarer til § 13, stk. 4, 2.  

 pkt., i stormflodsloven.
 Stk. 2 svarer til § 13, stk. 5, i  

 stormflodsloven.
Til § 11 ad stk. 1 Den ordning, der etableres som hjælp til private  

 skovejere efter stormfald, består af to elementer, dels en  

 forsikringsordning, som finansieres af skovejerne ved en  

 forsikringspræmie, dels en tilskudsordning, som finansieres ved en  

 udvidelse af den eksisterende stormflodsordning.
Formålet med basisforsikringen mod stormfald er at  

 sikre, at den enkelte ejer fremover kan få en sumerstatning - dvs. et  

 fast beløb uden formålsangivelse - for tab i forbindelse med  

 stormfald.
Hermed bliver skovejerne ligesom andre erhvervsvirksomheder  

 omfattet af en stormforsikring.
Der etableres en forsikringstype, der mod en årlig  

 hektarbaseret præmie yder en grunddækning for tab i forbindelse  

 med stormfald.
Udbetalingen af sumforsikringen er ikke afhængig af, at  

 stormflods- og stormfaldsordningen er aktiveret.
Det ligger imidlertid fast,  

 at der i relation til forsikringsordningen skal være tale om  

 betingelser henholdsvis vilkår, der svarer til de kriterier, der vil  

 blive lagt til grund, når Stormrådet afgør, om  

 stormfaldsordningen skal aktiveres.
Der er tale om en forsikring med en sumudbetaling på  

 ca. 10.000 kr. pr. ha i forbindelse med stormfald.
Forsikringsbranchen har  

 oplyst, at en sådan forsikring forventes at kunne tegnes for en  

 gennemsnitlig præmie på ca. 35 kr. pr. ha årligt.
En gennemsnitspræmie på 35 kr. pr. ha, vil  

 medføre højere præmier for nogle skovejere og lavere  

 præmier for andre skovejere.
Det er forudset, at det kan vise sig at  

 være problematisk for en række ejere.
Det er derfor  

 nødvendigt at gennemføre et udbud af den samlede  

 forsikringsordning.
Der vil blive tale om, at det berørte antal ha  

 udbydes på de i lovforslaget anførte vilkår, hvorefter  

 forsikringsselskaber, der har ret til at udøve forsikringsvirksomhed,  

 jf. § 5, i lov om forsikringsvirksomhed, kan byde på ordningen.  

 Det eller de selskaber, der vinder udbuddet, vil herefter indgå  

 forsikringsaftalen med den enkelte skovejer.
Der vil blive tale om en  

 »enhedspræmie«, således at alle skovejere betaler det samme  

 beløb pr. ha.
Det forventes, at beløbet vil komme til at  

 andrage i størrelsesordenen 35 kr. pr. ha.
Forsikringsordningen vil  

 skulle i fornyet udbud med jævne mellemrum.
Det afgørende for fastlæggelsen af niveauet  

 for sumerstatningen har været koblingen mellem tilskudsordningens  

 samlede omfang og skovejernes egenbetaling via forsikringspræmien.
Set  

 over en periode på 10 år vil denne egenbetaling beløbe sig  

 til mindre end 100 mio. kr.
Dette skal sammenholdes med det forhold, at de  

 midler, der via forhøjelsen af den generelle afgift på  

 brandforsikringer, altså fra en bred kreds af personer, som ikke  

 nødvendigvis ejer skov, akkumuleres i stormflods- og stormfaldspuljen,  

 over en tilsvarende periode forventes at andrage ca. 400 mio. kr.
Endvidere  

 kan det anføres, at det solidariske element alene er fremadrettet:  

 skovejerne kan trække på tilskudsordningen i forbindelse med  

 skaderne forårsaget af orkanen den 3. 4. december 1999, men  

 egenbetalingen er af gode grunde alene fremadrettet.
Hvor der allerede efter Skovloven eksisterer en  

 lovmæssig forpligtelse til gentilplantning af fældede arealer,  

 dvs. for fredskovene, gøres ordningen lovpligtig.
Baggrunden for, at  

 ordningen gøres lovpligtig, er, at en solidarisk løsning for  

 skovejerne kan sikre et fornuftigt forhold mellem præmie og udbetaling  

 samt en vis volumen er nødvendig, for at ordningen reelt er  

 forsikringsbar.
Kun fredskove med et skovbevokset areal på 5 ha  

 eller derover omfattes af den lovpligtige basisforsikring.
For fredskove  

 under denne størrelse er forsikringen frivillig men en  

 forudsætning, såfremt der nu eller ved et senere stormfald skal  

 modtages tilskud fra stormflods- og stormfaldspuljen til oprydning og  

 gentilplantning.
Det skovbevoksede areal omfatter alle egentlige  

 skovbevoksninger samt midlertidigt ubevoksede arealer, dvs. arealer som efter  

 fældning atter skal gentilplantes, samt områder, der har  

 været udsat for skovbrand, stormfald eller lignende.
Det private skovbevoksede areal inkl. midlertidigt  

 ubevoksede arealer i landet var i følge skovtællingen i 1990 ca.  

 289.000 ha fordelt på ca. 20.200 skovejere.
Private skove mindre end 5  

 ha udgør i alt ca. 24.000 ha fordelt på ca. 13.300 ejere.
Det  

 skønnes, at ca. 85 pct. af de private skove er fredskove.
Dette  

 betyder, at i alt ca. 225.000 ha privat fredskov omfattes af den lovpligtige  

 basisforsikring.
Det forhold, at forsikringen gøres lovpligtig,  

 må forventes at holde præmieniveauet nede, idet det hermed  

 tilsikres, at der er en vis volumen i ordningen.
Oplysninger om fredskovspligt fremgår af matriklen,  

 på matrikelkortet og i tingbogen.
Oplysningerne om fredskovspligt i  

 matriklen ajourføres løbende.
Der kan være ubevoksede  

 arealer i en fredskov som f.eks. moser, heder, enge samt hjælpearealer  

 som veje, brandlinier o.l.
 Økonomiministeriet gennemfører en  

 informationskampagne om kravet om lovpligtig basisforsikring mod stormfald  

 over for skovejerne.
ad stk. 2 Det foreslås, at økonomiministeren, efter  

 forhandling med miljø- og energiministeren og Forsikring &  

 Pension, fastsætter nærmere regler for, hvorledes den lovpligtige  

 forsikring skal gennemføres.
Dette svarer til den måde,  

 hvorpå andre lovpligtige forsikringer er gennemført.
 Reglerne skal bl.a. omfatte en nærmere  

 præcisering af omfanget af forsikringspligten, dækningsgraden og  

 forsikringsselskabernes forpligtelser.
Til § 12 ad stk. 1 Der skal være opfyldt to grundlæggende  

 betingelser, for at der kan opnås tilskud efter denne ordning.
Arealet  

 skal være fredskovspligtigt, og det skal være omfattet af en  

 basisforsikring.
Kravet om, at arealet skal være fredskovspligtigt,  

 udspringer af, at tilskuddet finansieres af offentlige midler.
Der sker  

 således en væsentlig samfundsmæssig investering i  

 gentilplantning af de stormfældede skove, og samfundet betinger sig  

 derfor en sikkerhed for, at der kommer blivende skov ud af investeringen.  

 Tilsvarende er der også krav om fredskovspligt, når der ydes  

 tilskud til privat skovrejsning.
At tilskuddet kun ydes til fredskovsarealer skyldes  

 desuden, at der på disse arealer efter Skovloven vil være en  

 forpligtelse til oprydning og gentilplantning af arealet efter stormfald.
En  

 tilsvarende forpligtelse gælder ikke for ikke-fredskovspligtige  

 arealer, der rammes af stormfald.
I forbindelse med lovens anvendelse på stormfaldet  

 den 3. 4. december 1999 kan ikke-fredskovspligtige arealer noteres som  

 fredskovspligtige i forbindelse med ansøgning om tilskud, hvis arealet  

 i øvrigt opfylder Skovlovens betingelser for pålæggelse af  

 fredskovspligt.
Hovedparten af de stormfaldsramte skove er  

 fredskovspligtige.
Den anden betingelse for at modtage tilskud er, at skoven  

 er dækket af en basisforsikring mod stormfald.
Enhver privat ejer af  

 fredskovspligtige arealer skal inden en frist, som fastsættes af  

 økonomiministeren, jf. stk. 5, have tegnet en sådan forsikring.  

 Ejeren af fredskovspligtige arealer under 5 ha skal også have tegnet en  

 forsikring inden en frist fastsat af økonomiministeren, hvis de  

 fremover vil kunne modtage tilskud efter loven, selv om der ikke er pligt  

 efter loven til at tegne en sådan forsikring.
Ved en kontrol af en sag  

 om tilskud til stormfald skal ejeren kunne dokumentere, at der er tegnet en  

 basisforsikring.
Arealet skal, for at der kan opnås tilskud til det,  

 senest være fredskovspligtigt på tidspunktet for udbetaling af  

 tilskuddet.
Arealer, der ved lovens ikrafttræden ikke er  

 fredskovspligtige og ikke er ramt af stormfald, og som derfor ikke har  

 anledning til at søge tilskud i forbindelse med stormfaldet den 3. 4.  

 december 1999, udelukkes således ikke fra ved et senere stormfald at  

 opnå tilskud.
Det kræves dog, jf. stk. 3, at arealet  

 forsikres inden en frist, som fastsættes af  

 økonomiministeren.
Et areal, der pålægges fredskovspligt, skal  

 opfylde Skovlovens regler om god og flersidig skovdrift.
Det kan derfor blive  

 nødvendigt at stille en række vilkår, når der  

 pålægges fredskovspligt på ikke-fredskovspligtige  

 skove.
Arealer med juletræer og pyntegrønt i kort  

 omdrift vil normalt kun blive omfattet af fredskovspligten, når de  

 indgår som enklaver i det skovareal, der skal pålægges  

 fredskovspligt.
Sådanne arealer må efter Skovloven højst  

 udgøre 10 pct. af skovens areal.
Der kan dog, såfremt  

 særlige grunde taler for det, gives en tilladelse til at fravige denne  

 bestemmelse.
I de tilfælde, hvor der ønskes lagt  

 fredskovspligt på skove, som ønskes omfattet af stormflods- og  

 stormfaldsloven, vil der kunne være tale om sådanne særlige  

 grunde, der giver mulighed for efter Skovloven at give en frist frem til  

 f.eks. 1. juli 2010 til at nedbringe eksisterende arealer i kort omdrift,  

 så de ikke overstiger 10 pct. af skovens areal.
Det forudsættes,  

 at der er tale om arealer i kort omdrift, der er anlagt inden 1. januar 2000.  

 Arealer i kort omdrift, der er beliggende som »udposninger« i forhold til  

 skoven, vil normalt ikke skulle omfattes af fredskovspligten.
ad stk. 2 I forbindelse med høje vindstyrker, typisk ved  

 storm og orkan, vil der være risiko for, at træer i skove  

 vælter eller knækker.
Situationen betegnes som stormfald, og der  

 skelnes traditionelt mellem fladefald og spredte enkelttræsfald.
Hjælpen i medfør af denne lov retter sig mod  

 større arealer med fladefald.
Fald af enkelttræer skaber ikke  

 nødvendigvis behov for gentilplantning.
Spredte fald af  

 enkelttræer fordelt over store arealer giver derfor normalt ikke  

 katastrofemæssige problemer for skovdriften og påvirker ikke de  

 samfundsmæssige goder ved skovene mærkbart.
ad stk. 3 Betingelsen om tegning af en forsikring som  

 forudsætning for tilskud gælder, uanset om skoven er  

 fredskovspligtig eller ej.
For arealer, der ikke er fredskovspligtige ved  

 lovens ikrafttræden, skal der således også tegnes en  

 basisforsikring mod stormfald inden en frist, som fastsættes af  

 økonomiministeren, som betingelse for, at der senere kan ydes tilskud  

 fra stormflods- og stormfaldspuljen til stormfald på arealet.
Hvis en ejer af ikke-fredskovspligtig skov ikke tegner  

 basisforsikring for sin skov inden den nævnte frist, kan han ikke  

 senere blive omfattet af loven.
Hvis der var en sådan mulighed for at  

 fortryde, ville en ejer kunne spekulere i at melde sig til og fra ordningen,  

 og det ville stride imod det solidaritetsprincip, som ordningen i  

 øvrigt bygger på.
Det synes imidlertid ikke rimeligt, at en ny  

 ejer af arealet skal være udelukket fra at blive omfattet af loven,  

 hvis han ønsker at være omfattet.
ad stk. 4 I forbindelse med tilplantning med skov efter lovens  

 ikrafttræden forekommer flere forskellige situationer.
Ved tilplantning  

 med tilskud fra staten (tilskud til privat skovrejsning) pålægges  

 arealet automatisk fredskovspligt.
Det er i den forbindelse ejerens ansvar at  

 sikre, at der er tegnet en basisforsikring mod stormfald i forbindelse med  

 noteringen af fredskovspligten.
Ved private tilplantninger, hvor der ikke  

 pålægges fredskovspligt, er det ejerens eget valg, om der tegnes  

 en basisforsikring mod stormfald.
For at kunne modtage tilskud til stormfald  

 skal skoven dog være dækket af en basisforsikring mod stormfald  

 senest på det tidspunkt, hvor skoven udsættes for stormfald.  

 Ejeren kan altså frit vælge, fra hvilket tidspunkt han  

 ønsker skoven forsikret, men hvis den ikke er forsikret på  

 tidspunktet for en stormfaldshændelse, vil der ikke kunne opnås  

 tilskud efter denne lov.
 For arealer, hvor fredskovspligten ophæves,  

 bortfalder kravet om basisforsikring mod stormfald samtidigt.
ad stk. 5 Det ligger ikke på nuværende tidspunkt klart,  

 hvornår der kan tilbydes en forsikring med det indhold, som beskrives i  

 stk. 1. Da forsikring er lovpligtig for fredskovspligtige arealer, og da ikke  

 alle disse er ramt at stormfald og derfor ikke har umiddelbar anledning til  

 at lade sig forsikre for at få udbetalt tilskud, må der  

 fastsættes en frist for, hvornår de senest skal være  

 forsikret.
En sådan kan ikke fastsættes, før muligheden  

 for at tegne en forsikring er til stede.
Det foreslås derfor, at  

 fristen fastsættes ved bekendtgørelse af  

 økonomiministeren, og det forudsættes, at fristen bliver  

 på 6 måneder, efter at forsikringen kan tegnes.
Det forventes, at  

 muligheden for at tegne forsikring foreligger inden udgangen af år  

 2000.
For de arealer, der ikke har pligt til at forsikre sig,  

 men som ønskes omfattet af loven, herunder ved ejerskifte,  

 fastsættes en lignende frist for at tegne forsikring.
Indtil denne  

 frist er udløbet, vil ikke blot de arealer, der er omfattet af  

 stormfaldet den 3. 4. december, men også arealer, der omfattes af  

 senere stormfaldshændelser, jf. lovens § 2, stk. 2, være omfattet  

 af lovens muligheder for tilskud til gentilplantning mv.
Til § 13 Bestemmelsen beskriver det tilskud, der kan ydes til  

 stomfaldsramte arealer.
Ved stormfald er der tale om en ekstraordinær  

 situation, hvor det er ønskeligt, at der hurtigt sættes gang i  

 oprydning og gentilplantning.
Der vil imidlertid altid gå nogen tid fra  

 et stormfald er sket, og til tilskud kan udbetales, og en ejer, som har  

 mulighed for at komme i gang med oprydningen og tilplantning inden da,  

 bør ikke sinkes i arbejdet.
Der vil derfor   under forudsætning  

 af at betingelserne i øvrigt er opfyldt   også kunne ydes  

 tilskud til arealer, hvor oprydning og gentilplantning er igangsat, inden  

 ansøgningen og tilskud indsendes.
Der vil endvidere blive ydet tilskud  

 til fladefald, der sker i perioden efter stormfaldet og frem til  

 anmeldelsesfristen udløber, fordi det i praksis ikke vil være  

 muligt at adskille den primære hændelse fra stormfald, der sker  

 efterfølgende.
ad stk. 1 Tilskuddet ydes til arealer med fladefald på mindst  

 0,5 ha pr. skov.
Tilskuddet opgøres for hver enkelt skov.
Ved en skov  

 forstås en topografisk velafgrænset enhed med samme ejer.
For  

 topografisk velafgrænsede skove med flere ejere opgøres  

 tilskuddet for hver ejer ud fra den enkelte ejers andel af skoven.
Der foretages en reduktion i det beregnede tilskud  

 svarende til det gennemsnitlige årlige genkultiveringsbehov i skoven,  

 dvs. den genkultivering ejeren under normale omstændigheder selv skulle  

 have finansieret.
Reduktionen beregnes ud fra skovens samlede areal og ud fra  

 en betragtning om behovet for genkultivering i en normalskov.
Ved en  

 normalskov forstås en skov med en arealmæssig ligelig fordeling  

 af alle aldersklasser.
Reduktionen i tilskuddet fastsættes som 1/60 af  

 skovens bevoksede areal inklusive midlertidigt ubevoksede arealer.
Dette  

 gælder for alle skove.
ad stk. 2 Gentilplantning omfatter flere forskellige kulturmetoder:  

 plantning, selvforyngelse og såning.
Tilskud kan således også ydes til  

 selvforyngelser i løvtræ, hvor mere end 50 pct. af overstanderne  

 er stormfældede, men hvor selvforyngelse alligevel kan  

 gennemføres.
Denne genkultiveringsmetode er billigere end plantning  

 eller såning og ydes derfor efter en lavere sats.
 I forbindelse med gentilplantningen ydes separate tilskud  

 til hegn og udarbejdelse af tilplantningsplaner.
 For at fremme korrekt træartsvalg på den  

 konkrete lokalitet ydes separat tilskud til lokalitetskortlægning, som  

 der kræves særlige faglige kundskaber for at kunne  

 gennemføre.
Oprydning omfatter oparbejdning og fjernelse af det  

 stormfældede træ. Oprydningen skal sikre, at gentilplantningen  

 kan ske rationelt og skovbrugsfagligt forsvarligt.
I forbindelse med  

 stormfald udgør oprydning på arealet en særlig stor  

 udgiftspost for skovejeren.
I forbindelse med såvel oprydning som  

 gentilplantning kan det være hensigtsmæssigt at tage  

 særlige hensyn til fortidsminder på arealerne.
Skovarealer er  

 ofte rige på fortidsminder, stedvist med stor koncentration.
Det kan  

 have stor værdi at bevare fladedækkende og ikke-beskyttede  

 fortidsminder som f.eks. højryggede agre, men det vil bl.a.  

 kræve skånsom behandling af jordbunden i forbindelse med  

 oprydning på arealerne.
Særlige hensyn til fortidsminder skal  

 aftales individuelt, ligesom tilskuddet fastsættes på baggrund af  

 den konkrete situation.
ad stk. 3 Tilskudsordningen skal først og fremmest sikre, at  

 de stormfaldsramte skove genplantes som robust skov.
Der kan således  

 ikke ydes tilskud til oprydning alene.
Hvis der imidlertid i  

 gentilplantningsplanen udlægges arealer til fri succession eller som  

 ubevoksede, jf. bemærkningerne til § 16, stk. 3, vil der kunne ydes  

 tilskud til oprydning på arealet men ikke til gentilplantning.
ad stk. 4 Bestemmelsen fastslår, at der ikke kan ydes tilskud  

 til en aktivitet på et areal, der allerede modtager tilskud fra det  

 offentlige til de i stk. 2 nævnte foranstaltninger.
Dette kan  

 f.eks. være tilskud til gentilplantning i henhold til Skovlovens  

 § 19.
ad stk. 5 Når Stormrådet har truffet afgørelse om  

 tilskud, meddeles afgørelsen ansøgeren.
ad stk. 6 Det foreslås, at Stormrådet forestår  

 udbetalingen af tilskud.
Til § 14 Tilskuddet udbetales i 2 rater, hvor hensigten med  

 første rate er en hurtig likviditetshjælp til at få  

 afviklet oprydning på arealer med henblik på senere  

 gentilplantning.
Første rate indeholder kun tilskud til oprydning.  

 Udbetaling heraf sker normalt i forbindelse med, at der gives tilsagn.
Der  

 vil blive fastsat en generel øvre grænse for, hvor stort et  

 beløb der kan udbetales a conto som første rate.
I forbindelse  

 med stormfaldet den 3. 4. december 1999 vil der for ejere være mulighed  

 for at få udbetalt første rate af tilskuddet i forbindelse med  

 anmeldelsen af stormfaldet.
Tilskuddet vil blive udbetalt med vilkår  

 om, at beløbet tilbagebetales, såfremt ejeren vælger ikke  

 at gennemføre gentilplantningen med tilskud.
I forbindelse med anden rate udbetales resten af  

 tilskuddet.
Det udbetales, efterhånden som arealerne gentilplantes.  

 Dette sker på baggrund af en indberetning fra ejeren om, at  

 gentilplantningen er afsluttet.
Det vil være muligt at opdele  

 gentilplantning af større arealer i et passende antal etaper.
Hvis man  

 ønsker dette, skal det fremgå af ansøgningen om tilskud.  

 Tilskud til hegn, lokalitetskortlægning og tilskud for særlige  

 hensyn til fortidsminder udbetales samtidig med indberetning om, at  

 gentilplantning er afsluttet.
Til § 15 Stormrådet er den ansvarlige myndighed for  

 administration af midler fra stormflods- og stormfaldspuljen til tilskud til  

 stormfald.
Det er således Stormrådet, der fastsætter  

 tilskuddets størrelse i forbindelse med hver enkelt  

 stormfaldshændelse, og det er Stormrådet, der træffer  

 afgørelse om tilskud.
Stormrådet fastsætter tilskuddets  

 størrelse f.eks. pr. ha.
Fastsættelsen af tilskuddet sker i  

 forbindelse med en stormfaldshændelse, jf. § 2. Stormrådet  

 kan vælge at fastholde de gældende satser, forhøje eller  

 sænke disse alt efter behovet i den konkrete situation.
Det  

 forudsættes, at der kun sker ændringer i form af justeringer af  

 tilskudssatserne.
Stormrådet har mulighed for at indhente en udtalelse  

 om stormfaldets størrelse og karakter samt en vurdering af behovet for  

 økonomisk hjælp fra Miljø- og Energiministeriet.
Tilskudsmulighederne tænkes at afspejle de  

 varierende dyrkningsvilkår og dermed de forskellige muligheder for at  

 indføre robuste træarter efter stormfald.
Tilskuddet  

 tænkes derfor gradueret efter andelen af robuste træarter, der  

 indplantes i de nye kulturer.
Der lægges op til 3 niveauer; mindst 20  

 pct., mindst 40 pct. og mindst 80 pct. robuste træarter.
For  

 løvtrækulturer skal der i alle tilfælde plantes mindst 80  

 pct. robuste arter.
Tilskuddet opdeles desuden efter gode og magre jorder.  

 Landets opdeling i gode og magre jorder fremgår af eksisterende  

 tilskudsordninger til skov.
I tilskuddet indbygges et tilskud til fordyrende  

 oprydning på ca. 10.000 kr./ha.
Tilskuddet til gentilplantning  

 inklusive oprydning tænkes samlet at udgøre:
 ca. 35.000 kr./ha for løvtrækulturer, idet det for gode  

 jorder dækker meromkostninger til en intensiv  

 løvtrækultur, mens det for magre jorder dækker  

 meromkostningerne for en mere ekstensiv kultur.
 ca. 15.000-30.000 kr./ha for nåletrækulturer alt efter  

 andelen af robuste træarter.
 Tilskudssatser til selvforyngelse af løvtræ,  

 forkulturer, såning og fri succession vil være lavere end  

 ovennævnte satser.
Der kan ikke ydes tilskud til oprydning alene.
Der  

 forventes i forbindelse med tilskud til gentilplantning fastsat  

 særskilte tilskudssatser til hegn, særlige hensyn til  

 fortidsminder, lokalitetskortlægning og til udarbejdelse af  

 tilplantningsplaner.
 Om overgangsbestemmelser i forbindelse med stormfaldet den  

 3. 4. december 1999 henvises til § 33 med bemærkninger.
Til § 16 ad stk. 1 Bestemmelsen svarer til § 8, stk. 1, i  

 Stormflodsloven.
I opgørelsen af stormfaldet kan medtages al  

 fladefald, der er sket inden for fristen for anmeldelse af stormfaldet, dvs.  

 2 måneder efter hændelsen, og som opfylder § 13, stk. 1.
ad stk. 2 Når der gives en længere frist til  

 udarbejdelse af den endelig ansøgning end til anmeldelsen, er det  

 fordi, ansøgningen i forbindelse med fladefald på arealer  

 på mindst 5 ha skal indeholde en tilplantningsplan.
Tilplantningsplanen skal på korresponderende kort og  

 lister vise, hvilke slags bevoksninger der anlægges hvor og i hvilken  

 rækkefølge.
Af tilplantningsplanen skal det bl.a. fremgå,  

 hvordan stormfaldsarealet er beliggende i forhold til den resterende del af  

 skoven.
Det skal også fremgå, hvilke arealer der tilplantes med  

 tilskud, og hvilke der eventuelt tilplantes uden tilskud.
Det er  

 således muligt for skovejeren at vælge, hvor stor en andel af  

 stormfaldsarealet, der skal tilplantes med tilskud.
Samlet set skal  

 gentilplantningen kunne understøtte robust skov, for at tilskud kan  

 ydes.
Den endelige ansøgning skal være sendt til  

 Stormrådet inden for en frist, som fastsættes af  

 Stormrådet.
Fristen må fastsættes individuelt fra stormfald  

 til stormfald, idet skovejernes muligheder for at have udarbejdet en  

 ansøgning med alle detaljer, herunder en tilplantningsplan,  

 afhænger af omfanget af stormfaldet og hvor kompliceret det har  

 været.
Det forventes, at en frist på mellem ½ og 1 år efter  

 stormfaldshændelsen normalt vil være rimelig.
I forbindelse med  

 stormfaldet den 3. 4. december 1999 fastsættes fristen for  

 ansøgninger til 1 år, jævnfør § 33,  

 stk. 2.
ad stk. 3 Hensigten med bemyndigelsen i denne bestemmelse er at give  

 økonomiministeren mulighed for, efter forhandling med miljø- og  

 energiministeren og Stormrådet, administrativt at kunne tilpasse  

 tilskudsordningen som følge af ændrede forudsætninger,  

 budgetmæssige forhold, ændringer i EU s forordningsgrundlag,  

 direktiver eller beslutninger, eller en anderledes prioritering inden for de  

 budgetmæssige eller forordningsmæssige rammer.
 Bestemmelsen giver også økonomiministeren  

 mulighed for at fastsætte regler om kontrol og tilsyn samt at  

 fastsætte, hvem der skal være myndigheder, idet det må  

 forudses, at der kan være behov for at bemyndige Skov- og  

 Naturstyrelsen til at udføre dele af sagsbehandlingen af  

 ansøgningerne om tilskud, herunder indhente supplerende oplysninger.  

 Endvidere forudsættes det, at Skov- og Naturstyrelsen bemyndiges som  

 tilsynsmyndighed.
 Det er hensigten ved bekendtgørelse at  

 fastsætte de nærmere betingelser for tilskud samt at  

 fastsætte regler for hvilke foranstaltninger, der er berettigede til  

 tilskud.
 I forbindelse med udarbejdelse af de nærmere regler  

 vil Skovrådet, som er rådgivende for miljø- og  

 energiministerens område, blive hørt.
Der tænkes således fastsat mindstekrav til  

 hvor stor en andel af den enkelte skovkultur, der skal bestå af stabile  

 træarter som f.eks. skovfyr, lærk, douglasgran, ædelgran,  

 bøg, eg, ask og lind.
Arterne er fastlagt ud fra deres evne til at  

 understøtte robust skov, jf. bemærkningerne til § 1, nr. 2.  

 Det foreslås, at mindstekravet bliver på 20 pct. af kulturens  

 plantetal, idet tilskuddet vil være stigende med stigende andel stabile  

 træarter.
Tilskud skal ikke kunne ydes til monokulturer, det vil  

 sige bevoksninger, der kun består af een træart.
Der vil blive  

 stillet krav om, at ydre rande skal genkultiveres som løvskovbryn, og  

 at den nuværende løvtræandel i skoven fastholdes.
I  

 tilfælde, hvor denne andel er lav, vil der blive stillet krav om, at  

 den hæves til et bestemt niveau.
Det foreslås, at andelen af  

 løvtræ på de gentilplantede arealer som minimum skal  

 udgøre 10 til 20 pct.
For at sikre levedygtige og robuste skove skal  

 der anvendes lokalitetstilpassede arter og provenienser (oprindelsessted)  

 efter godkendt liste.
For fladefald på arealer på 5 ha eller derover  

 skal der udarbejdes en tilplantningsplan, der viser hvilke kulturer, der  

 påtænkes anvendt ved genkultiveringen, og den tidsmæssige  

 følge af disse.
Tilplantningsplanen skal desuden vise, hvordan  

 gentilplantningen ud fra en helhedsbetragtning medvirker til sikring af, at  

 den kommende skov bliver mere robust.
Der vil blive stillet krav om opfyldelse af bestemte  

 plantetal afhængig af de forskellige kulturtyper.
Desuden vil der blive  

 stillet krav om, at der i den øvrige del af skoven (den del, der ikke  

 ydes stormfaldstilskud til) skal opretholdes løvtræbevoksninger  

 og stabile bevoksninger, indtil sidste rate af tilskuddet er udbetalt.
Der bliver mulighed for, at skovejeren i forbindelse med  

 genkultiveringen på magre jorder kan anvende forkulturer og  

 såning på op til 30 pct. af det areal, der gentilplantes med  

 tilskud.
Der vil også være mulighed for udlæg af arealer  

 som ubevoksede, hvor disse kan indgå i en landskabelig,  

 kulturhistorisk, naturmæssig eller friluftsmæssig  

 sammenhæng.
De mange stormfældede arealer efter orkanen der 3. 4.  

 december 1999 har skabt en ekstraordinær situation, hvor det synes  

 velbegrundet   også ud fra hensynet til en naturnær drift   i  

 højere omfang end hidtil at udlægge arealer til fri succession.  

 Udlæg af arealer til fri succession vil ske efter en konkret vurdering.  

 Det forventes, at op til 10 pct. af de stormfældede arealer i en skov  

 kan udlægges til fri succession.
På magre jorder kan der i en  

 stormfaldssituation være særlige grunde, der betinger, at der kan  

 udlægges større arealer end 10 pct. af en skov til fri  

 succession.
Der kan dog ikke gives gentilplantningstilskud til  

 sådanne arealer, jf. bemærkningerne til § 13, stk. 3.  

 Udlægning af arealer i fri succession og som ubevoksede arealer  

 kræver særlig tilladelse efter Skovloven.
En sådan  

 tilladelse vil kunne gives samtidig med tilsagn om tilskud, hvis Skovlovens  

 krav hertil i øvrigt er opfyldt.
Hjemmelen til at fastsætte regler om udbetaling af  

 tilskud forudsættes udnyttet således, at overførsel af  

 tilskud skal ske til en af ansøger anvist konto i et pengeinstitut  

 eller et kreditinstitut, der er meddelt tilladelse i et andet land inden for  

 Den Europæiske Union eller lande, som Fællesskabet har  

 indgået aftale med.
Baggrunden herfor er, at konto-til-konto  

 overførsler er en hurtigere og sikrere betalingsmåde end via  

 crossede checks.
Samtidig er det en betalingsmåde, der bliver stadig  

 mere sædvanlig.
Krav om angivelse af konto til udbetaling af  

 støttebeløb vil i øvrigt også omfatte f.eks. den,  

 der har fået overdraget fordringen til eje eller pant efter dansk rets  

 almindelige regler.
 Økonomiministeriet informerer over for mulige  

 ansøgere om tilskudsmulighederne og de tilknyttede regler.
 Administrationen af ordningen skal ske på  

 følgende måde: Ved en stormfaldshændelse træder  

 Stormrådet sammen og beslutter, om stormfaldet er dækket af  

 bestemmelserne i lovens § 2. I givet fald annonceres i dagspressen,  

 skovbrugsblade o.lign herom med angivelse af hvortil og med hvilken frist  

 anmeldelse af stormfaldet og ansøgning om tilskud skal ske.
 Stormrådet fastsætter efter udtalelse fra  

 miljø- og energiministeren taksterne på basis af de rammer, der  

 er fastlagt i bemærkningerne til loven.
Anmeldelse skal ske til forsikringsselskabet inden for en  

 frist på 2 måneder efter stormfaldet.
Anmeldelsen skal indeholde  

 tilstrækkeligt præcise oplysninger til, at der på baggrund  

 heraf vil kunne gives tilsagn om udbetaling af et a conto beløb til  

 udbedring af de skadede arealer.
Der vil blive udarbejdet en standardblanket  

 til brug for anmeldelsen.
Anmeldelsen vedlægges dokumentation for at  

 arealet er omfattet af basisforsikring.
Forsikringsselskabet videresender  

 anmeldelsen til Stormrådet, som videresender anmeldelserne til Skov- og  

 Naturstyrelsen.
På baggrund af anmeldelsen kan Stormrådet  

 udbetale 1. rate af tilskuddet, som dækker oprydning af arealerne.
Inden for den frist, der fastsættes af  

 Stormrådet, skal der indsendes en ansøgning, som for fladefald  

 over 5 ha skal være vedlagt en tilplantningsplan.
Ansøgningen  

 sendes til Stormrådet, som videresender den til Skov- og  

 Naturstyrelsen, som foretager den egentlige sagsbehandling, herunder  

 vurdering af tilplantningsplanen.
Skov- og Naturstyrelsen udarbejder en  

 indstilling til Stormrådet, som træffer den endelige  

 afgørelse om udbetaling af tilskud og meddeler det til  

 ansøgeren.
Tilsagn skal udnyttes inden en bestemt frist, som  

 fremgår af tilsagnet.
Når betingelserne for udbetaling af sidste  

 rate af tilskuddet er opfyldt, meddeles dette Stormrådet, som udbetaler  

 beløbet.
Der er i loven åbnet mulighed for, at  

 økonomiministeren kan delegere kompetence til Skov- og Naturstyrelsen,  

 og at Stormrådet kan aftale med Skov- og Naturstyrelsen, hvordan  

 styrelsen skal inddrages i arbejdet.
Det forventes, at Skov- og  

 Naturstyrelsen, som i forvejen har opbygget et administrativt system for  

 behandling og udbetaling af tilskud, bemyndiges til i vidt omfang at foretage  

 den egentlige behandling af ansøgningerne og til i nogle  

 sammenhænge at udbetale tilskuddet.
Stormrådet kan således  

 vælge alene at foretage egentlig sagsbehandling af sager, hvor  

 tilskudsbeløbet overstiger f.eks. 1 mio. kr., eller hvor der  

 opstår tvister med ansøger om tilskudsfastsættelsen.
Det  

 er dog erfaringen fra den nuværende tilskudsadministration i Skov- og  

 Naturstyrelsen, at sådanne tvister kun sjældent opstår.
Skov- og Naturstyrelsens udgifter ved administration af  

 ordningen opgøres på baggrund af en timeregistrering og  

 tilhørende timelønninger for de funktionærgrupper, der  

 har udført arbejdet.
I opgørelsen indregnes også udgifter  

 til lokaler, varme, telefon og tilhørende følgeudgifter samt  

 udgifter til udvikling, drift og vedligeholdelse af nødvendig  

 EDB-software/hardware.
Alle udgifter dokumenteres, og der fremsendes en  

 årlig regning til betaling af Stormrådet.
Til § 17 Kontrol, tilsyn og revision sker for at sikre, at  

 betingelserne for tilskud er opfyldt, herunder for at sikre mod svig, der kan  

 involvere såvel nationale midler som EU-midler.
Til § 18 ad stk. 1 For at kunne gennemføre en effektiv kontrol med de  

 foranstaltninger, der er givet tilskud til, må myndighederne til enhver  

 tid have adgang til at foretage kontrol på stedet.
Adgangen omfatter  

 hele skovejendommen, herunder den private bolig og alle andre lokaler  

 på ejendommen.
Det bemærkes, at kontrollen ofte skal  

 gennemføres på ejendomme, hvor en opdeling i en privat og en  

 forretningsmæssig del ikke er muligt.
I disse tilfælde er det  

 ikke muligt at begrænse adgangen til den forretningsmæssige del  

 af bedriften.
Det forudsættes endvidere, at myndighederne har ret  

 til at gøre sig bekendt med bedriftens eller virksomhedens skriftlige  

 materiale, herunder materiale der opbevares i elektronisk form, i det omfang  

 det er nødvendigt for at udøve kontrol efter loven og uanset  

 opbevaringssted.
Omtalen af materiale i elektronisk form medtages af  

 præciseringsårsager, da det altid har været antaget, at  

 også sådant materiale kan efterses af de kontrollerende  

 myndigheder.
Bestemmelsen om adgang uden retskendelse svarer i sit  

 indhold til bestemmelserne i anden støttelovgivning.
Da bestemmelsen  

 alene regulerer spørgsmålet om stikprøvekontrol, skal der  

 i overensstemmelse med almindelige lovgivningsprincipper ikke indhentes  

 retskendelse.
Hvis der før gennemførelsen af  

 kontrolbesøget foreligger mistanke om et strafbart forhold, herunder  

 svig med nationale og/eller EU-midler, kan der ikke som et led i kontrollen  

 ske adgang uden retskendelse.
Spørgsmålet om adgang skal i  

 så fald behandles af domstolene efter retsplejelovens regler om  

 ransagning.
Bestemmelsen giver endvidere mulighed for at andre,  

 såsom repræsentanter for Europa-Kommissionen og EU's  

 Revisionsret, i følge med repræsentanter for danske myndigheder,  

 kan medvirke ved kontrollen.
Denne mulighed indebærer ikke, at de  

 pågældende EU-repræsentanter kan træffe beslutninger  

 inden for lovens område.
Beslutninger inden for lovens område af  

 betydning for den enkelte støttemodtager kan kun træffes af de  

 danske myndigheder.
 Bestemmelsen giver ligeledes mulighed for, at de  

 kontrollerende myndigheder i specielle tilfælde kan inddrage personer  

 med særlig fagkundskab i kontrollen.
ad stk. 2-5 Bestemmelserne sikrer de fornødne hjemmeler til at  

 administrere tilskudsordningen i overensstemmelse med Finansministeriets  

 forskrifter om tilskudsadministration.
ad stk. 6 Samkøring af registre kan blive nødvendigt  

 for at kontrollere, at alle ejere af fredskov tegner den lovpligtige  

 forsikring.
De ejere, der har haft stormfald den 3. 4. december 1999 har en  

 umiddelbar anledning til at tegne en forsikring, fordi det er en  

 forudsætning for at få udbetalt tilskud, mens de ejere som ikke  

 har haft stormfald, ikke har denne umiddelbare anledning.
De registre, det  

 kan komme på tale at samkøre, er registre hos Told & Skat,  

 der indeholder oplysninger om vurdering af ejendomme, og som derfor  

 indeholder oplysninger om, hvor meget fredskov der er på ejendomme,  

 Skov- og Naturstyrelsens og Kort- og Matrikelstyrelsens registre over  

 ejendomme med fredskovspligt og forsikringsselskabernes eventuelle  

 registrering af hvem, der har tegnet forsikring for fredskovspligtige  

 arealer.
Samkøring af registre i kontroløjemed vil  

 ske under behørig hensyn til Retsudvalgets betænkning til  

 lovforslag nr.
L 50 af 16. juni 1991 om lov om ændring af lov om  

 offentlige myndigheders registre.
I betænkningen forudsatte et flertal  

 i udvalget, at myndighederne i forbindelse med samkøring i  

 kontroløjemed har et klart og utvetydigt retsgrundlag at arbejde  

 på.
 Flertallet lagde desuden vægt på, at de  

 borgere, som berøres af kontrolordningen, i almindelighed gøres  

 opmærksom på myndighedernes adgang til at foretage  

 samkøringen i kontroløjemed, inden kontrollen  

 iværksættes, og at samkøringen så vidt muligt kun  

 finder sted, hvis de personer, der omfattes af kontrollen, har fået  

 meddelelse om kontrolordningen, inden de afgiver oplysninger til  

 myndigheden.
 Endelig gav flertallet udtryk for, at forudgående  

 kontrol, det vil sige den kontrol, som myndighederne iværksætter,  

 før der træffes afgørelse i en sag, så vidt muligt  

 burde anvendes frem for kontrol, der først iværksættes,  

 efter at afgørelsen er truffet.
I forbindelse med det generelle informationmateriale, der  

 vil blive udarbejdet om loven og mulighederne for at søge tilskud til  

 gentilplantning af stormfaldsramte arealer, vil der også blive  

 informeret om, at tilsynsmyndigheden i forbindelse med kontrol har mulighed  

 for at foretage samkøring af offentlige og private registre.
I  

 forbindelse med en ansøgning om tilskud vil ansøgeren skulle  

 dokumentere, at arealet er fredskovspligtigt, og at det er omfattet af en  

 forsikring.
Derudover er det ikke muligt at udøve forudgående  

 kontrol.
Kontrol af om fredskovsarealer, der ikke er ramt af stormfald, lader  

 sig forsikre, samt kontrol af om vilkårene for tilskud i øvrigt  

 opfyldes, må derfor ske ved efterfølgende stikprøvevist  

 tilsyn.
Til § 19 ad stk. 1 Ligesom det er Stormrådet, der træffer  

 afgørelse om tilskud, er det Stormrådet, der træffer den  

 endelige beslutning om eventuelt bortfald eller tilbagebetaling af  

 tilskud.
 Bestemmelsen i nr. 4 om tilbagebetaling,  

 såfremt forudsætningerne for støtte i øvrigt efter  

 Stormrådets skøn er væsentlig ændret, findes  

 tilsvarende i andre love, der indeholder regler om statstilskud til private.  

 Vurderingen af, om der skal ske tilbagebetaling, beror på et  

 skovbrugsfagligt skøn.
ad stk. 2 Det er hensigten at fastsætte regler om  

 Stormrådets mulighed for at inddrive beløb, der skal  

 tilbagebetales, og regler om beregningen af renter, idet der som udgangspunkt  

 tillægges renter fra fremsættelsen af tilbagebetalingkravet, og  

 beløbet forrentes med den rentesats, der er fastsat i renteloven.
Til § 20 Bestemmelsen svarer indholdsmæssigt til  

 bestemmelserne i Europa-Kommissionens gennemførelsesforordning  

 vedrørende Landdistriktforordningen, jf.
Kommissionens forordning (EF)  

 nr. 1750/1999 af 23. juli 1999 om gennemførelsesbestemmelser til  

 Rådets forordning (EF) nr. 1257/1999 om støtte til udvikling af  

 landdistrikterne fra Den Europæiske Udviklings- og Garantifond for  

 Landbruget (EUGFL).
 Det er hensigten, at reglerne om udelukkelse fra  

 støtte skal fastsættes i overensstemmelse med  

 Europa-Kommissionens gennemførelsesbestemmelser til  

 Landdistriktforordningen.
Til § 21 Bestemmelsen svarer til § 10 i stormflodsloven.
Dog  

 foreslås det, at formanden skal have bestået juridisk  

 kandidateksamen, og at Økonomiministeriets repræsentant i  

 Rådet fungerer som næstformand.
Endvidere foreslås  

 Rådet udvidet med et medlem med skovteknisk kendskab, som følge  

 af, at stormfald på skovarealer nu foreslås omfattet af loven.  

 Endelig foreslås en opdeling, hvorefter repræsentanterne for  

 Forbrugerrådet og Amtsrådsforeningen i Danmark ikke deltager i  

 behandlingen af sager vedrørende stormfald, og medlemmet med  

 skovteknisk kendskab ikke deltager i behandlingen af sager vedrørende  

 stormflod.
Til § 22 Stk. 1 svarer til § 11, stk. 1, i  

 stormflodsloven.
Det er imidlertid ikke fundet nødvendigt at  

 anføre, at Stormrådet varetager administrationen af loven.
Det  

 foreslås i stedet formuleret således, at dette sker i samarbejde  

 mellem Rådet og et sekretariat.
Det er ikke fundet  

 hensigtsmæssigt, at det af loven fremgår, hvem der varetager  

 sekretariatsfunktionen for Rådet.
Det er dog ikke hensigten med  

 lovforslaget at udskifte det nuværende sekretariat, der i dag varetages  

 af Forsikring & Pension.
Stk. 2 svarer til § 11, stk. 2, i  

 stormflodsloven.
Det foreslås dog præciseret, at de nærmere  

 regler for sekretariatets arbejde også omfatter samarbejdet med  

 Miljø- og Energiministeriet.
Desuden præciseres det, at  

 hjemmelen til at fastsætte nærmere regler vedrørende  

 erstatningens beregning alene vedrører stormflod.
 Stk. 3 svarer til § 11, stk. 3, i  

 stormflodsloven.
 Stk. 4 svarer til § 11, stk. 5, i  

 stormflodsloven.
Stk. 5 svarer til § 11, stk. 6, i  

 stormflodsloven.
Dog foreslås det præciseret, at fremmed bistand  

 også omfatter bistand fra Miljø- og Energiministeriet.
 Stk. 6 svarer til § 11, stk. 7, i  

 stormflodsloven.
Til § 23 Stk. 1 og 2 svarer til § 12, stk. 1 og  

 2, i stormflodsloven.
 Med stk. 3 sikres Rigsrevisionens adgang til  

 Stormrådets regnskabsmateriale, herunder revisionsprotokollater mv.,  

 jf. § 4 i lov om revision af statens regnskaber m.v. vedrørende  

 gennemgang af regnskaber fra institutioner m.v., der modtager garanti fra  

 staten.
Stk. 4 og 5 svarer til § 12, stk. 3  

 og 4, i stormflodsloven.
Dog er det præciseret, at fremmed bistand  

 også omfatter bistand fra Miljø- og Energiministeriet, samt at  

 det er økonomiministeren, der fastsætter nærmere regler om  

 regnskabsførelsen.
Sidstnævnte hjemmel forventes delegeret til  

 Finanstilsynet.
Til § 24 Stk. 1 og 2 svarer til § 6, stk. 1 og  

 2, i stormflodsloven.
Stk. 3 svarer til § 6, stk. 3, i  

 stormflodsloven.
Det foreslås imidlertid, at den afgift, der er  

 pålagt forsikringer mod brand på fast ejendom og  

 løsøre, forhøjes fra 10 til 20 kr.
Da ca. 4 mio. policer  

 er omfattet, vil forhøjelsen indbringe et beløb på ca. 40  

 mio. kr. årligt.
Det er vurderingen, at den kapital, der herved  

 genereres, vil være hensigtsmæssig i relation til en kombineret  

 stormflods- og stormfaldsordning.
 Stk. 4 svarer til § 6, stk. 4, i  

 stormflodsloven.
Til § 25 Bestemmelsen svarer til § 7 i stormflodsloven.
Til § 26 Stk. 1 svarer til § 8, stk. 1, i  

 stormflodsloven.
Stk. 2 svarer til § 8, stk. 2, i  

 stormflodsloven.
Dog foreslås det beløb, der skal betales i  

 månedlig rente, såfremt afgiften ikke betales rettidigt,  

 forhøjet fra 10 til 20 kr. som en parallel til forhøjelsen af  

 selve afgiften.
 Stk. 3 svarer til § 8, stk. 3, i  

 stormflodsloven.
Til § 27 Bestemmelsen svarer til § 9 i stormflodsloven.
Til § 28 Miljø- og Energiministeriet, Skov- og  

 Naturstyrelsen, er i anmærkninger til de årlige Finanslove  

 tillagt en forpligtelse til at » udgøre et afbalancerende element i  

 landets samlede skovbrugserhverv samt medvirke til at mindske behovet for  

 import af udenlandsk træ«.
I en stormfaldssituation er et væsentligt  

 virkemiddel hertil lagring af betydelige mængder af det mest  

 værdifulde træ. Dels mindsker dette udbuddet i en periode, hvor  

 markedet er overforsynet med råtræ, dels sikrer det, at den  

 hjemlige træindustri kan forsynes med råvarer i den tid, der  

 følger efter et stormfald, og hvor udbuddet fra de stormfaldsramte  

 skove mindskes.
Lagring medvirker således til en roligere afvikling af  

 stormfaldet, som både mindsker tabet for private skovejere og  

 tilgodeser industriens behov.
Til § 29 Med henblik på at skabe mulighed for at forbedre det  

 eksisterende målernet til stormflodsvarsling og forbedre det grundlag,  

 hvorpå Stormrådet træffer sine beslutninger om erstatning,  

 foreslås det, at der bliver mulighed for af stormflods- og  

 stormfaldspuljen at afholde de udgifter, der er nødvendige for  

 etablering af nye vandstandsmålere, og de udgifter, der i  

 Kystinspektoratet og Danmarks Meteorologiske Institut er forbundet med  

 varsling af stormflod i det danske område og med et forbedret grundlag  

 for bistand til Stormrådet.
Baggrunden for forslaget er et svar fra erhvervsministeren  

 til Folketingets Erhvervsudvalg i folketingssamlingen 1995-96 (spm. 61, alm.  

 del - bilag 136) hvori erhvervsministeren oplyste, at ministeren ville tage  

 initiativ til at forbedre det eksisterende målernet, når en  

 arbejdsgruppe havde undersøgt forholdene omkring antallet af  

 pålidelige målere i danske farvande.
Arbejdsgruppen afsluttede  

 sit arbejde med en indstilling om, at det eksisterende målernet  

 forbedres af hensyn til Stormflodsrådets arbejde med opstilling af et  

 antal nye vandstandsmålere.
Det er afgørende for Stormrådet at have et  

 dækkende og pålideligt grundlag for at træffe beslutning om  

 stormflod.
Efter den gældende lov beslutter Stormflodsrådet, om  

 der har været stormflod i et område på grundlag af en  

 udtalelse fra Kystinspektoratet.
Rådet ser også på de  

 faktiske forhold ved stormfloden.
Der kan derfor indgå flere forhold  

 end Kystinspektoratets udtalelse.
Rådet har på denne baggrund  

 overvejet muligheden for at forbedre grundlaget.
Det gælder både  

 Kystinspektoratets eget grundlag, og det som inspektoratet indhenter fra  

 bl.a. offentlige institutioner (Danmarks Meteorologiske Institut og  

 Farvandsvæsenet) og lokale myndigheder.
Kystinspektoratets udtalelser  

 bygger dels på de ekstreme vandstande, der registreres ved  

 højvande, dels på eksisterende statistikker om vandstande.
Det  

 varierer meget, hvor pålidelige de målte vandstande er.
Det  

 afhænger bl.a. af målerens kvalitet.
Der har hidtil været et udbygget varslingssystem for  

 Nordsøen, hvilket har været til gavn for beboere og virksomheder  

 langs vestkysten, mens varslingssystemet for de indre danske farvande er  

 mindre udbygget.
Grundlaget kan således udbygges ved at forbedre det  

 statistiske grundlag og forøge antallet af vandstandsmålere.
 En arbejdsgruppe vedrørende Oceanografi  

 bestående af repræsentanter for Danmarks Meteorologiske Institut,  

 Farvandsvæsenet og Kystinspektoratet har behandlet problemstillingen  

 omkring pålidelige vandstandsmålere i de indre danske farvande.  

 Det var arbejdsgruppens opfattelse, at der er behov for forbedring af det  

 eksisterende målernet primært af hensyn til  

 Stormflodsrådets arbejde, men i øvrigt for at forbedre den  

 generelle overvågning af aktuelle vandstande i de danske farvande.  

 Gruppen har på denne baggrund foreslået, at der etableres 9 nye  

 vandstandsmålere, som er markeret på vedlagte bilag.
Indhøstede erfaringer fra de seneste storme omkring  

 årsskiftet 1999/2000 kunne derudover tyde på, at der vil  

 være behov for yderligere vandstandsmålere i Limfjorden og  

 Isefjorden.
Dette spørgsmål vil blive behandlet mellem de  

 ansvarlige interessenter på et senere tidspunkt.
 Da Aabenraa kommune i mellemtiden selv har bekostet  

 opstilling af én ny vandstandsmåler, er behovet for tiden 8 nye  

 vandstandsmålere, hvoraf én måler dog ikke skal opstilles  

 men anvendes som reservemåler til udskiftning ved reparation af  

 målerne.
Samtidig er der behov for at få dækning for  

 udgifterne i Kystinspektoratet til etablering og drift af de nye målere  

 til brug for stormflodsvarsling samt forbedret grundlag for udtalelser til  

 Stormrådet, idet der ikke i bevillingen til Kystinspektoratet er afsat  

 midler hertil.
Såfremt midlerne ikke tages af stormflods- og  

 stormfaldspuljen, vil målerne ikke kunne anskaffes og drives til brug  

 for Stormrådet.
Endvidere foreslås, at udgiften til drift af  

 Kystinspektoratets eksisterende anlæg for så vidt angår  

 brug af anlæggene til henholdsvis stormflodsvarsling og som grundlag  

 for Kystinspektoratets udtalelser bliver dækket af stormflods- og  

 stormfaldspuljen.
Udgiften til stormflodsvarslingen er skønnet til en  

 årlig fast udgift på 1,6 mio. kr. samt en ekstra udgift på  

 0,5 mio. kr. pr. stormflod.
Kystinspektoratet forventer, at etableringsudgiften til 8  

 nye målere vil udgøre 0,5 mio. kr. som en engangsudgift.  

 Derefter skønnes udgiften til drift af målere og edb-udstyr  

 på årsbasis at udgøre 0,4 mio. kr.
Honorering af den tid,  

 som medgår til udtalelser til Stormrådet, skønnes på  

 grundlag af et gennemsnit for de seneste år at blive ca. 0,1 mio. kr.  

 Denne honorering vil ske efter regning i forhold til tidsforbruget det  

 enkelte år.
Antallet af udtalelser vil afhænge af antallet af  

 stormflodssituationer.
Eventuel øvrig bistand til Stormrådet vil  

 ligeledes blive afregnet i forhold til forbrugt tid.
 Der er endvidere behov for, at udgifterne ved Danmarks  

 Meteorologiske Instituts bearbejdning af de indsamlede og forøgede  

 data til brug for stormflodsvarslingen bliver dækket, herunder  

 udvikling af systemer til forbedring af varslingen, idet der ikke i  

 bevillingen til DMI er afsat midler til et sådant arbejde.  

 Såfremt midlerne ikke tages af stormflods- og stormfaldspuljen, vil det  

 ikke være muligt for DMI at udføre dette arbejde til brug for  

 Stormrådet.
Endvidere foreslås, at udgiften til drift af  

 Danmarks Meteorologiske Instituts eksisterende anlæg for så vidt  

 angår brug af anlæggene til stormflodsvarsling bliver  

 dækket af stormflods- og stormfaldspuljen.
Danmarks Meteorologiske  

 Institut forventer, at udgiften vil udgøre 7,3 mio. kr. på  

 årsbasis bestående af 1,1 mio. kr. vedrørende de nye  

 målere mm., og 6,2 mio. kr. for så vidt angår de  

 eksisterende anlæg mm.
 Eventuel bistand i øvrigt fra Danmarks  

 Meteorologiske Institut til Stormrådet vil blive honoreret efter  

 regning.
Virkningen af et forbedret varslingssystem for stormflod  

 er, dels at muligheden for at forebygge og begrænse  

skader bliver større, og dels at grundlaget for  

 erstatninger, hvor er sket skader, bliver mere sikkert.
Det forbedrede  

 varslingssystem må således forventes at kunne bidrage til, at  

 samfundsværdier ikke går tabt, og i tilfælde hvor der  

er sket skader på fast ejendom og løsøre, at  

 spørgsmålet om erstatninger efter denne lov bliver baseret  

 på et mere velfunderet grundlag.
 I stk. 1 fastslås Kystinspektoratets og  

 Danmarks Meteorologiske Instituts ansvar for stormvarslingen.
Med stk. 2 foreslås, at udgifterne ved  

 stormflodsvarslingen afholdes af stormflods- og stormfaldspuljen.
Det er  

 endvidere præciseret, at Kystinspektoratets og Danmarks Meteorologiske  

 Instituts bistand til Stormrådet ligeledes afholdes af puljen.
De anlæg, hvis anskaffelse og drift vil være  

 omfattet af den foreslåede ordning, omfatter primært  

 vandstandsmålere, men det kan ikke udelukkes, at andre tekniske  

 installationer, f.eks. til brug for transmission af data fra målerne,  

 vil komme på tale.
Ud over drift af vandstandsmålerne  

 indgår almindelig overvågning af varslingssystemet.
Udvikling af forbedrede varslingssystemer er en  

 løbende proces, hvor de erfaringer, der gøres fra det udvidede  

 varslingsområde, skal bruges til udvikling af et dynamisk  

 varslingssystem for de indre farvande.
Der er således tale om en  

 udvidet administration af det eksisterende system.
Med stk. 3 foreslås det, at hvis der er  

 anledning til at ændre varslingsaktiviteternes tilrettelæggelse  

 eller udførelse, kan der justeres i de skønnede årlige  

 omkostninger, der skal dækkes af stormflods- og stormfaldspuljen.
Det  

 foreslås derfor, at ændringer, der har betydning i forhold til  

 den betaling, der skal ydes af stormflods- og stormfaldspuljen, skal  

 godkendes af Stormrådet efter indstilling fra Trafikministeriet og  

 Økonomiministeriet.
Efter en justering ændres a  

 conto-udbetalingerne, således at udbetalingen svarer til halvdelen af  

 det nye skøn for de årlige faste udgifter i de to  

 institutioner.
Til § 30 Bestemmelsen svarer til § 14 i stormflodsloven.
Til § 31 Stk. 1, nr. 1, svarer til § 15, stk. 1,  

 nr. 2 i stormflodsloven.
Når der i stk. 1, nr. 1, kræves  

 grov uagtsomhed, mens der i de øvrige stykker kræves simpel  

 uagtsomhed, så skyldes det, at den nuværende stormflodslov  

 foreskriver grov uagtsomhed, mens der på tilskudsområdet, jf.  

 Skovloven, er fundet behov for også at kunne straffe simpel  

 uagtsomhed.
 Stk. 1, nr. 6, giver hjemmel til, at den som  

 undlader at tegne en lovpligtig basisforsikring mod stormfald, jf. § 11,  

 stk. 1, 1. pkt., kan straffes med bøde.
 Den resterende del af bestemmelsen angår straf  

 vedrørende tilskud og svarer til bestemmelserne i Skovloven herom.
 Stk. 4 angår straf vedrørende  

 tilskud og svarer til bestemmelserne i Skovloven herom.  

 Forældelsesfristen på 5 år, som er en fravigelse af  

 straffelovens almindelige 2 års forældelse, er begrundet i, at  

 mange overtrædelser af Skovloven først kommer til  

 tilsynsmyndighedernes kendskab mere end 2 år efter, at de er  

 begået, bl.a. fordi tilsynet sker stikprøvevis.
Til § 32 ad stk. 1 Det er regeringens opfattelse, at loven skal notificeres  

 over for Europa-Kommissionen i medfør af EF-traktatens art. 88,  

 stk. 3, om statsstøtte.
Loven vil først kunne træde  

 i kraft, når Europa-Kommissionen har godkendt lovens forenelighed med  

 EU-retten.
Det foreslås derfor, at økonomiministeren bemyndiges  

 til at fastsætte tidspunktet for lovens ikrafttræden.
Da der er  

 tale om en hel ny affattelse af lov nr. 340 af 6.juni 1991 om erstatning for  

 skader forårsaget af stormflod, foreslås det samtidig, at denne  

 lov ophæves.
ad stk. 2 Da der som tidligere nævnt i forhold til Danmarks  

 Meteorologiske Institut allerede er budgetteret med den forventede  

 indtægt på FL 2000, og da loven først vil kunne  

 sættes i kraft efter notifikation over for Europa-Kommissionen,  

 foreslås det, at der i relation til § 29, stk. 2, sker  

 dækning af udgifter tilbage til 1. januar 2000.
Til § 33 ad stk. 1 Bestemmelsen fastsætter overgangsbestemmelser, der  

 sikrer, at der efter en hasteprocedure kan udbetales tilskud efter loven i  

 forbindelse med det stormfald, der fandt sted den 3. 4. december 1999.
 Der vil også kunne ydes tilskud i forbindelse med  

 skader forårsaget af stormen den 28.-29. januar 2000, selvom dette  

 stormfald ikke i sig selv opfylder de kriterier, som lovforslaget opstiller  

 for »katastrofelignende situationer«.
For så vidt angår kravet om tegning af en  

 basisforsikring, vil det på grund af behovet for gennemførelsen  

 af et EU-udbud på dette område ikke være sandsynligt, at  

 produktet vil kunne udbydes allerede på tidspunktet for  

 ansøgning om tilskud.
Den enkelte skovejer vil derfor kunne opfylde  

 kravet om tegning af basisforsikring ved - i forbindelse med indsendelse af  

 ansøgning om tilskud - at give tilsagn om at ville tegne en  

 basisforsikring, når en sådan bliver udbudt.
Hvis dette ikke  

 efterfølgende sker, vil beløbet skulle tilbagebetales.
På grund af ønsket om hurtigst muligt at  

 kunne udbetale tilskud til oprydning, må det forudses, at det kan  

 opstå »flaskehalsproblemer«, for så vidt angår  

 pålæggelse af fredskovspligt.
Det foreslås derfor som  

 overgangsbestemmelse, at fredskovspligten blot skal være pålagt  

 senest ved udbetaling af sidste rate af tilskuddet.
ad stk. 2 I forbindelse med stormfaldet den 3. 4. december 1999 vil  

 anmeldelse og ansøgning om tilskud skulle sendes til Skov- og  

 Naturstyrelsen, ligesom Skov- og Naturstyrelsen vil skulle fastsætte  

 tilskudssatser og udbetale tilskuddene.
I øvrigt vil proceduren  

 være som beskrevet i bemærkningerne til § 16, stk. 3.
ad stk. 3 Det foreslås, at det i forbindelse med stormfaldet  

 efter orkanen den 3. 4. december 1999 er miljø- og energiministeren,  

 der udbetaler a conto-beløbet af 1. rate.
ad stk. 4 Miljø- og Energiministeriet, Skov- og  

 Naturstyrelsen har med de begrundelser, der er anført til  

 lovforslagets § 28 påbegyndt forhandlinger med danske  

 træindustrier om etablering af vandlagring af  

 nåletræstømmer.
Til § 34 Det foreslås, at loven ikke skal gælde for  

 Færøerne og Grønland.
