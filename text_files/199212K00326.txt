Nr LSF 326 Forslag til Lov om arbejdsmarkedsfonde Fremsat af finansministeren (Lykketoft) den 25. maj 1993 Vedtaget ved tredjebehandling den 25. juni 1993 Lov nr. 448 af 30/06/1993 Fondenes opbygning og indtægter § 1. Der oprettes 3 arbejdsmarkedsfonde med følgende formål:
a) En dagpengefond, der af indtægterne dækker de statslige udgifter til  

 dagpenge, efterløn og overgangsydelse, b) en aktiveringsfond, der af indtægterne dækker de statslige udgifter til  

 en aktiv arbejdsmarkedspolitik, arbejdsmarkedsuddannelserne, efter- og  

 videreuddannelse samt uddannelsesorlov, c) en sygedagpengefond, der af indtægterne dækker de statslige udgifter  

 til syge- og barseldagpenge samt udgifter til orlovsordninger bortset fra  

 uddannelsesorlov.
Stk. 2. Fondene bestyres af finansministeren.
De udgiftsområder,  

 som finansieres af fondene, henhører under de pågældende ressortministre.
 Stk. 3. Landsarbejdsrådet afgiver udtalelse til arbejdsministeren  

 om størrelsen af de udgifter, der indgår i fastsættelsen af  

 arbejdsmarkedsbidrag til Dagpengefonden.
 Stk. 4. Landsarbejdsrådet og Uddannelsesrådet for  

 Arbejdsmarkedsuddannelserne afgiver indstilling til arbejdsministeren om  

 størrelsen af de udgifter, der indgår i fastsættelsen af arbejdsmarkedsbidrag  

 til Aktiveringsfonden.
 Stk. 5. Dagpengeudvalget afgiver indstilling til socialministeren  

 og Landsarbejdsrådet til arbejdsministeren om størrelsen af de udgifter, der  

 indgår i fastsættelsen af arbejdsmarkedsbidrag til Sygedagpengefonden.
§ 2. Dagpengefonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 2, b) indbetalt medlemsbidrag fra arbejdsløshedskasser, jf. § 76 i lov om  

 arbejdsløshedsforsikring m.v., c) arbejdsgivernes bidrag til arbejdsløshedsforsikringen via tillægsmomsen  

 og lønsumsafgiften, jf. lov om ophævelse af lov om arbejdsmarkedsbidrag og  

 ændring af merværdiafgiftsloven samt lov om lønsumsafgift, og d) overførsler fra staten.
 Stk. 2. Dagpengefonden finansierer statens udgifter efter § 79 i  

 lov om arbejdsløshedsforsikring m.v.
§ 3. Aktiveringsfonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 3, b) arbejdsgivernes bidrag til arbejdsmarkedsuddannelser via tillægsmomsen  

 og lønsumsafgiften.
For 1994 overføres 1,6 mia. kr.
For de følgende år  

 overføres 1,6 mia. kr. reguleret med 2 procent tillagt eller fratrukket  

 tilpasningsprocenten for det pågældende finansår, jf. lov om en  

 satsreguleringsprocent, c) overførsler fra staten.
Stk. 2. Aktiveringsfonden finansierer statens udgifter i henhold  

 til lov om en aktiv arbejdsmarkedspolitik, lov om arbejdsmarkedsuddannelser,  

 lov om arbejdsmarkedsuddannelsescentre, lov om forældreorlovsydelse, lov om  

 orlovsydelse til uddannelse, kapitel II i lov om orlov, lov om  

 voksenuddannelsesstøtte samt lov om åben uddannelse.
Endvidere finansierer  

 Aktiveringsfonden efterreguleringen vedrørende år før 1994 i AUD-fonden, jf.  

 § 23, stk. 1.
§ 4. Sygedagpengefonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 4, b) selvstændiges og forsikrede arbejdsgiveres forsikringsbidrag efter §§  

 20 og 27 i lov om dagpenge ved sygdom og fødsel, c) overførsler fra staten.
 Stk. 2. Sygedagpengefonden finansierer statens udgifter til  

 dagpenge ved sygdom eller fødsel efter lov om dagpenge ved sygdom og fødsel  

 samt kapitel III og IV i lov om orlov.
§ 5. De øremærkede arbejdsmarkedsbidrag, der indgår i  

 finansieringen af de tre arbejdsmarkedsfonde, opkræves samlet og samtidig for  

 henholdsvis lønmodtagerne, de selvstændige erhvervsdrivende og  

 arbejdsgiverne.
Senest den 15. november året før fastsættes de satser,  

 hvormed bidragene opkræves.
Bidragssatserne fastsættes i procent med 1  

 decimal.
 Stk. 2. Til Dagpengefonden opkræves følgende øremærkede  

 arbejdsmarkedsbidrag, jf. dog § 6, stk. 6:
a) Lønmodtagerbidrag og selvstændige erhvervsdrivendes bidrag i procent af  

 bidragsgrundlaget 1) 0,9 pct. i 1994, 2) 1,9 pct. i 1995, 3) 2,9 pct. i 1996,  

 4) 3,9 pct. i 1997, 5) 3,9 pct. i 1998, b) arbejdsgiverbidraget i procent af bidragsgrundlaget 1) 0,0 pct. i 1994,  

 2) 0,0 pct. i 1995, 3) 0,0 pct. i 1996, 4) 0,3 pct. i 1997, 5) 0,6 pct. i  

 1998.
 Stk. 3. Til Aktiveringsfonden opkræves lønmodtagerbidrag og  

 selvstændige erhvervsdrivendes bidrag med 2,3 pct. af bidragsgrundlaget i  

 1994, jf. dog § 6, stk. 6. Bidragssatsen for arbejdsgiverbidraget til  

 Aktiveringsfonden er 0,0 pct. i 1994.
 Stk. 4. Til Sygedagpengefonden opkræves lønmodtagerbidrag og  

 selvstændige erhvervsdrivendes bidrag med 1,8 pct. af bidragsgrundlaget i  

 1994, jf. dog § 6, stk. 6. Bidragssatsen for arbejdsgiverbidraget til  

 Sygedagpengefonden er 0,0 pct. i 1994.
§ 6. Behovet for regulering af satserne for de øremærkede  

 arbejdsmarkedsbidrag beregnes een gang om året.
Beregningerne optages i  

 finanslovens anmærkninger til paragraffen for arbejdsmarkedsfondene.
Den  

 beregnede regulering af satserne indgår i den årlige fastsættelse af  

 bidragssatserne for det kommende finansår, jf. § 5, stk.1.
Stk. 2. Reguleringsbehovet for den enkelte fond beregnes på  

 grundlag af forskellen mellem a) fondens budgetterede indtægter i det kommende finansår fra øremærkede  

 arbejdsmarkedsbidrag beregnet med det foregående finansårs bidragssatser  

 tillagt fondens andre indtægter, herunder en beregnet overførsel fra staten  

 svarende til det foregående finansårs budgetterede overførsel til fonden  

 opregnet med 2 pct. tillagt eller fratrukket tilpasningsprocenten for det  

 pågældende finansår, jf. lov om en satsreguleringsprocent, og b) fondens budgetterede udgifter i det kommende finansår.
 Stk. 3. Reguleringsbehovet dækkes således, jf. dog stk. 4-6:
a) En tredjedel gennem ændringer af satsen for lønmodtagerbidraget og de  

 selvstændige erhvervsdrivendes bidrag, således at bidragssatsen forhøjes,  

 hvis reguleringsbehovet er positivt, og nedsættes, hvis reguleringsbehovet er  

 negativt, b) en tredjedel gennem ændringer af satsen for arbejdsgiverbidraget,  

 således at bidragssatsen forhøjes, hvis reguleringsbehovet er positivt, og  

 nedsættes, hvis reguleringsbehovet er negativt, og c) en tredjedel ved ændringer af statens overførsel til fonden, således at  

 overførslen forhøjes, hvis reguleringsbehovet er positivt, og nedsættes, hvis  

 reguleringsbehovet er negativt.
 Stk. 4. Hvis beregningen i henhold til stk. 3 medfører, at satsen  

 for lønmodtagernes og de selvstændiges bidrag eller for arbejdsgivernes  

 bidrag skal være negativ, sættes satsen til nul for det pågældende finansår.  

 Den del af reguleringsbehovet, som på grund heraf ikke bliver fordelt,  

 anvendes med halvdelen til at nedsætte satsen for det eller de øvrige bidrag  

 og med halvdelen til at nedsætte statens overførsel.
Stk. 5. Hvis beregningen i henhold til stk. 3 medfører, at satsen  

 for arbejdsgiverbidraget til en af fondene skal være større end nul for  

 finansåret 1995 eller finansåret 1996, sættes arbejdsgiverbidraget til nul  

 for det pågældende finansår.
Den del af reguleringsbehovet, som på grund  

 heraf ikke bliver fordelt, dækkes med halvdelen ved at forhøje lønmodtagernes  

 og de selvstændige erhvervsdrivendes bidrag og med halvdelen ved at forhøje  

 statens overførsel.
 Stk. 6. For Dagpengefonden kan regulering af bidragssatserne  

 tidligst ske for det finansår, hvor der i henhold til budgettet ikke er behov  

 for overførsler fra staten til fonden, og ellers første gang for finansåret  

 1997. For Aktiveringsfonden og for Sygedagpengefonden kan regulering af  

 bidragssatserne ske første gang for finansåret 1995.
Bidragspligt og bidragsgrundlag § 7. For lønmodtagerbidraget påhviler bidragspligten a) personer, der har lønindkomst m.v. fra beskæftigelse udført her i  

 landet eller fra beskæftigelse udført i udlandet for en arbejdsgiver her i  

 landet, b) personer, der modtager fratrædelsesgodtgørelser, efterbetalinger og  

 pensionslignende ydelser m.v. fra en arbejdsgiver her i landet, c) personer, der er skattepligtige efter kildeskattelovens § 1 af  

 vederlag, honorarer eller anden indkomst for personligt arbejde her i landet  

 uden for tjenesteforhold, som ikke kan henføres til selvstændig  

 erhvervsvirksomhed.
 Stk. 2. For arbejdsgiverbidraget påhviler bidragspligten  

 arbejdsgivere her i landet, der har ansatte omfattet af stk. 1.
 Stk. 3. For bidraget for selvstændige erhvervsdrivende påhviler  

 bidragspligten personer, som er hjemmehørende og driver selvstændig  

 erhvervsvirksomhed her i landet, samt personer, der er hjemmehørende i  

 udlandet og driver selvstændig erhvervsvirksomhed med fast driftssted her i  

 landet.
 Stk. 4. Personer, som er omfattet af De Europæiske Fællesskabers  

 forordninger om social sikring for arbejdstagere, selvstændige  

 erhvervsdrivende og deres familiemedlemmer, der flytter inden for  

 Fællesskabet, er dog kun bidragspligtige efter stk. 1-3, i det omfang det  

 følger af forordningerne, at de pågældende er undergivet dansk lovgivning.
Stk. 5. Bidragspligt efter stk. 1-3 bortfalder, hvor dette for en  

 eller flere af de i §§ 2, 3 og 4 nævnte ydelser følger af en af Danmark  

 tiltrådt mellemfolkelig aftale.
Finansministeren fastsætter efter forhandling  

 med socialministeren nærmere regler for gennemførelsen af bortfaldet af  

 bidragspligt efter 1. pkt.
§ 8. For personer omfattet af lønmodtagerbidraget, jf. § 7, stk.  

 1, udgør bidragsgrundlaget a) vederlag i penge, bortset fra vederlag som nævnt i stk. 2, samt i  

 forbindelse hermed ydet fri kost og logi for personligt arbejde i  

 tjenesteforhold, herunder løn, feriegodtgørelser, honorarer, tantieme,  

 provision, drikkepenge og lignende ydelser omfattet af kildeskattelovens §  

 43, stk. 1, herunder vederlag, der med hjemmel i kildeskattelovens § 45, stk.  

 1, er gjort til B-indkomst bortset fra fri kost og logi, b) personalegoder, der er gjort til A-indkomst med hjemmel i  

 kildeskattelovens § 43, stk. 2, c) indbetalinger, som arbejdsgiveren foretager til en ordning omfattet af  

 kapitel 1 i pensionsbeskatningsloven, jf. § 11, stk. 5, d) fratrædelsesgodtgørelser, efterbetalinger og pensionslignende ydelser  

 m.v., der udbetales af en tidligere arbejdsgiver, e) vederlag, honorarer eller anden indkomst for personligt arbejde her i  

 landet uden for ansættelsesforhold, som ikke kan henføres til selvstændig  

 erhvervsvirksomhed.
 Stk. 2. Vederlag, der er omfattet af kildeskattelovens § 48 D, jf.  

 kildeskattelovens § 48 C, eller ligningslovens § 33 C, medregnes ikke til  

 bidragsgrundlaget.
 § 9. For arbejdsgivere omfattet af arbejdsgiverbidraget, jf. § 7,  

 stk. 2, udgør bidragsgrundlaget vederlag i penge m.v. som nævnt i § 8, stk.  

 1, litra a-d.
 Stk. 2. Foretager arbejdsgiveren indbetalinger, som ikke kan  

 henføres til den enkelte ansatte, til en pensionskasse omfattet af lov om  

 tilsyn med firmapensionskasser eller en pensionsfond godkendt efter  

 pensionsbeskatningslovens § 52, opgøres et særskilt bidragsgrundlag.
§ 10. For personer omfattet af bidraget for selvstændige  

 erhvervsdrivende, jf. § 7, stk. 3, udgør bidragsgrundlaget for selvstændige  

 erhvervsdrivende uden for virksomhedsordningen personlig indkomst vedrørende  

 selvstændig erhvervsvirksomhed, jf. personskattelovens § 3. I samme omfang  

 som der fremføres negativ personlig indkomst til fradrag i den selvstændige  

 erhvervsdrivendes personlige indkomst efter personskattelovens § 13, stk. 3  

 og 4, kan beløbet fradrages i bidragsgrundlaget.
Bidrag og præmier til  

 pensionsordninger m.v. i samme omfang som nævnt i pensionsbeskatningslovens  

 §§ 18 og 52 samt bidrag efter nærværende lov fragår ikke ved opgørelsen af  

 bidragsgrundlaget.
Stk. 2. For selvstændige erhvervsdrivende, der anvender  

 virksomhedsordningen i virksomhedsskattelovens afsnit I, opgøres  

 bidragsgrundlaget som summen af overførsel fra virksomheden til den  

 skattepligtige hidrørende fra virksomhedens skattepligtige overskud med  

 fradrag af kapitalafkast efter virksomhedsskattelovens § 7 og af overførsel  

 af beløb fra virksomhedens konto for opsparet overskud med tillæg af den  

 hertil svarende virksomhedsskat til den skattepligtige.
Hævninger af opsparet  

 overskud i medfør af virksomhedsskattelovens § 13, stk. 1, indgår dog ikke i  

 bidragsgrundlaget som opgjort efter 1. pkt.
Stk. 1, 3. pkt., finder  

 tilsvarende anvendelse.
 § 11. For bidragsgrundlag, der skal opgøres efter § 8, stk. 1,  

 litra a og b, opgør arbejdsgiveren ved enhver udbetaling af løn, vederlag,  

 honorarer m.v. bidragsgrundlaget og beregner bidragets størrelse, jf. dog  

 stk. 2 og 3. Personalegoder omfattet af § 8, stk. 1, litra b, indgår i  

 bidragsgrundlaget med de værdier, som indgår i grundlaget for A-skattetræk.  

 Arbejdsgiveren giver den ansatte meddelelse om bidragets størrelse.
 Stk. 2. Indbetalinger, der ikke kan henføres til den enkelte  

 ansatte, som en arbejdsgiver foretager til en pensionskasse omfattet af lov  

 om tilsyn med firmapensionskasser eller til en hjælpe- og understøttelsesfond  

 efter reglerne i pensionsbeskatningslovens § 52, indgår i bidragsgrundlaget  

 efter stk. 1.
 Stk. 3. For følgende indkomstarter skal arbejdsgiveren ikke opgøre  

 et bidragsgrundlag:
a) Løn m.v., der ydes ved aftjening af civil værnepligt, b) løn m.v. til hushjælp og anden medhjælp i privat husholdning, når  

 arbejdsgiveren eller dennes ægtefælle ikke ved opgørelsen af den  

 skattepligtige indkomst kan fradrage nogen del af den løn, der udbetales til  

 den pågældende, c) vederlag, der ydes af en forening for arbejde udført for foreningen som  

 led i dennes skattefri virksomhed, når det samlede årlige vederlag, der af  

 foreningen udbetales til den pågældende, ikke overstiger 1.500 kr.
 Stk. 4. For personer omfattet af § 7, stk. 1, litra a, for hvilke  

 arbejdsgiveren efter stk. 3 ikke opgør et bidragsgrundlag, opgør de statslige  

 told- og skattemyndigheder på grundlag af de oplysninger, der er lagt til  

 grund ved skatteansættelsen, bidragsgrundlaget og bidragets størrelse.
Stk. 5. For indbetalinger som nævnt i § 8, stk. 1, litra c, opgør  

 pensionskassen, herunder Arbejdsmarkedets Tillægspension,  

 livsforsikringsselskabet eller pengeinstituttet, på grundlag af  

 arbejdsgiverens oplysninger om bidragspligtige beløb bidragsgrundlaget og  

 beregner bidragets størrelse.
Pensionsinstituttet giver for hvert kalenderår  

 oplysning til den bidragspligtige om bidragenes størrelse for året.  

 Skatteministeren bemyndiges til at fastsætte regler om, at de statslige told-  

 og skattemyndigheder kan give den bidragspligtige oplysning om bidragets  

 størrelse af indbetalinger til Arbejdsmarkedets Tillægspension.
Stk. 6. For personer omfattet af § 8, stk. 1, litra d, opgør den  

 virksomhed eller lignende, der foretager udbetaling, bidragsgrundlaget og  

 beregner bidragets størrelse.
Den udbetalende virksomhed eller lignende giver  

 den bidragspligtige oplysning om bidragets størrelse.
 Stk. 7. Selvstændige erhvervsdrivende omfattet af § 7, stk. 3,  

 skal senest samtidig med udløbet af fristen for indgivelse af selvangivelse  

 opgøre bidragsgrundlaget og bidragets størrelse og angive det til de  

 statslige told- og skattemyndigheder, jf. dog § 12.
 Stk. 8. For personer omfattet af § 7, stk. 1, litra c, opgør de  

 statslige told- og skattemyndigheder på grundlag af de oplysninger, der er  

 lagt til grund ved skatteansættelsen, bidragsgrundlaget og beregner bidragets  

 størrelse.
 Stk. 9. Arbejdsgivere omfattet af § 7, stk. 2, opgør  

 bidragsgrundlag af vederlag i penge m.v. til den ansatte som nævnt i § 8,  

 stk. 1, litra a-d, og et særskilt bidragsgrundlag for indbetalinger til et  

 pensionsinstitut som nævnt i § 9, stk. 2.
 Stk. 10. Den, der efter stk. 1, 5 og 6 opgør bidragsgrundlag, er  

 pligtig til at indeholde bidrag.
Opkrævning m.v. af bidrag § 12. For personer omfattet af § 10 opkræves der i et kalenderår  

 løbende foreløbige arbejdsmarkedsbidrag.
De foreløbige arbejdsmarkedsbidrag  

 skal for den enkelte bidragspligtige så vidt muligt svare til  

 arbejdsmarkedsbidragene efter § 11, stk. 7.
 Stk. 2. De foreløbige arbejdsmarkedsbidrag modregnes i  

 arbejdsmarkedsbidragene efter § 11, stk. 7.
 Stk. 3. § 13, stk. 6, 2.-4. pkt., finder tilsvarende anvendelse på  

 foreløbige arbejdsmarkedsbidrag.
 Stk. 4. Skatteministeren fastsætter efter forhandling med  

 finansministeren de nærmere regler om beregningen og opkrævningen af  

 foreløbige arbejdsmarkedsbidrag efter stk. 1.
§ 13. Indeholdt bidrag efter § 11, stk. 1 og 6, forfalder til  

 betaling den 1. i den følgende kalendermåned med sidste rettidige  

 betalingsdag den 10. i forfaldsmåneden.
Bidraget indbetales til de statslige  

 told- og skattemyndigheder.
Stk. 2. Pensionskasser m.v. som nævnt i § 11, stk. 5, indbetaler  

 de forventede bidrag for kalenderåret af pensionsindbetalinger den 10.  

 december.
Indbetaling sker til de statslige told- og skattemyndigheder.  

 Pensionskasser m.v. skal senest den 1. april i året efter udløbet af  

 kalenderåret indbetale de endelige arbejdsmarkedsbidrag dog med modregning af  

 de foreløbige arbejdsmarkedsbidrag efter 1. pkt.
Overskydende bidrag  

 indbetales til de statslige told- og skattemyndigheder, der tillige forestår  

 eventuel tilbagebetaling af for meget betalt bidrag.
Finansministeren kan  

 efter forhandling med skatteministeren fastsatte de nærmere regler til  

 gennemførelse af reglerne i dette stykke.
Stk. 3. Bidrag efter § 11, stk. 4 og 8, forfalder til betaling den  

 1. efter den kalendermåned, hvor de statslige told- og skattemyndigheder har  

 givet den bidragspligtige meddelelse om bidraget, med sidste rettidige  

 betalingsdag den 10. i forfaldsmåneden.
Bidrag efter § 11, stk. 7, forfalder  

 til betaling samtidig med fristen for den bidragspligtiges indgivelse af  

 selvangivelsen med sidste rettidige betalingsdag den 10. i den følgende  

 kalendermåned.
Bidraget indbetales til de statslige told- og  

 skattemyndigheder.
Stk. 4. Bidrag opgjort efter § 11, stk. 9, forfalder til betaling  

 den 1. i den følgende kalendermåned med sidste rettidige betalingsdag den 10.  

 i forfaldsmåneden.
Bidraget indbetales til de statslige told- og  

 skattemyndigheder.
 Stk. 5. Falder den sidste rettidige betalingsdag på en helligdag,  

 lørdag eller søndag, forlænges fristen til den følgende hverdag.
Stk. 6. Betales bidrag efter stk. 1 og 2 ikke rettidigt, skal der  

 betales 1,3 pct. i månedlig rente for hver påbegyndt måned fra forfaldsdagen.  

 Betales bidrag efter stk. 3 og 4 ikke rettidigt, skal der betales 1 pct. i  

 månedlig rente for hver påbegyndt måned fra forfaldsdagen.
Renten kan ikke  

 fratrækkes ved opgørelsen af den skattepligtige indkomst.
Der betales et  

 gebyr på 65 kr. for erindringsskrivelser vedrørende indeholdelsespligtiges  

 manglende indbetaling af sådanne beløb.
 Stk. 7. Skatteministeren kan efter forhandling med  

 finansministeren fastsætte regler om foreløbige fastsættelser for  

 indeholdelsespligtige som nævnt i § 11. Der skal betales et gebyr på 150 kr.  

 for en sådan foreløbig fastsættelse.
Stk. 8. Bidragsbeløb, bortset fra foreløbige beløb efter § 12,  

 under 100 kr. for personer som nævnt i § 7, stk. 1, litra c, og stk. 3,  

 opkræves ikke.
Bestemmelsen finder tilsvarende anvendelse for personer  

 omfattet af § 7, stk. 1, litra a, når arbejdsgiveren ikke er  

 indeholdelsespligtig.
 § 14. De statslige told- og skattemyndigheder har, hvis det  

 skønnes nødvendigt, til enhver tid mod behørig legitimation uden retskendelse  

 adgang til at foretage kontrol og efterse regnskabsmateriale m.v. om  

 opgørelse af bidragsgrundlag m.v. hos bidragspligtige omfattet af § 7, stk. 2  

 og 3, og indeholdelsespligtige som nævnt i § 11, stk. 10.
 Stk. 2. De bidragspligtige og indeholdelsespligtige skal være de  

 statslige told- og skattemyndigheder behjælpelig ved eftersyn nævnt i stk. 1.
 Stk. 3. Materialet nævnt i stk. 1 skal efter anmodning udleveres  

 eller indsendes til de statslige told- og skattemyndigheder.
 Stk. 4. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 Stk. 5. De kommunale skatteforvaltninger skal give de statslige  

 told- og skattemyndigheder oplysning om forhold af betydning for kontrollen  

 af bidrag og bidragspligtige, som de under den skattemæssige kontrol bliver  

 opmærksom på.
§ 15. Er der ikke sket indeholdelse af bidrag efter § 11, stk. 1,  

 5 eller 6, eller er indeholdelse sket med et for lavt beløb, skal den  

 bidragspligtige straks indbetale det manglende beløb til de statslige told-  

 og skattemyndigheder.
Det samme gælder, såfremt der af anden indkomst er sket  

 betaling af bidrag med et for lavt beløb.
Er der indbetalt bidrag med et for  

 stort beløb, udbetales beløbet til den bidragspligtige.
Skatteministeren kan  

 efter forhandling med finansministeren fastsætte regler for tilbagebetaling  

 og forrentning af sådanne beløb.
 Stk. 2. Den, der undlader at opfylde sin pligt til at indeholde  

 bidrag efter § 11 eller indeholder dette med et for lavt beløb, er over for  

 de statslige told- og skattemyndigheder umiddelbart ansvarlig for betaling af  

 manglende beløb, medmindre den pågældende godtgør, at der ikke er udvist  

 forsømmelighed ved iagttagelse af bestemmelserne i denne lov.
 Stk. 3. Ubetalte bidrag og rentebeløb kan inddrives ved  

 indeholdelse i løn m.v. hos bidragspligtige eller indeholdelsespligtige efter  

 reglerne for inddrivelse af personlige skatter i kildeskatteloven.  

 Skatteministeren kan efter forhandling med finansministeren fastsætte nærmere  

 regler om fremgangsmåden i forbindelse med lønindeholdelse, herunder om straf  

 af bøde for overtrædelse af reglerne.
 Stk. 4. Bidragsbeløb, som ikke betales rettidigt, inddrives  

 tillige med renter og gebyrer efter reglerne i lov om inddrivelse af skatter  

 og afgifter m.v.
Klagebestemmelser § 16. Finansministeren kan efter forhandling med skatteministeren  

 fastsætte bestemmelser om adgangen til at klage over afgørelser efter denne  

 lov.
 Stk. 2. Finansministeren kan efter forhandling med  

 skatteministeren bestemme, at afgørelser, der er truffet af Told- og  

 Skattestyrelsen, ikke kan indbringes for højere administrativ myndighed.
 Stk. 3. Finansministeren kan på eget initiativ tage en afgørelse,  

 der er truffet af Told- og Skattestyrelsen, op til en nærmere undersøgelse og  

 afgørelse.
 Stk. 4. Finansministeren kan fastsætte regler om, at afgørelser  

 efter § 7, stk. 4, træffes af vedkommende kommunalbestyrelse, hvis afgørelse  

 kan indbringes for det i § 17 omhandlede nævn.
§ 17. Finansministeren nedsætter et nævn bestående af 5 medlemmer.  

 Nævnets formand skal opfylde de almindelige betingelser for at blive udnævnt  

 til dommer.
Et medlem udpeges af skatteministeren, et medlem udpeges af  

 socialministeren, et medlem udpeges af arbejdsministeren, og et medlem  

 udpeges af finansministeren.
Finansministeren beskikker formanden.  

 Medlemmerne beskikkes og udpeges for 3 år ad gangen.
Stk. 2. Nævnet har, jf. dog stk. 6, den endelige administrative  

 afgørelse af a) spørgsmål om bidragspligt efter § 7, b) spørgsmål om bidragsgrundlag efter §§ 8 og 9.
 Stk. 3. Nævnet fastsætter selv sin forretningsorden.
Stk. 4. Der betales et gebyr på 300 kr. for nævnets behandling af  

 klager.
Finansministeren kan fastsætte nærmere regler om gebyret.
 Stk. 5. Får klageren helt eller delvis medhold, tilbagebetales  

 gebyret.
 Stk. 6. Klager over spørgsmål i henhold til § 7, stk. 1, litra c,  

 og stk. 3, sker efter reglerne i skattestyrelseslovens kapitel 3.
 Straffebestemmelser m.v.
§ 18. Med bøde straffes den, der forsætligt eller ved grov  

 uagtsomhed a) afgiver urigtige eller vildledende oplysninger om bidragsgrundlaget, b) undlader indeholdelse af bidrag eller c) undlader rettidig indbetaling af indeholdte bidrag.
 Stk. 2. Er forholdet begået med forsæt til at unddrage staten  

 bidrag, eller foreligger der i øvrigt skærpende omstændigheder, kan straffen  

 stige til hæfte eller fængsel i indtil 2 år.
Stk. 3. Er en lovovertrædelse begået af et aktieselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
 Stk. 4. I forskrifter, der af finansministeren eller  

 skatteministeren udstedes i medfør af loven, kan der fastsættes straf af bøde  

 for overtrædelse af bestemmelser i forskrifterne.
 § 19. Ransagning kan ske i sager om overtrædelse af bestemmelserne  

 i denne lov og bestemmelser udstedt i medfør af loven i overensstemmelse med  

 retsplejelovens regler herom.
 § 20. Såfremt overtrædelsen ikke skønnes at ville medføre højere  

 straf end bøde, kan finansministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 stedfunden vedtagelse inddrevet eller afsonet, bortfalder videre forfølgning.
 § 21. Skatteministeren kan efter forhandling med finansministeren  

 fastsætte nærmere bestemmelser om lovens administration, herunder regler om  

 registrering af indeholdelsespligtige og bidragspligtige,  

 regnskabsaflæggelse, indberetning og indbetaling til de statslige told- og  

 skattemyndigheder, oplysningspligt over for de statslige told- og  

 skattemyndigheder, de statslige told- og skattemyndigheders oplysningspligt  

 over for de bidragspligtige, samt om de statslige told- og skattemyndigheders  

 foretagelse af nødvendig kontrol.
Ikrafttrædelses- og overgangsbestemmelser § 22. Loven træder i kraft dagen efter bekendtgørelsen i  

 Lovtidende.
 Stk. 2. For bidragspligtige omfattet af § 7, stk. 1, litra a og b,  

 har loven virkning for modtaget løn, vederlag m.v. fra den 1. januar 1994.
 Stk. 3. For bidragspligtige omfattet af § 7, stk. 1, litra c, og  

 stk. 3, har loven virkning fra og med indkomståret 1994. For bidragspligtige,  

 hvis indkomstår 1994 er startet før den 1. juli 1993, udgør bidraget dog kun  

 1/12 af det for indkomståret 1994 beregnede bidrag for hver måned fra den 1.  

 juli 1993 at regne og indtil indkomstårets udløb.
 Stk. 4. For bidragspligtige omfattet af § 7, stk. 2, har loven  

 virkning fra den 1. januar 1994. For indbetalinger efter § 11, stk. 2, har  

 loven virkning fra den 1. januar 1994.
 Stk. 5. Bestemmelsen i § 10, stk. 1, 2. pkt., om fremførsel af  

 underskud til fradrag i bidragsgrundlag finder anvendelse for underskud, der  

 opstår i indkomståret 1994 eller senere.
 § 23. Lov om en arbejdsmarkedsuddannelsesfond, jf.  

 lovbekendtgørelse nr. 2 af 1. januar 1993, ophæves den 1. januar 1994.  

 Efterregulering som følge af ændringer i antallet af fuldtidsbeskæftigede og  

 de regnskabsmæssigt konstaterede udgifter til arbejdsmarkedsuddannelser i  

 1992 og 1993 efter de hidtil gældende regler indgår dog i  

 beregningsgrundlaget for fastsættelsen af bidrag, jf. § 3, stk. 2.
 Stk. 2. Lønmodtagerbidrag til Arbejdsmarkedsuddannelsesfonden  

 efter de hidtil gældende regler opkræves sidste gang med følgende  

 forfaldsdatoer:
a) Den 1. marts 1994 for arbejdsgivere, der er registreret efter  

 merværdiafgiftsloven (momsloven) eller lov om afgift af lønsum m.v., b) den 1. april 1994 for bidrag, der ikke kan modregnes i kompensation, c) den 1. april 1994 for arbejdsgivere, der ikke er registreret efter  

 merværdiafgiftsloven (momsloven) eller lov om afgift af lønsum m.v., d) den 1. januar 1994 for offentlige arbejdsgivere.
 Stk. 3. Lønmodtagerbidrag vedrørende 1994 opkræves efter de hidtil  

 gældende regler på grundlag af ATP-restancer vedrørende tiden før den 1.  

 januar 1994, som modtages i perioden 23. februar 1994-22. februar 1995. Pr.  

 1. juli 1995 overgår restancer, herunder de påløbne renter og omkostninger,  

 til inddrivelse af Kongeriget Danmarks Hypotekbank.
 Stk. 4. Arbejdsministeren kan fastsætte nærmere regler om  

 beregning, opkrævning og betaling af lønmodtagerbidrag på grundlag af  

 ATP-restancer.
 Stk. 5. Hypotekbanken kan med tillæg af påløbne renter og  

 omkostninger inddrive skyldige beløb efter stk. 3 samt ubetalte arbejdsgiver-  

 og lønmodtagerbidrag efter de indtil 1. januar 1988 gældende regler ved  

 udpantning og ved indeholdelse i løn m.v. hos den pågældende efter reglerne  

 om inddrivelse af personlige skatter i kildeskatteloven.
 Stk. 6. Finansministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 7. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, der er  

 nødvendige for at varetage inddrivelsen af skyldige beløb efter stk. 4,  

 herunder oplysninger om indkomst- og formueforhold.
 § 24. Loven gælder ikke for Færøerne og Grønland.
Oprindeligt fremsat forslag Fondenes opbygning og indtægter § 1. Der oprettes 3 arbejdsmarkedsfonde med følgende formål:
a) en dagpengefond, der af indtægterne dækker de statslige udgifter til  

 dagpenge, efterløn og overgangsydelse, b) en aktiveringsfond, der af indtægterne dækker de statslige udgifter til  

 en aktiv arbejdsmarkedspolitik, arbejdsmarkedsuddannelserne, efter- og  

 videreuddannelse samt uddannelsesorlov, c) en sygedagpengefond, der af indtægterne dækker de statslige udgifter  

 til syge- og barselsdagpenge samt udgifter til orlovsordninger bortset fra  

 uddannelsesorlov.
Stk. 2. Fondene bestyres af finansministeren.
De udgiftsområder,  

 som finansieres af fondene, henhører under de pågældende ressortministre.
 Stk. 3. Landsarbejdsrådet afgiver udtalelse til arbejdsministeren  

 om størrelsen af de udgifter, der indgår i fastsættelsen af  

 arbejdsmarkedsbidrag til Dagpengefonden.
 Stk. 4. Landsarbejdsrådet og Uddannelsesrådet for  

 Arbejdsmarkedsuddannelserne afgiver indstilling til arbejdsministeren om  

 størrelsen af de udgifter, der indgår i fastsættelsen af arbejdsmarkedsbidrag  

 til Aktiveringsfonden.
 Stk. 5. Dagpengeudvalget afgiver indstilling til socialministeren,  

 og Landsarbejdsrådet til arbejdsministeren om størrelsen af de udgifter, der  

 indgår i fastsættelsen af arbejdsmarkedsbidrag til Sygedagpengefonden.
§ 2. Dagpengefonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 2, b) indbetalt medlemsbidrag fra arbejdsløshedskasser, jf. § 76 i lov om  

 arbejdsløshedsforsikring m.v., c) arbejdsgivernes bidrag til arbejdsløshedsforsikringen via tillægsmomsen  

 og lønsumsafgiften, jf. lov om ophævelse af lov om arbejdsmarkedsbidrag og  

 ændring af merværdiafgiftsloven samt lov om lønsumsafgift, og d) overførsler fra staten.
 Stk. 2. Dagpengefonden finansierer statens udgifter efter § 79 i  

 lov om arbejdsløshedsforsikring m.v.
§ 3. Aktiveringsfonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 3, b) arbejdsgivernes bidrag til arbejdsmarkedsuddannelser via tillægsmomsen  

 og lønsumsafgiften.
For 1994 overføres 1,6 mia.kr.
For de følgende år  

 overføres 1,6 mia.kr. reguleret med 2 procent tillagt eller fratrukket  

 tilpasningsprocenten for det pågældende finansår, jf. lov om en  

 satsreguleringsprocent, c) overførsler fra staten.
Stk. 2. Aktiveringsfonden finansierer statens udgifter i henhold  

 til lov om en aktiv arbejdsmarkedspolitik, lov om arbejdsmarkedsuddannelser,  

 lov om arbejdsmarkedsuddannelsescentre, lov om forældreorlovsydelse, lov om  

 orlovsydelse til uddannelse, kapitel II i lov om orlov, lov om  

 voksenuddannelsesstøtte samt lov om åben uddannelse.
Endvidere finansierer  

 Aktiveringsfonden efterreguleringen vedrørende år før 1994 i AUD-fonden, jf.  

 § 23, stk. 1.
§ 4. Sygedagpengefonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 4, b) selvstændiges og forsikrede arbejdsgiveres forsikringsbidrag efter §§  

 20 og 27 i lov om dagpenge ved sygdom og fødsel, c) overførsler fra staten.
 Stk. 2. Sygedagpengefonden finansierer statens udgifter til  

 dagpenge ved sygdom eller fødsel efter lov om dagpenge ved sygdom og fødsel  

 samt kapitel III og IV i lov om orlov.
§ 5. De øremærkede arbejdsmarkedsbidrag, der indgår i  

 finansieringen af de tre arbejdsmarkedsfonde, opkræves samlet og samtidigt  

 for henholdsvis lønmodtagerne, de selvstændige erhvervsdrivende og  

 arbejdsgiverne.
Senest den 15. november året før fastsættes de satser,  

 hvormed bidragene opkræves.
 Stk. 2. Til Dagpengefonden opkræves følgende øremærkede  

 arbejdsmarkedsbidrag, jf. dog § 6, stk. 5:
a) lønmodtagerbidrag og selvstændige erhvervsdrivendes bidrag i procent af  

 bidragsgrundlaget 1) 0,9 pct. i 1994, 2) 1,9 pct. i 1995, 3) 2,9 pct. i 1996, 4) 3,9 pct. i 1997, 5) 3,9 pct. i 1998, b) arbejdsgiverbidraget i procent af bidragsgrundlaget 1) 0,0 pct. i 1994, 2) 0,0 pct. i 1995, 3) 0,0 pct. i 1996, 4) 0,3 pct. i 1997, 5) 0,6 pct. i 1998.
 Stk. 3. Til Aktiveringsfonden opkræves lønmodtagerbidrag og  

 selvstændige erhvervsdrivendes bidrag med 2,3 procent af bidragsgrundlaget i  

 1994, jf. dog § 6, stk. 5. Bidragssatsen for arbejdsgiverbidraget til  

 Aktiveringsfonden er 0,0 procent i 1994.
 Stk. 4. Til Sygedagpengefonden opkræves lønmodtagerbidrag og  

 selvstændige erhvervsdrivendes bidrag med 1,8 procent af bidragsgrundlaget i  

 1994, jf. dog § 6, stk. 5. Bidragssatsen for arbejdsgiverbidraget til  

 Sygedagpengefonden er 0,0 procent i 1994.
§ 6. Med henblik på regulering af satsen for de øremærkede  

 arbejdsmarkedsbidrag fastsættes en beregningsperiode for bidragene til hver  

 af de tre fonde.
For Dagpengefonden er beregningsperioden 2 år med start 1.  

 januar i ulige år.
For Aktiveringsfonden og Sygedagpengefonden er  

 beregningsperioden finansåret.
Bidragene er uændrede i beregningsperioden.
 Stk. 2. Regulering af bidragssatserne kan finde sted ved  

 overgangen til hver ny beregningsperiode, jf. dog stk. 5.
Stk. 3. Reguleringsbehovet for den enkelte fond beregnes på  

 grundlag af forskellen mellem a) fondens budgetterede indtægter i beregningsperioden fra øremærkede  

 arbejdsmarkedsbidrag ved uændrede bidragssatser tillagt fondens andre  

 indtægter, ekskl. eventuelle overførsler fra staten og b) fondens budgetterede udgifter i beregningsperioden.
 Stk. 4. Reguleringsbehovet dækkes således:
a) en tredjedel dækkes gennem ændringer af bidragssatsen for  

 lønmodtagerbidraget og de selvstændige erhvervsdrivendes bidrag.
Hvis  

 reguleringsbehovet er negativt, nedsættes satsen for lønmodtagerbidraget og  

 de selvstændige erhvervsdrivendes bidrag.
Bidragssatserne kan ikke være  

 negative, b) en tredjedel dækkes gennem ændringer af bidragssatsen for  

 arbejdsgiverbidraget.
Hvis reguleringsbehovet er negativt, nedsættes  

 arbejdsgiverbidraget.
Bidragssatsen kan ikke være negativ, c) en tredjedel ved ændringer af statens overførsel til fonden.
Stk. 5. For Dagpengefonden sker regulering tidligst for den  

 beregningsperiode, hvor der i henhold til budgettet ikke er behov for  

 overførsler fra staten til fonden.
For Aktiveringsfonden og for  

 Sygedagpengefonden sker regulering første gang for beregningsperioden 1995.
 Stk. 6. Finansministeren fastsætter nærmere regler om  

 reguleringen.
Bidragspligt og bidragsgrundlag § 7. For lønmodtagerbidraget påhviler bidragspligten:
a) personer, der har lønindkomst m.v. fra beskæftigelse udført her i  

 landet eller fra beskæftigelse udført i udlandet for en arbejdsgiver her i  

 landet, b) personer, der modtager fratrædelsesgodtgørelser, efterbetalinger og  

 pensionslignende ydelser m.v. fra en arbejdsgiver her i landet, c) personer, der er skattepligtige efter kildeskattelovens § 1 af  

 vederlag, honorarer eller anden indkomst for personligt arbejde her i landet  

 uden for tjenesteforhold, som ikke kan henføres til selvstændig  

 erhvervsvirksomhed.
 Stk. 2. For arbejdsgiverbidraget påhviler bidragspligten  

 arbejdsgivere her i landet, der har ansatte omfattet af stk. 1.
 Stk. 3. For bidraget for selvstændige erhvervsdrivende påhviler  

 bidragspligten personer, som er hjemmehørende og driver selvstændig  

 erhvervsvirksomhed her i landet, samt personer, der er hjemmehørende i  

 udlandet og driver selvstændig erhvervsvirksomhed med fast driftssted her i  

 landet.
 Stk. 4. Personer, som er omfattet af De Europæiske Fællesskabers  

 forordninger om social sikring for arbejdstagere, selvstændige  

 erhvervsdrivende og deres familiemedlemmer, der flytter inden for  

 Fællesskabet, er dog kun bidragspligtige efter stk. 1-3, i det omfang det  

 følger af forordningerne, at de pågældende er undergivet dansk lovgivning.
Stk. 5. Bidragspligt efter stk. 1-3 bortfalder, hvor dette for en  

 eller flere af de i §§ 2, 3 og 4 nævnte ydelser følger af en af Danmark  

 tiltrådt mellemfolkelig aftale.
Finansministeren fastsætter efter forhandling  

 med socialministeren nærmere regler for gennemførelsen af bortfaldet af  

 bidragspligt efter 1. pkt.
 § 8. For personer omfattet af lønmodtagerbidraget, jf. § 7, stk.  

 1, udgør bidragsgrundlaget:
a) vederlag i penge samt i forbindelse hermed ydet fri kost og logi for  

 personligt arbejde i tjenesteforhold, herunder løn, feriegodtgørelser,  

 honorarer, tantieme, provision, drikkepenge og lignende ydelser omfattet af  

 kildeskattelovens § 43, stk. 1, herunder vederlag, der med hjemmel i  

 kildeskattelovens § 45, stk. 1, er gjort til B-indkomst bortset, fra fri kost  

 og logi, b) personalegoder, der er gjort til A-indkomst med hjemmel i  

 kildeskattelovens § 43, stk. 2, c) indbetalinger, som arbejdsgiveren foretager til en ordning omfattet af  

 kapitel 1 i pensionsbeskatningsloven, jf. § 11, stk. 5, d) fratrædelsesgodtgørelser, efterbetalinger og pensionslignende ydelser  

 m.v., der udbetales af en tidligere arbejdsgiver, e) vederlag, honorarer eller anden indkomst for personligt arbejde her i  

 landet uden for ansættelsesforhold, som ikke kan henføres til selvstændig  

 erhvervsvirksomhed.
 § 9. For arbejdsgivere omfattet af arbejdsgiverbidraget, jf. § 7,  

 stk. 2, udgør bidragsgrundlaget vederlag i penge m.v. som nævnt i § 8, litra  

 a-d.
 Stk. 2. Foretager arbejdsgiveren indbetalinger, som ikke kan  

 henføres til den enkelte ansatte, til en pensionskasse omfattet af lov om  

 tilsyn med firmapensionskasser eller en pensionsfond godkendt efter  

 pensionsbeskatningslovens § 52, opgøres et særskilt bidragsgrundlag.
 § 10. For personer omfattet af bidraget for selvstændige  

 erhvervsdrivende, jf. § 7, stk. 3, udgør bidragsgrundlaget for selvstændige  

 erhvervsdrivende uden for virksomhedsordningen personlig indkomst vedrørende  

 selvstændig erhvervsvirksomhed, jf. personskattelovens § 3. Bidrag og præmier  

 til pensionsordninger m.v. i samme omfang som nævnt i  

 pensionsbeskatningslovens §§ 18 og 52 samt bidrag efter nærværende lov fragår  

 ikke ved opgørelsen af bidragsgrundlaget.
 Stk. 2. For selvstændige erhvervsdrivende, der anvender  

 virksomhedsordningen i virksomhedsskattelovens afsnit I, opgøres  

 bidragsgrundlaget som summen af overførsel fra virksomheden til den  

 skattepligtige hidrørende fra virksomhedens skattepligtige overskud med  

 fradrag af kapitalafkast efter virksomhedsskattelovens § 7, og af overførsel  

 af beløb fra virksomhedens konto for opsparet overskud med tillæg af den  

 hertil svarende virksomhedsskat til den skattepligtige.
§ 11. For bidragsgrundlag, der skal opgøres efter § 8, litra a og  

 b, opgør arbejdsgiveren ved enhver udbetaling af løn, vederlag, honorarer  

 m.v. bidragsgrundlaget og beregner bidragets størrelse, jf. dog stk. 2 og 3.  

 Personalegoder omfattet af § 8, litra b, indgår i bidragsgrundlaget med de  

 værdier, som indgår i grundlaget for A-skattetræk.
Arbejdsgiveren giver den  

 ansatte meddelelse om bidragets størrelse.
 Stk. 2. Indbetalinger, der ikke kan henføres til den enkelte  

 ansatte, som en arbejdsgiver foretager til en pensionskasse omfattet af lov  

 om tilsyn med firmapensionskasser, eller til en hjælpe- og  

 understøttelsesfond efter reglerne i pensionsbeskatningslovens § 52, indgår i  

 bidragsgrundlaget efter stk. 1.
 Stk. 3. For følgende indkomstarter skal arbejdsgiveren ikke opgøre  

 et bidragsgrundlag:
a) løn m.v., der ydes ved aftjening af civil værnepligt, b) løn m.v. til hushjælp og anden medhjælp i privat husholdning, når  

 arbejdsgiveren eller dennes ægtefælle ikke ved opgørelsen af den  

 skattepligtige indkomst kan fradrage nogen del af den løn, der udbetales til  

 den pågældende, c) vederlag, der ydes fra en forening, for arbejde udført for foreningen  

 som led i dennes skattefri virksomhed, når det samlede årlige vederlag, der  

 af foreningen udbetales til den pågældende, ikke overstiger 1.500 kr.
 Stk. 4. For personer omfattet af § 7, stk. 1, litra a, for hvilke  

 arbejdsgiveren efter stk. 3 ikke opgør et bidragsgrundlag, opgør de statslige  

 told- og skattemyndigheder på grundlag af de oplysninger, der er lagt til  

 grund ved skatteansættelsen, bidragsgrundlaget og bidragets størrelse.
Stk. 5. For indbetalinger som nævnt i § 8, litra c, opgør  

 pensionskassen, herunder Arbejdsmarkedets Tillægspension,  

 livsforsikringsselskabet eller pengeinstituttet, på grundlag af  

 arbejdsgiverens oplysninger om bidragspligtige beløb, bidragsgrundlaget og  

 beregner bidragets størrelse.
Pensionsinstituttet giver for hvert kalenderår  

 oplysning til den bidragspligtige om bidragenes størrelse for året.
Stk. 6. For personer omfattet af § 8, litra d, opgør den  

 virksomhed eller lignende, der foretager udbetaling, bidragsgrundlaget og  

 beregner bidragets størrelse.
Den udbetalende virksomhed eller lignende giver  

 den bidragspligtige oplysning om bidragets størrelse.
 Stk. 7. Selvstændige erhvervsdrivende omfattet af § 7, stk. 3,  

 skal senest samtidig med udløbet af fristen for indgivelse af selvangivelse  

 opgøre bidragsgrundlaget og bidragets størrelse og angive det til de  

 statslige told- og skattemyndigheder, jf. dog § 12.
 Stk. 8. For personer omfattet af § 7, stk. 1, litra c, opgør de  

 statslige told- og skattemyndigheder på grundlag af de oplysninger, der er  

 lagt til grund ved skatteansættelsen, bidragsgrundlaget og beregner bidragets  

 størrelse.
 Stk. 9. Arbejdsgivere omfattet af § 7, stk. 2, opgør  

 bidragsgrundlag af vederlag i penge m.v. til den ansatte som nævnt i § 8,  

 litra a-d, og et særskilt bidragsgrundlag for indbetalinger til et  

 pensionsinstitut som nævnt i § 9, stk. 2.
 Stk. 10. Den, der efter stk. 1, 5 og 6, opgør bidragsgrundlag, er  

 pligtig til at indeholde bidrag.
Opkrævning m.v. af bidrag § 12. For personer omfattet af § 10 opkræves løbende foreløbige  

 arbejdsmarkedsbidrag.
De foreløbige arbejdsmarkedsbidrag skal for den enkelte  

 bidragspligtige så vidt muligt svare til arbejdsmarkedsbidragene efter § 11,  

 stk. 7.
 Stk. 2. De foreløbige arbejdsmarkedsbidrag modregnes i  

 arbejdsmarkedsbidragene efter § 11, stk. 7.
 Stk. 3. § 13, stk. 6, 2.-4. pkt. finder tilsvarende anvendelse på  

 foreløbige arbejdsmarkedsbidrag.
 Stk. 4. Skatteministeren fastsætter efter forhandling med  

 finansministeren de nærmere regler om beregningen og opkrævningen af  

 foreløbige arbejdsmarkedsbidrag efter stk. 1.
§ 13. Indeholdt bidrag efter § 11, stk. 1 og 6, forfalder til  

 betaling den 1. i den følgende kalendermåned med sidste rettidige  

 betalingsdag den 10. i forfaldsmåneden.
Bidraget indbetales til de statslige  

 told- og skattemyndigheder.
Stk. 2. Bidrag af pensionsindbetalinger, som en pensionskasse m.v.  

 efter § 11, stk. 5, har indeholdt, forfalder til betaling den 1. i den  

 følgende kalendermåned med sidste rettidige betalingsdag den 10. i  

 forfaldsmåneden.
Bidraget indbetales til de statslige told- og  

 skattemyndigheder.
Stk. 3. Bidrag efter § 11, stk. 4 og 8, forfalder til betaling den  

 1. efter den kalendermåned, hvor de statslige told- og skattemyndigheder har  

 givet den bidragspligtige meddelelse om bidraget, med sidste rettidige  

 betalingsdag den 10. i forfaldsmåneden.
Bidrag efter § 11, stk. 7, forfalder  

 til betaling samtidig med fristen for den bidragspligtiges indgivelse af  

 selvangivelsen med sidste rettidige betalingsdag den 10. i den følgende  

 kalendermåned.
Bidraget indbetales til de statslige told- og  

 skattemyndigheder.
Stk. 4. Bidrag opgjort efter § 11, stk. 9, forfalder til betaling  

 den 1. i den følgende kalendermåned med sidste rettidige betalingsdag den 10.  

 i forfaldsmåneden.
Bidraget indbetales til de statslige told- og  

 skattemyndigheder.
 Stk. 5. Falder den sidste rettidige betalingsdag på en helligdag,  

 lørdag eller søndag, forlænges fristen til den følgende hverdag.
Stk. 6. Betales bidrag efter stk. 1 og 2 ikke rettidigt, skal der  

 betales 1,3 pct. i månedlig rente for hver påbegyndt måned fra forfaldsdagen.  

 Betales bidrag efter stk. 3 og 4 ikke rettidigt, skal der betales 1 pct. i  

 månedlig rente for hver påbegyndt måned fra forfaldsdagen.
Renten kan ikke  

 fratrækkes ved opgørelsen af den skattepligtige indkomst.
Der betales et  

 gebyr på 65 kr. for erindringsskrivelser vedrørende indeholdelsespligtiges  

 manglende indbetaling af sådanne beløb.
 Stk. 7. Skatteministeren kan efter forhandling med  

 finansministeren fastsætte regler om foreløbige fastsættelser for  

 indeholdelsespligtige som nævnt i § 11. Der skal betales et gebyr på 150 kr.  

 for en sådan foreløbig fastsættelse.
Stk. 8. Bidragsbeløb, bortset fra foreløbige beløb efter § 12,  

 under 100 kr. for personer som nævnt i § 7, stk. 1, litra c, og stk. 3,  

 opkræves ikke.
Bestemmelsen finder tilsvarende anvendelse for personer  

 omfattet af § 7, stk. 1, litra a, når arbejdsgiveren ikke er  

 indeholdelsespligtig.
 § 14. De statslige told- og skattemyndigheder har, hvis det  

 skønnes nødvendigt, til enhver tid mod behørig legitimation uden retskendelse  

 adgang til at foretage kontrol og efterse regnskabsmateriale m.v. om  

 opgørelse af bidragsgrundlag m.v. hos bidragspligtige omfattet af § 7, stk. 2  

 og 3, og indeholdelsespligtige som nævnt i § 11, stk. 10.
 Stk. 2. De bidragspligtige og indeholdelsespligtige skal være de  

 statslige told- og skattemyndigheder behjælpelig ved eftersyn nævnt i stk. 1.
 Stk. 3. Materialet nævnt i stk. 1 skal efter anmodning udleveres  

 eller indsendes til de statslige told- og skattemyndigheder.
 Stk. 4. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 Stk. 5. De kommunale skatteforvaltninger skal give de statslige  

 told- og skattemyndigheder oplysning om forhold af betydning for kontrollen  

 af bidrag og bidragspligtige, som de under den skattemæssige kontrol bliver  

 opmærksom på.
§ 15. Er der ikke sket indeholdelse af bidrag efter § 11, stk. 1,  

 5 eller 6, eller er indeholdelse sket med et for lavt beløb, skal den  

 bidragspligtige straks indbetale det manglende beløb til de statslige told-  

 og skattemyndigheder.
Det samme gælder, såfremt der af anden indkomst er sket  

 betaling af bidrag med et for lavt beløb.
Er der indbetalt bidrag med et for  

 stort beløb, udbetales beløbet til den bidragspligtige.
Skatteministeren kan  

 efter forhandling med finansministeren fastsætte regler for tilbagebetaling  

 og forrentning af sådanne beløb.
 Stk. 2. Den, der undlader at opfylde sin pligt til at indeholde  

 bidrag efter § 11 eller indeholder dette med et for lavt beløb, er over for  

 de statslige told- og skattemyndigheder umiddelbart ansvarlig for betaling af  

 manglende beløb, medmindre den pågældende godtgør, at der ikke er udvist  

 forsømmelighed ved iagttagelse af bestemmelserne i denne lov.
 Stk. 3. Ubetalte bidrag og rentebeløb kan inddrives ved  

 indeholdelse i løn m.v. hos bidragspligtige eller indeholdelsespligtige efter  

 reglerne for inddrivelse af personlige skatter i kildeskatteloven.  

 Skatteministeren kan efter forhandling med finansministeren fastsætte nærmere  

 regler om fremgangsmåden i forbindelse med lønindeholdelse, herunder om straf  

 af bøde for overtrædelse af reglerne.
 Stk. 4. Bidragsbeløb, som ikke betales rettidigt, inddrives  

 tillige med renter og gebyrer efter reglerne i lov om inddrivelse af skatter  

 og afgifter m.v.
Klagebestemmelser § 16. Finansministeren kan efter forhandling med skatteministeren  

 fastsætte bestemmelser om adgangen til at klage over afgørelser efter denne  

 lov.
 Stk. 2. Finansministeren kan efter forhandling med  

 skatteministeren bestemme, at afgørelser, der er truffet af Told- og  

 Skattestyrelsen, ikke kan indbringes for højere administrativ myndighed.
 Stk. 3. Finansministeren kan på eget initiativ tage en afgørelse,  

 der er truffet af Told- og Skattestyrelsen, op til en nærmere undersøgelse og  

 afgørelse.
 Stk. 4. Finansministeren kan fastsætte regler om, at afgørelser  

 efter § 7, stk. 4, træffes af vedkommende kommunalbestyrelse, hvis afgørelse  

 kan indbringes for det i § 17 omhandlede nævn.
§ 17. Finansministeren nedsætter et nævn bestående af 5 medlemmer.  

 Nævnets formand skal opfylde de almindelige betingelser for at blive udnævnt  

 til dommer.
Et medlem udpeges af skatteministeren, et medlem udpeges af  

 socialministeren, et medlem udpeges af arbejdsministeren og et medlem udpeges  

 af finansministeren.
Finansministeren beskikker formanden.
Medlemmerne  

 beskikkes og udpeges for 3 år ad gangen.
 Stk. 2. Nævnet har, jf. dog stk. 6, den endelige administrative  

 afgørelse af:
a) spørgsmål om bidragspligt efter § 7, b) spørgsmål om bidragsgrundlag efter §§ 8 og 9.
 Stk. 3. Nævnet fastsætter selv sin forretningsorden.
Stk. 4. Der betales et gebyr på 300 kr. for nævnets behandling af  

 klager.
Finansministeren kan fastsætte nærmere regler om gebyret.
 Stk. 5. Får klageren helt eller delvist medhold, tilbagebetales  

 gebyret.
 Stk. 6. Klager over spørgsmål i henhold til § 7, stk. 1, litra c,  

 og stk. 3, sker efter reglerne i skattestyrelseslovens kapitel 3.
 Straffebestemmelser m.v.
§ 18. Med bøde straffes den, der forsætligt eller ved grov  

 uagtsomhed a) afgiver urigtige eller vildledende oplysninger om bidragsgrundlaget, b) undlader indeholdelse af bidrag, eller c) undlader rettidig indbetaling af indeholdte bidrag.
 Stk. 2. Er forholdet begået med forsæt til at unddrage staten  

 bidrag, eller foreligger der i øvrigt skærpende omstændigheder, kan straffen  

 stige til hæfte eller fængsel i indtil 2 år.
Stk. 3. Er en lovovertrædelse begået af et aktieselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
 Stk. 4. I forskrifter, der af finansministeren eller  

 skatteministeren udstedes i medfør af loven, kan der fastsættes straf af bøde  

 for overtrædelse af bestemmelser i forskrifterne.
 § 19. Ransagning kan ske i sager om overtrædelse af bestemmelserne  

 i denne lov og bestemmelser udstedt i medfør af loven i overensstemmelse med  

 retsplejelovens regler herom.
 § 20. Såfremt overtrædelsen ikke skønnes at ville medføre højere  

 straf end bøde, kan finansministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 stedfunden vedtagelse inddrevet eller afsonet, bortfalder videre forfølgning.
 § 21. Skatteministeren kan efter forhandling med finansministeren  

 fastsætte nærmere bestemmelser om lovens administration, herunder regler om  

 registrering af indeholdelsespligtige og bidragspligtige,  

 regnskabsaflæggelse, indberetning og indbetaling til de statslige told- og  

 skattemyndigheder, oplysningspligt over for de statslige told- og  

 skattemyndigheder, samt om de statslige told- og skattemyndigheders  

 foretagelse af nødvendig kontrol.
Ikrafttrædelses- og overgangsbestemmelser § 22. Loven træder i kraft dagen efter bekendtgørelsen i  

 Lovtidende.
 Stk. 2. For bidragspligtige omfattet af § 7, stk. 1, litra a og b,  

 har loven virkning for modtaget løn, vederlag m.v. fra den 1. januar 1994.
 Stk. 3. For bidragspligtige omfattet af § 7, stk. 1, litra c, og  

 stk. 3, har loven virkning fra og med indkomståret 1994. For bidragspligtige,  

 hvis indkomstår 1994 er startet før den 1. januar 1994, har loven dog først  

 virkning fra og med indkomståret 1995.
 Stk. 4. For bidragspligtige omfattet af § 7, stk. 2, har loven  

 virkning fra den 1. januar 1994. For indbetalinger efter § 11, stk. 2, har  

 loven virkning fra den 1. januar 1994.
 § 23. Lov om en Arbejdsmarkedsuddannelsesfond, jf.  

 lovbekendtgørelse nr. 2 af 1. januar 1993, ophæves den 1. januar 1994.  

 Efterregulering som følge af ændringer i antallet af fuldtidsbeskæftigede og  

 de regnskabsmæssigt konstaterede udgifter til arbejdsmarkedsuddannelser i  

 1992 og 1993 efter de hidtil gældende regler indgår dog i  

 beregningsgrundlaget for fastsættelsen af bidrag, jf. § 3, stk. 2.
 Stk. 2. Lønmodtagerbidrag til Arbejdsmarkedsuddannelsesfonden  

 efter de hidtil gældende regler opkræves sidste gang med følgende  

 forfaldsdatoer:
a) den 1. marts 1994 for arbejdsgivere, der er registreret efter  

 merværdiafgiftsloven (momsloven) eller lov om afgift af lønsum m.v., b) den 1. april 1994 for bidrag, der ikke kan modregnes i kompensation, c) den 1. april 1994 for arbejdsgivere, der ikke er registreret efter  

 merværdiafgiftsloven (momsloven) eller lov om afgift af lønsum m.v., d) den 1. januar 1994 for offentlige arbejdsgivere.
Stk. 3. Ubetalte lønmodtagerbidrag opkræves i 1994 efter de  

 hidtidige regler.
Pr. 1. januar 1995 overgår restancer, herunder de påløbne  

 renter og omkostninger, til inddrivelse af Kongeriget Danmarks Hypotekbank.  

 Hypotekbanken kan inddrive skyldige beløb ved indeholdelse i løn m.v. hos den  

 arbejdsgiver, som skulle have tilbageholdt lønmodtagerens bidrag ved  

 lønudbetalingen efter reglerne om inddrivelse af personlige skatter i  

 kildeskatteloven.
 § 24. Loven gælder ikke for Færøerne og Grønland.
Bemærkninger til lovforslaget Almindelige bemærkninger Lovforslaget fremsættes som led i regeringens forslag om strukturreformer  

 og beskæftigelsesfremmende initiativer.
1. Arbejdsmarkedsfondenes formål og styrelse I lovforslaget forslås det at udskille statens udgifter til  

 arbejdsmarkedet i tre enheder og at finansiere disse enheders aktiviteter  

 helt eller delvis med øremærkede arbejdsmarkedsbidrag.
Hensigten er at  

 synliggøre statens udgifter til arbejdsmarkedsformål for lønmodtagere,  

 selvstændige og arbejdsgivere med henblik på at fremme en forbedring af  

 arbejdsmarkedets strukturer.
 Til formålet oprettes tre arbejdsmarkedsfonde:
- en fond til finansiering af arbejdsløshedsdagpenge, efterløn og  

 overgangsydelse, m.v. (Dagpengefonden), - en fond til finansiering af den aktive arbejdsmarkedspolitik, herunder  

 uddannelsesorlov, samt efter- og videreuddannelse (Aktiveringsfonden), - en fond til finansiering af syge- og barselsdagpenge samt udgifter til  

 orlovsordninger bortset fra uddannelsesorlov (Sygedagpengefonden).
 Dagpengefonden dækker af indtægterne statens udgifter:
 - efter § 79 i lov om arbejdsløshedsforsikring m.v. (efterløn, dagpenge  

 samt overgangsydelse).
 Aktiveringsfonden dækker af indtægterne statens udgifter til:
- en aktiv arbejdsmarkedspolitik (løntilskud, uddannelsesydelse m.v.), - afholdelse af aktiviteter i henhold til voksenuddannelsespuljen, - drift og etablering af arbejdsmarkedsuddannelser, herunder  

 deltagergodtgørelse, jf. lov om arbejdsmarkedsuddannelser og lov om  

 arbejdsmarkedsuddannelsescentre, - statens udgifter til afløb i 1994 til de midlertidige ordninger  

 vedrørende forældreorlov og orlov til uddannelse (i medfør af den politiske  

 aftale af 8. maj 1992).
- udbetaling af orlovsydelse til personer, der ønsker orlov til  

 uddannelse, jf. lov om orlov, - åben uddannelse og voksenuddannelsesstøtte.
 Sygdagpengefonden dækker af indtægterne statens udgifter til:
- dagpenge ved sygdom eller fødsel, - orlovsydelse til personer, der ønsker orlov til børnepasning eller  

 sabbat, jf. lov om orlov.
I fondene samles beslægtede udgifter gruppevis og finansieres under et af  

 øremærkede arbejdsmarkedsbidrag og fondens øvrige indtægter.
Herved skabes  

 der en egnet ramme for parternes rådgivning af de ansvarlige ministre om  

 udgiftsprioriteringen på områderne.
Fondene bestyres af finansministeren.
Bestyrelsen af fondene omfatter  

 samtlige indtægter til fondene.
Udgifterne til de aktiviteter, fondenes  

 indtægter dækker, reguleres i de respektive love og via det enkelte  

 ministerområdes ordinære finanslovsparagraffer.
Som noget nyt skal Landsarbejdsrådet afgive udtalelse til  

 arbejdsministeren om en række af de udgifter, der lægges til grund ved  

 fastsættelsen af de tre bidragssatser.
Dette sker i forlængelse af  

 Landsarbejdsrådets medvirken ved tilrettelæggelsen af  

 arbejdsmarkedsindsatsen, hvor rådet afgiver indstilling til arbejdsministeren  

 om planlægningen og prioriteringen af arbejdsmarkedsindsatsen, jf. lovforslag  

 om en aktiv arbejdsmarkedspolitik.
På tilsvarende vis skal Uddannelsesrådet for Arbejdsmarkedsuddannelserne,  

 for så vidt angår efter- og videreuddannelsen under Arbejdsministeriets  

 område, afgive indstilling til arbejdsministeren om de udgifter, der indgår  

 ved fastsættelsen af bidragssatsen til Aktiveringsfonden.
Dette sker udover  

 den indstilling om udgifterne og udgiftsanvendelsen, som Uddannelsesrådet  

 afgiver til arbejdsministeren i henhold til lovforslaget om  

 arbejdsmarkedsuddannelser.
 På samme måde som for Dagpengefonden indstiller Landsarbejdsrådet og  

 Uddannelsesrådet for Arbejdsmarkedsuddannelserne vedrørende  

 Aktiveringsfonden, mens Dagpengeudvalget og Landsarbejdsrådet indstiller  

 vedrørende Sygedagpengefonden.
2. Arbejdsmarkedsfondenes indtægter Med henblik på finansiering af de tre arbejdsmarkedsfonde indføres  

 øremærkede arbejdsmarkedsbidrag.
Der fastsættes bidrag, til hver enkelt af de  

 tre arbejdsmarkedsfonde.
Bidragene opkræves af et bredt grundlag og afregnes endeligt i så vidt  

 omfang som muligt.
Hermed begrænses omfanget af efterfølgende reguleringer,  

 som f.eks. sker i indkomstskattesystemet.
Bidragene opkræves med en  

 procentsats af bidragsgrundlaget.
Bidragssatserne fastsættes ved lov.
Arbejdsgiverne, lønmodtagerne og de selvstændige erhvervsdrivende betaler  

 bidrag til hver af de 3 fonde.
Arbejdsgivernes bidragssats er 0,0 pct. til  

 hver af de 3 fonde i 1994. Lønmodtagernes og de selvstændiges bidragssats er  

 0,9 pct. til Dagpengefonden, 2,3 pct. til Aktiveringsfonden og 1,8 pct. til  

 Sygedagpengefonden i 1994. Bidragene til hver af de 3 fonde opkræves samlet,  

 således at der i 1994 i alt opkræves 0,0 pct. for arbejdsgiverne og 5,0 pct.  

 for lønmodtagerne og de selvstændige.
 For den samlede periode, hvor ordningen indfases, forventes følgende  

 bidragssatser, jf. tabel 1 , idet bidragssatserne til aktivering m.v.  

 og til sygedagpenge m.v. vil afvige fra det anførte, hvis udgiftsbehovet  

 ændrer sig i forhold til det budgetterede 1994-niveau.
Tabel 1. Øremærkede arbejdsmarkedsbidrag til de tre  

 arbejdsmarkedsfonde, 1994-98 (* 1) Bidragssatserne til aktivering m.v. og til sygedagpenge m.v. vil  

 afvige fra det anførte, hvis udgiftsbehovet ændrer sig i forhold til det  

 budgetterede 1994-niveau.
Indfasningen af de øremærkede arbejdsmarkedsbidrag er afstemt med den  

 omlægning af skattesystemet, som regeringen foreslår.
Da bidragene fastsættes  

 under hensyntagen til udgiftsudviklingen, vil der kunne ske mindre ændringer  

 i de forudsatte bidragssatser i oversigten.
Dagpengefonden indføres gradvist.
For finansåret 1994 fastsættes bidraget  

 for lønmodtagere og selvstændige erhvervsdrivende til 0,9 pct. af  

 bidragsgrundlaget.
Der sker herefter en årlig optrapning indtil bidraget er  

 fuldt indført.
Ved uændret ledighed forudsættes bidraget optrappet til 4,5  

 pct. for finansåret 1998, hvor lønmodtagere og selvstændige bidrager med 3,9  

 pct. og arbejdsgivere med 0,6 pct.
 Der sker fuld indfasning af de øremærkede arbejdsmarkedsbidrag til  

 aktivering og sygedagpenge i 1994, således at udgifterne på disse områder er  

 fuldt finansieret af øremærkede arbejdsmarkedsbidrag og andre bidrag fra  

 arbejdsmarkedets parter allerede fra starten.
De tre fonde udskilles på særskilte indtægtskonti på en selvstændig  

 paragraf på finansloven.
Her opføres endvidere eksisterende  

 finansieringsbidrag, som videreføres.
Det er indtægter fra  

 A-kassekontingenter, selvstændiges og forsikrede arbejdsgiveres  

 forsikringsbidrag til sygeforsikringsordning og arbejdsgiverbidrag via  

 tillægsmomsen og lønsumsafgiften til arbejdsløshedsforsikringen.  

 Arbejdsgivernes bidrag via tillægsmomsen og lønsumsafgiften til AUD (1,6  

 mia.kr. i 1994) omlægges til et bidrag til aktivering.
Dette bidrag reguleres  

 årligt for lønudviklingen.
Uden for finansloven bidrager arbejdsgiverne med yderligere finansiering.  

 Arbejdsgiverne betaler således dagpenge for de to første ledighedsdage og  

 dagpenge i de første 2 uger af hver sygeperiode.
Offentlige arbejdsgivere  

 betaler sygedagpenge så længe, ansættelsesforholdet består, dog mindst 2  

 uger.
De udgifter, som skal dækkes af bidrag m.v., opføres som hidtil under de  

 pågældende ressortministerier, hvorunder udgiftsområdet hører.
Der anføres i  

 anmærkningerne til den nye finanslovsparagraf samlede oversigter over  

 indkomne midler, deres anvendelse og beregningen af bidragenes størrelse.
Af  

 oversigterne vil også fremgå den finansiering, som påhviler statskassen i de  

 enkelte år.
 Summen af øremærkede arbejdsmarkedsbidrag, jf. tabel 1, fordeler sig på  

 lønmodtagerbidrag, selvstændige erhvervsdrivendes bidrag og  

 arbejdsgiverbidrag, jf. tabel 2 .
Tabel 2. Indfasningen af de øremærkede arbejdsmarkedsbidrag,  

 1994-98 (* 1) Indfasningen af arbejdsgiverbidragene må i øvrigt ses i sammenhæng  

 med den øvrige arbejdsgiverfinansiering af arbejdsmarkedsordningerne.
3. Udmålingen af de øremærkede arbejdsmarkedsbidrag Det øremærkede arbejdsmarkedsbidrag foreslås for lønmodtagere og  

 selvstændige erhvervsdrivende beregnet på følgende grundlag:
Lønmodtagere skal betale et samlet øremærket arbejdsmarkedsbidrag  

 af lønnen, hvori indgår indbetalinger til pensionsordninger, herunder ATP,  

 oprettet som led i aftale med arbejdsgiveren.
Bidraget indføres fra den 1.  

 januar 1994 med 5 pct.
 Lønmodtageres øremærkede arbejdsmarkedsbidrag beregnes og indbetales  

 løbende af arbejdsgiverne opgjort på grundlag af lønnen, dog med fradrag for  

 pensionsindbetalinger til ordninger oprettet i et ansættelsesforhold, jf.  

 nedenfor om pensionsinstitutters beregning og indbetaling af bidraget af  

 sådanne pensionsindbetalinger.
Udbetalinger af sygedagpenge og arbejdsløshedsdagpenge og andre  

 overførselsindkomster optjenes ikke som led i et ansættelsesforhold og indgår  

 dermed ikke i bidragsgrundlaget.
Det samme gælder for renteindtægter,  

 udbytter m.v.
 Som nævnt foran er indbetalinger, som arbejdsgiveren foretager til en  

 pensionsordning for de ansatte, til et pensionsinstitut, efter lovforslaget  

 bidragspligtige for lønmodtageren på linje med løn.
 Det foreslås, at pensionsinstituttet (pensionskasser,  

 livsforsikringsselskaber, pengeinstitutter, ATP m.v.) skal beregne og  

 indbetale det øremærkede arbejdsmarkedsbidrag af de pågældende  

 pensionsindbetalinger bl. a. for at lette arbejdsgiverens administration af  

 ordningen.
 Indbetalinger, som en arbejdsgiver foretager til et pensionsinstitut, der  

ikke kan henføres til den ansatte, skal arbejdsgiveren også medregne i  

 bidragsgrundlaget.
 Når pensionsindbetalingerne reduceres med det øremærkede  

 arbejdsmarkedsbidrag, vil det på længere sigt føre til et tilsvarende fald i  

 den udbetalte pension.
 Faldet i pensionen modsvares imidlertid af, at der ikke beregnes  

 øremærkede arbejdsmarkedsbidrag ved udbetalingen af pensionen, således at den  

 disponible indkomst på udbetalingstidspunktet opretholdes.
 For tjenestemænd indbetales der ikke noget pensionsbidrag, og der er  

 hermed heller ikke noget grundlag for beregning af øremærkede  

 arbejdsmarkedsbidrag i forbindelse med optjeningen af pensionsretten.  

 Balancen i forhold til andre lønmodtagere med hensyn til beregningen af  

 øremærkede arbejdsmarkedsbidrag af pensionsopsparing sikres ved at gennemføre  

 de ændringer i tjenestemandspensionen, som er foreslået i forslag til lov om  

 ændring af tjenestemandspensionsloven, som regeringen fremsætter samtidig med  

 nærværende lov.
 For så vidt angår personalegoder foreslås det, at kost og logi, der har  

 status af A-indkomst og værdiansættes efter standardsatser, indgår i  

 bidragsgrundlaget, og at bidrag heraf beregnes og indbetales på linje med  

 bidrag af anden løn.
 I det omfang og i takt med, at værdien af øvrige personalegoder ved lov  

 eller af skatteministeren fastsættes efter standardiserede regler og gøres  

 til A-indkomst, inddrages de i bidragsgrundlaget på samme måde som almindelig  

 løn.
Selvstændige erhvervsdrivende skal betale et øremærket  

 arbejdsmarkedsbidrag af den del af overskud af virksomhed, der medregnes til  

 den personlige indkomst.
Bidragssatsen er identisk med satsen for  

 lønmodtagere.
I det omfang den selvstændige erhvervsdrivende herudover  

 modtager lønindkomst, honorarer m.v., omfattes denne af bidragspligten som  

 for lønmodtagere.
 Bidragsgrundlaget for selvstændige erhvervsdrivende, der beskattes efter  

 personskatteloven, udgøres af den personlige indkomst uden fradrag af  

 erhvervsrenteudgifter.
For selvstændige erhvervsdrivende, der er omfattet af virksomhedsordningen  

 foreslås det, at bidragsgrundlaget udgøres af den personlige indkomst fra  

 virksomheden.
Det vil sige, at alene overskud, der hæves, omfattes af  

 bidragspligten.
 For erhvervsdrivende, der anvender kapitalafkastordningen, er  

 bidragsgrundlaget den personlige indkomst efter det skematiske fradrag for  

 erhvervsrenteudgifter.
Det foreslås, at afsluttende beregning og opkrævning af selvstændige  

 erhvervsdrivendes øremærkede arbejdsmarkedsbidrag, skal ske på grundlag af  

 den erhvervsdrivendes selvangivelse.
Det vil sige, at bidragsgrundlaget først  

 kan opgøres, og bidraget endeligt afregnes, efter afslutningen af  

 indkomståret og i forbindelse med indgivelse af selvangivelsen.
Der vil dog  

 blive indført en a conto ordning for foreløbig betaling af de selvstændiges  

 bidrag.
Efter det af skatteministeren samtidig hermed fremsatte lovforslag vil der  

 for lønmodtageren være bortseelsesret for det af arbejdsgiveren på vegne af  

 lønmodtageren indeholdte bidrag ved opgørelsen af den skattepligtige  

 personlige indkomst.
Det betyder i realiteten, at bidraget fragår ved  

 opgørelsen af lønmodtagerens personlige indkomst.
Tilsvarende gælder det af  

 pensionsinstitutter m.fl. afregnede bidrag af pensionsindbetalinger.
 For selvstændige erhvervsdrivende, modtagere af honorarer m.v. og  

 lønmodtagere, hvor arbejdsgiveren ikke indeholder bidrag af lønnen, gælder  

 der fradragsret for det betalte bidrag i den personlige indkomst.
Arbejdsgivere skal betale øremærkede arbejdsmarkedsbidrag af den samlede  

 lønsum.
Arbejdsgiverens indbetalinger til pensionsordninger, herunder ATP for  

 de ansatte, medregnes i den samlede lønsum.
 Arbejdsgivere har fradrag for eget bidrag som en driftsomkostning.
 Det foreslåede arbejdsmarkedsbidrag har en sådan karakter, at det er  

 omfattet af Grundlovens § 43, hvorefter ingen skat kan pålægges, forandres  

 eller ophæves uden ved lov.
Det foreslås, at administrationen af opkrævning, kontrol og inddrivelse  

 m.v. af bidraget varetages af de statslige told- og skattemyndigheder.
Af  

 praktiske grunde knyttes opkrævning, kontrol og inddrivelse m.v. så tæt som  

 muligt til den administration, som de statslige told- og skattemyndigheder  

 har opbygget vedrørende opkrævning, kontrol og inddrivelse m.v. af skatter.
4. Regulering af satsen for de øremærkede arbejdsmarkedsbidrag Der reguleres for ændringer som følge af budgetterede udgifts- og  

 indtægtsændringer.
Reguleringen fordeles med 1/3 til arbejdsgiverne, 1/3 til  

 lønmodtagerne og de selvstændige samt 1/3 til staten.
Denne fordeling af  

 ændringer i de budgetterede indtægter og udgifter i forhold til den  

 foregående budgetperiode indgår ved fastsættelsen af bidragssatserne for  

 arbejdsgiverne, lønmodtagerne og de selvstændige erhvervsdrivende i hver af  

 fondene.
Der kan ikke fastsættes negative bidrag.
 For Dagpengefonden sker der tidligst regulering for budgetterede  

 ændringer fra det tidspunkt, hvor fonden finansieres uden midler fra staten.
 Bidraget for den kommende toårs budgetperiode fastsættes forud for  

 overenskomstafslutningerne d.v.s. inden udgangen af lige år.
 For Aktiveringsfonden og Sygedagpengefonden kan der ske  

 regulering for budgetterede ændringer første gang ved udarbejdelsen af  

 finansloven for 1995. Der anvendes 1/3-regulering for ændringer i forhold til  

 de vedtagne budgetter på finansloven for 1994.
Økonomiske konsekvenser I takt med indfasningen af de øremærkede arbejdsmarkedsbidrag vil  

 bruttoprovenuet stige fra 28,0 mia.kr. i 1994 til 48,0 mia.kr. i 1998 i  

 1994-niveau, jf. tabel 3 .
Tabel 3. Bruttoprovenu af øremærkede arbejdsmarkedsbidrag 1994-98.  

 Mia.kr. (skøn) Da der er fradrag i personlig indkomst for betalte øremærkede  

 arbejdsmarkedsbidrag, vil nettoprovenuet være noget mindre end  

 bruttoprovenuet som vist i oversigten.
I 1994 forventes et nettoprovenu på  

 12,6 mia.kr. fra de øremærkede arbejdsmarkedsbidrag og i 1998 et nettoprovenu  

 på 24,2 mia.kr.
Tabel 4. Bruttoprovenuet af øremærkede arbejdsmarkedsbidrag til de 3  

 arbejdsmarkedsfonde.
Mia.kr. (skøn) Fordelingen af bruttoprovenuet på de tre fonde afspejler den valgte takt,  

 hvormed de enkelte øremærkede arbejdsmarkedsbidrag fases ind, jf. tabel  

 4. Bidraget til Dagpengefonden trappes gradvis op, mens bidragene til  

 Aktiveringsfonden og Sygedagpengefonden indføres fuldt ud i 1994. Dette  

 forhold viser sig også i de finansieringsandele, som arbejdsmarkedsbidragene  

 udgør på de tre udgiftsområder, jf. tabel 5.
Tabel 5. Arbejdsmarkedsbidragenes finansieringsandele i de tre fonde  

 (skøn) (* 1) Beregningsteknisk forudsætning: uændret ledighed.
I Dagpengefonden stiger finansieringsandelen fra arbejdsmarkedsbidragene  

 til 51,3 pct. i 1998 under den beregningstekniske forudsætning, at ledigheden  

 er uændret.
Resten finansieres af medlemskontingenter, arbejdsgivernes bidrag  

 via tillægsmomsen og lønsumsafgiften samt af statskassen.
Hvis ledigheden  

 falder, øges arbejdsmarkedsbidragenes finansieringsandel, og statskassens  

 finansieringsandel falder.
For Aktiveringsfonden udgør bidragsfinansieringen 89,0 pct. fra 1994.  

 Resten finansieres af arbejdsgivernes bidrag via tillægsmomsen til  

 arbejdsmarkedsuddannelserne.
Der vil således ikke være skattefinansiering af  

 dette udgiftsområde fra 1994 ifølge forslaget.
For Sygedagpengefonden udgør bidragsfinansieringen 97,1 pct. fra 1994.  

 Resten finansieres af bidrag fra selvstændige og forsikrede arbejdsgivere til  

 sygeforsikring.
Kommunernes udgifter til sygedagpengene indgår ikke i denne  

 opgørelse.
Efter forslaget vil der ikke være skattefinansierede statsudgifter  

 på dette område fra 1994.
AUD-fondens bidragsindtægter bortfalder fra 1. januar 1994 med ophævelsen  

 af lov om en arbejdsmarkedsuddannelsesfond.
På Arbejdsministeriets finanslov  

 for 1993 er de budgetterede bidragsindtægter for AUD-fonden for 1994 opgjort  

 til 4,7 mia. kr. heraf udgør lønmodtagernes bidrag 3,1 mia.kr., mens de  

 resterende 1,6 mia. kr. er det af staten for arbejdsgiverne indbetalte AUD I  

 bidrag.
Administrative konsekvenser Ved beregningen af de administrative konsekvenser er det forudsat, at  

 administrationen af det lønafhængige bidrag fuldt ud integreres i de  

 nuværende skattesystemer.
Det medfører bl.a., at bidraget vil være angivet på  

 lønsedlen, herunder den årlige lønoplysningsseddel fra arbejdsgiveren.  

 Oplysninger om bidraget vil endvidere fremgå af årsopgørelsen fra  

 skattemyndighederne.
Ud fra en ressourcemæssig betragtning er det den mest  

 hensigtsmæssige og billigste løsning.
Forslaget om arbejdsmarkedsfonde skønnes under disse forudsætninger at  

 medføre engangsudgifter på ca. 26 mill. kr. i Skatteministeriet, hvoraf ca.  

 25 mill. kr. vedrører engangsudgifter til edb-udvikling.
Ca. 1 mill. kr.  

 vedrører en målrettet information af arbejdsgiverne.
Informationsindsatsen  

 over for borgerne vil ske integreret med den øvrige informationskampagne om  

 de totale omlægninger i skattesystemet.
Skatteministeriets udgifter er  

 indeholdt i forslaget om skatteomlægninger.
Udgifterne vil blive søgt  

 finansieret ved en særskilt bevilling til Skatteministeriet.
De årlige driftsomkostninger til edb skønnes at udgøre ca. 8 mill. kr.  

 Hertil kommer en arbejdsmæssig merbelastning på skønsmæssigt 60 årsværk.
De  

 hertil svarende udgifter samt edbudgifterne vil blive finansieret ved en  

 forøgelse af de årlige finanslovsbevillinger til Skatteministeriet.
 Der afholdes endvidere administrative udgifter til det nævn, som  

 finansministeren nedsætter i henhold til § 15. Samlet vil udgifterne til  

 nævnet, til oplysningsarbejde i forbindelse med indførelsen af  

 arbejdsmarkedsbidragene og administration af loven udgøre ca. 2 mill.kr. i  

 Finansministeriet.
 For så vidt angår de samlede administrative konsekvenser af lovforslagene  

 vedrørende skatteomlægningen henvises til de administrative bemærkninger i  

 skatteministerens samtidig hermed fremsatte forslag til lov om ændring af  

 personskatteloven og andre skattelove (Skatteomlægning).
Forslaget vil medføre et administrativt merarbejde for arbejdsgivere og  

 pensionsinstitutter, der efter lovforslaget skal indeholde bidraget.
For de  

 øvrige bidragspligtige, herunder selvstændige erhvervsdrivende, vil  

 lovforslaget ligeledes medføre en mindre administrativ merbelastning.
 Vedrørende de hidtidige AUD-bidrag, som opkræves af ATP, vil staten  

 fortsat have vise udgifter til dækning af ATP-husets  

 administrationsomkostninger i forbindelse med afviklingen af  

 AUD-opkrævningen.
Bemærkninger til de enkelte bestemmelser Til § 1 Væsentlige dele af de hidtidige statslige udgifter til  

 arbejdsmarkedsformål på arbejdsministerens, socialministerens og i et vist  

 omfang undervisningsministerens område overgår til finansiering med  

 øremærkede arbejdsmarkedsbidrag gennem tre adskilte statslige fonde:  

 Dagpengefonden, Aktiveringsfonden og Sygedagpengefonden.
Parterne gives indflydelse på fondenes aktiviteter og økonomi gennem ret  

 til udtalelse og indstilling til ressortministrene.
Partsindflydelsen sker  

 gennem Landsarbejdsrådet, Uddannelsesrådet for Arbejdsmarkedsuddannelserne og  

 Dagpengeudvalget.
Til § 2 De nuværende medlemsbidrag til arbejdsløshedsforsikringen bevares.
Der er  

 ikke forudsat ændringer i medlemsbidragenes størrelse.
Arbejdsgiverbidraget  

 vedrørende arbejdsløshedsforsikringen opkræves fortsat via tillægsmomsen og  

 lønsumsafgiften.
Endvidere opretholdes reglerne om arbejdsgivernes betaling  

 af dagpengegodtgørelse for de første ledighedsdage.
Til § 3 Arbejdsgivernes bidrag til arbejdsmarkedsuddannelserne via tillægsmomsen  

 og lønsumsafgiften fortsætter på niveauet for 1994, dog således at der  

 reguleres med 2 pct. tillagt eller fratrukket tilpasningsprocenten for det  

 pågældende finansår i fastsat i henhold til lov om satsregulering.
Til § 4 Selvstændiges forsikringsbidrag til sygeforsikringen fortsætter.
Der er  

 regnet med uændret forsikringsordning.
Der sker ingen ændringer i reglerne om  

 arbejdsgiverperiodens længde ved sygdom i forbindelse med etableringen af  

 Sygedagpengefonden.
Til § 5 Bidragssatserne fastsættes ved lov.
Der fastsættes ændrede bidragssatser i  

 forhold til satserne i stk. 2-4, når der har fundet regulering sted, jf. § 6.  

 Fastsættelse af bidragssatser sker inden 15. november.
Til § 6 Reguleringen af bidragssatserne er baseret på en ligelig fordeling af  

 udviklingen i fondenes økonomi med 1/3 til hver af parterne: staten,  

 arbejdsgiverne og lønmodtagerne/de selvstændige erhvervsdrivende.  

 Reguleringen af bidragssatserne foretages fremadrettet for den kommende  

 beregningsperiode.
Der foretages ikke bagudrettede reguleringer, idet  

 opkrævningen skal være endelig i størst mulig udstrækning.
Sådanne  

 bagudrettede udsving indgår i eller bæres af statskassen.
Såfremt beregningen  

 af reguleringen fører til samme satser som i foregående beregningsperiode  

 fremsættes ikke forslag til reguleringslov, jf. bemærkninger til § 5, og de  

 hidtidige satser videreføres uændret.
Til § 7 Til stk. 1-2 Efter lovforslagets § 7, stk. 1, litra a, påhviler bidraget personer, der  

 har lønindkomst m.v. fra beskæftigelse udført her i landet eller  

 beskæftigelse udført i udlandet for en arbejdsgiver her i landet.
 Med udtrykket lønindkomst fra beskæftigelse menes den indkomst, som en  

 lønmodtager erhverver ved beskæftigelse i et ansættelsesforhold.
Der sigtes med udtrykket »beskæftigelse« som udgangspunkt til  

 samme indhold som anvendes i f.eks.
ATP-loven, lov om arbejdsformidling og  

 arbejdsløshedsforsikring, der er love, som har sikringslignende karakter.
Bidragspligten påhviler for det første personer, der har lønindkomst fra  

 beskæftigelse udført her i landet.
Det er som udgangspunkt uden betydning, om  

 arbejdsgiveren er hjemmehørende her i landet, jf. dog lovforslagets § 7, stk.  

 4 og 5. Ved kortvarigt arbejde her i landet for en udenlandsk arbejdsgiver  

 kan bidragspligten dog bortfalde, jf. nedenfor bemærkningerne til  

 lovforslagets § 7, stk. 4.
Bidragspligten gælder alle ansatte i private virksomheder, institutioner,  

 selskaber, fonde, foreninger, på luftfartøjer og på skibe indregistreret i  

 Danmark.
Bidragspligten gælder endvidere alle ansatte i staten, kommuner,  

 offentlige virksomheder og institutioner m.v.
 Arbejdsgiveren, som efter § 7, stk. 1, litra a, jf. § 10, indeholder  

 bidrag, kan være omfattet af en af følgende grupper:
 1. Personer, der er fuldt skattepligtige, jf. kildeskattelovens § 1.
 2. Personer, der udøver erhverv med fast driftssted i Danmark, jf.  

 kildeskattelovens § 2, stk. 1, litra d.
 3. Her i landet hjemmehørende selskaber m.v., jf. selskabsskattelovens §  

 1.
 4. Selskaber m.v., der har hjemsted i udlandet, men som udøver erhverv med  

 fast driftssted i Danmark, jf. selskabsskattelovens § 2, stk. 1, litra a.
 5. Institutioner m.v. som nævnt i selskabsskattelovens § 3, d.v.s bl.a.  

 staten, kommuner, offentlige institutioner m.v.
 6. Fonde, foreninger m.v., jf. fondsbeskatningslovens § 1.
 Det er således uden betydning, hvorledes arbejdsgiveren selskabsretligt og  

 juridisk er organiseret, og det er endvidere uden betydning, om  

 arbejdsgiveren er undtaget fra dansk skattepligt.
 For det andet påhviler bidragspligten personer, der har lønindkomst m.v.  

 fra beskæftigelse udført i udlandet for en arbejdsgiver her i landet.  

 Lønmodtagere, der f.eks. udstationeres gennem kortere eller længere tid, med  

 bevarelse af ansættelsesforhold hos en arbejdsgiver her i landet, er således  

 fortsat bidragspligtige efter loven, jf. dog § 7, stk. 4, og bemærkningerne  

 hertil.
 Personer, der er omfattet af kildeskattelovens § 48 E, om beregning af en  

 endelig 30 pct.'s skat af vederlag fra beskæftigelse her i landet i en  

 kortere periode, er omfattet af bidragspligten.
 Efter lovforslagets § 7, stk. 1, litra b, påhviler bidragspligten  

 personer, der modtager fratrædelsesgodtgørelser m.v. og pensionslignende  

 ydelser fra en tidligere arbejdsgiver her i landet.
 Efter lovforslagets § 7, stk. 1, litra c, påhviler bidraget personer, der  

 er skattepligtige efter kildeskattelovens § 1, og som modtager vederlag,  

 honorarer eller anden indkomst for personligt arbejde her i landet uden for  

 ansættelsesforhold, som ikke kan henføres til selvstændig erhvervsvirksomhed.
Omfattet af denne bestemmelse er for det første personer, der oppebærer  

 indkomst uden for ansættelsesforhold uden at være egentlig erhvervsdrivende.  

 Det drejer sig for det andet om personer, der er selvstændige  

 erhvervsdrivende, men desuden oppebærer indkomst uden for ansættelsesforhold,  

 der ikke kan henføres til den selvstændige erhvervsvirksomhed.
Det kan f.eks.  

 være personer, der modtager honorarer m.v.
 I begge tilfælde vil de pågældende indkomster være B-indkomster, medmindre  

 indkomsten med hjemmel i kildeskattelovens § 43, stk. 2, er gjort til  

 A-indkomst.
Af administrative grunde er det foreslået, at opgørelsen af  

 bidragsgrundlaget for disse indkomster skal ske på grundlag af oplysninger  

 fra selvangivelsen.
Det er derfor foreslået, at kun fuldt skattepligtige  

 personer er bidragspligtige af disse vederlag, honorarer m.v.
Til stk. 3 Efter lovforslagets § 7, stk. 3, påhviler bidraget personer, der er  

 hjemmehørende og driver selvstændig erhvervsvirksomhed her i landet, samt  

 personer, som er hjemmehørende i udlandet og driver selvstændig virksomhed  

 med fast driftssted her i landet.
 Ved afgørelse af, om en person er lønmodtager eller selvstændig  

 erhvervsdrivende kan der tages udgangspunkt i den praksis, der anvendes på  

 skatteområdet, jf. cirkulære nr. 116 af 5. oktober 1988 om afgrænsning mellem  

 lønmodtagere og selvstændige erhvervsdrivende på skattelovgivningens område.
Til stk. 4 Med hjemmel bl.a. i EØF-traktatens art. 51 har Rådet vedtaget en  

 forordning om social sikring for arbejdstagere, selvstændige erhvervsdrivende  

 og deres familiemedlemmer, der flytter inden for Fællesskabet (Rfo 1408/71  

 med senere ændringer).
Formålet med denne forordning er at sikre en koordineret og sammenhængende  

 anvendelse af medlemsstaternes lovgivning om social sikring på de  

 arbejdstagere og selvstændige erhvervsdrivende, som benytter sig af  

 muligheden for at arbejde og opholde sig i en anden medlemsstat end  

 hjemstaten, med henblik på at sikre dem mod tab af rettigheder, der ellers  

 ville være en følge heraf.
Forordningen er således medvirkende til at fjerne  

 hindringer for gennemførelsen af princippet om arbejdskraftens fri  

 bevægelighed og udgør som sådan et nødvendigt supplement til reglerne om  

 personers frie bevægelighed.
Samordningen i forordningen består bl.a. i lovvalgsregler, der har til  

 formål at sikre, at vandrende arbejdstagere og selvstændige erhvervsdrivende  

 altid vi være omfattet af et lands sociale sikringsordning, men omvendt alene  

 har de rettigheder og er underlagt de pligter, der følger af dette ene lands  

 lovgivning.
Hvis pligten til social sikring i medfør af forordningens  

 lovvalgsregler overgår eller bevares i et andet EF-land end Danmark, har  

 dette land således også retten til at opkræve eventuelle bidrag, som de  

 berettigede skal betale til finansiering heraf.
 For at imødegå, at der i disse situationer er bidragspligt både her i  

 landet og i det pågældende andet EF-land, foreslås det, at der for denne  

 personkreds alene er bidragspligt i det omfang det følger af forordningen, at  

 de pågældende er undergivet dansk lovgivning.
Det er ikke alle de ydelser, som skal finansieres af bidraget efter denne  

 lov, der er omfattet af forordningen.
Det vil imidlertid være meget  

 vanskeligt at foretage en helt præcis afgrænsning af de bidrag, som er  

 omfattet af forordningen.
 For at undgå, at der kan opstå tvivl om, hvorvidt loven respekterer  

 Danmarks EF-retlige forpligtelser efter forordningen, og for at undgå det  

 administrative besvær, der vil være forbundet med, at den personkreds, der er  

 omfattet af forordningen, i givet fald gøres delvis bidragspligtig for så  

 vidt angår den del af bidragene, som ikke er omfattet af forordningen, og  

 hvor der således heller ikke er pligt til at følge forordningens  

 lovvalgsregler, foreslås det, at disse personer fuldstændig undtages fra  

 bidragspligt.
 I det omfang forordningens regler imidlertid fører til, at netop dansk  

 lovgivning skal finde anvendelse, vil de pågældende dog være bidragspligtige  

 efter stk. 1-3. Forordningens lovvalgsregler bliver herved bestemmende for,  

 om der generelt skal betales bidrag, dvs. også for så vidt angår betaling af  

 bidrag til ydelser, som ikke er omfattet af forordningen.
Til stk. 5 Efter denne bestemmelse bortfalder bidragspligten, når dette følger af  

 Danmarks internationale forpligtelser.
Bidragspligten i § 7, stk. 1, litra a, for personers lønindkomst er  

 udformet med udgangspunkt i kildestatsprincippet, d.v.s. at der er  

 bidragspligt, hvis en given indkomst har sin kilde i Danmark.
Det vil som  

 altovervejende hovedregel også være i Danmark, at der er ret til de ydelser,  

 som bidraget medgår til finansiering af.
Ved f.eks. længere ophold eller udstationering med bevarelse af  

 ansættelsesforholdet hos en arbejdsgiver i Danmark, kan det følge af  

 internationale regler, at pligten til at yde social sikring m.m. overgår til  

 udstationeringslandet.
Det kan ligeledes følge af de nævnte internationale  

 forpligtelser, at lønmodtagere, der er kortvarigt beskæftiget her i landet,  

 bevarer retten til sådanne ydelser i hjemlandet.
Hvis pligten til social sikring i medfør af disse bestemmelser overgår til  

 eller bevares i et andet land, har dette land også retten til at opkræve de  

 respektive sociale bidrag.
For at imødegå at der i disse situationer både er  

 bidragspligt her i landet og i det pågældende udland, foreslås det, at  

 bidragspligten bortfalder, når det følger af Danmarks internationale  

 forpligtelser.
Dette gælder for såvel lønmodtagerbidraget som  

 arbejdsgiverbidraget samt for bidraget for selvstændige erhvervsdrivende.
Det er ikke alle de ydelser, som skal finansieres af bidraget efter denne  

 lov, der er omfattet af danske internationale forpligtelser.
For at undgå at  

 en arbejdsgiver f.eks. fortsat skal opkræve en del af arbejdsmarkedsbidraget,  

 medens en anden del er faldet bort ved den ansattes udstationering, foreslås  

 bestemmelsen udformet således, at det samlede bidrag af den pågældende lønsum  

 bortfalder.
Til §§ 8 og 9 I den foreslåede § 8 er bidragsgrundlaget for personer omfattet af § 7,  

 stk. 1, fastlagt.
Bidragsgrundlaget omfatter efter § 8, litra a, vederlag i penge samt i  

 forbindelse hermed ydet fri kost og logi for personligt arbejde i  

 tjenesteforhold, herunder løn, feriegodtgørelse, honorarer, tantieme,  

 provision og lignende ydelser, herunder vederlag, der med hjemmel i  

 kildeskattelovens § 45, stk. 1, er gjort til B-indkomst, bortset fra fri kost  

 og logi.
Den foreslåede afgrænsning svarer til de indkomstarter m.v., der  

 efter kildeskattelovens § 43, stk. 1, er A-indkomst.
Indenfor  

 ansættelsesforhold vil løn normalt blive udbetalt som A-indkomst.
 Det lægges som udgangspunkt til grund, at for lønindkomst m.v., der  

 udbetales i et ansættelsesforhold, hvor arbejdsgiveren efter lovforslaget  

 skal være indeholdelsespligtig, pålægges bidraget lønnen i samme omfang, som  

 selve lønnen pålægges A-skattetræk.
 Godtgørelser m.v. til en ansat til dækning af udgifter, som den pågældende  

 selv har måttet afholde som led i arbejdets udførelse, er som udgangspunkt  

 bidragspligtig i samme omfang som godtgørelsen er skattepligtig.
I det omfang der udbetales skattefrie ydelser, vil disse som udgangspunkt  

 tilsvarende være bidragsfrie.
Det gælder f.eks. godtgørelse for rejse- og  

 befordringsudgifter, der ikke overstiger nærmere af Ligningsrådet fastsatte  

 satser.
Det samme gælder skattefrie beløb, som arbejdsgiveren udbetaler til  

 lønmodtageren til dækning af lønmodtagerens udgifter ved rejse i udlandet  

 efter regning.
Efter ligningslovens § 7 w er gaver, gratialer og lignende fra  

 arbejdsgiveren, skattefri, såfremt godtgørelsen ikke overstiger 6.000 kr. fra  

 samme arbejdsgiver.
Overstiger godtgørelsen fra samme arbejdsgiver 6.000 kr.  

 inden for et indkomstår, medregnes beløbet til den skattepligtige indkomst  

 med 70 pct. af værdien.
Efter den foreslåede bestemmelse i § 8, litra a, skal bidragsgrundlaget  

 også omfatte de nævnte gaver, gratialer m.v.
Det er således uden betydning  

 for bidragspligten, at indkomsten i skattemæssig henseende behandles efter  

 reglerne i ligningslovens § 7 w.
 Bidragsgrundlaget omfatter endvidere godtgørelser, der ydes efter  

 funktionærlovens regler i samme omfang som godtgørelserne er skattepligtige  

 eller behandles efter reglerne i ligningslovens § 7 w.
 Bidragsgrundlaget omfatter endvidere visse indkomster m.v., der efter  

 kildeskattelovens § 43, stk. 2, er gjort til B-indkomst.
 Følgende indkomstarter, som er gjort til B-indkomst, er efter lovforslaget  

 bidragspligtige:
 a) Løn m.v., der ydes ved aftjening af civil værnepligt.
 b) Løn m.v. til hushjælp og anden medhjælp i privat husholdning, når  

 arbejdsgiveren eller dennes ægtefælle ikke ved opgørelsen af den  

 skattepligtige indkomst kan fradrage nogen del af den løn, der udbetales til  

 den pågældende.
 c) Vederlag, der modtages fra en forening, for arbejde udført for  

 foreningen som led i dennes skattefri virksomhed, når det samlede vederlag,  

 der af foreningen udbetales til den pågældende, ikke overstiger 1.500 kr.
 Uanset at disse indkomster indgår i grundlaget, skal arbejdsgiveren ikke  

 indeholde bidrag.
 Efter § 8, litra b, indgår personalegoder, d.v.s. naturalieydelser og  

 andre ydelser, som lønmodtageren modtager, der er gjort til A-indkomst med  

 hjemmel i kildeskattelovens § 43, stk. 2, i bidragsgrundlaget.
 Det medfører således, at i det omfang personalegoder ikke er gjort til  

 A-indkomst, pålægges de pågældende personalegoder ikke bidrag.
 I det omfang og i takt med, at værdien af øvrige personalegoder ved lov  

 eller af skatteministeren efter indstilling fra Ligningsrådet gøres til  

 A-indkomst, vil disse goder efter den foreslåede bestemmelse i lighed med  

 anden løn blive bidragspligtige for lønmodtageren.
 Det medfører, at arbejdsgiveren for et personalegode ved enhver  

 indeholdelse af bidrag af løn også indeholder bidrag af værdien af det  

 pågældende personalegode.
For personalegoder, for hvilke værdien fastsættes af skatteministeren, er  

 det forudsat, at værdien til brug for indeholdelse af arbejdsmarkedsbidrag  

 ikke efterfølgende skal kunne ændres.
Det gælder uanset, at værdien i  

 ligningsprocessen kan blive ændret til brug for skatteansættelsen.
Bidragsgrundlaget omfatter efter § 8, litra c, indbetalinger, som  

 arbejdsgiveren foretager til en pensionsordning i forsikringsselskaber,  

 pensionskasser, pengeinstitutter og ATP for den ansatte.
Bidragsgrundlaget  

 omfatter alle bidrag, som arbejdsgiveren indbetaler, uanset om der er tale om  

 arbejdstagers eller arbejdsgivers bidrag.
Arbejdsgiveren skal dog ikke  

 beregne og indbetale bidrag af indbetalingerne til pensionsordningerne.
Efter lovforslaget skal pensionsinstituttet derimod beregne og indbetale  

 bidrag af de pensionsindbetalinger, som arbejdsgiveren har foretaget for den  

 ansatte.
Der henvises til bemærkningerne til lovforslagets § 11, stk. 5.
Såfremt arbejdsgiveren foretager indbetalinger til en pensionskasse  

 omfattet af lov om tilsyn med firmapensionskasser, hvor indbetalingerne ikke  

 kan henføres til den enkelte ansatte, skal indbetalingen medregnes i  

 bidragsgrundlaget for arbejdsgiveren.
Det samme gælder for indbetalinger til  

 en hjælpe- og understøttelsesfond godkendt efter pensionsbeskatningslovens §  

 52.
 Efter den foreslåede bestemmelse i § 8, litra d, udgør bidragsgrundlaget  

 alle ydelser fra en tidligere arbejdsgiver her i landet, d.v.s. at der i  

 princippet gælder samme regler for bidragspligt som for udbetaling af ydelser  

 m.v. til en ansat i et bestående tjenesteforhold.
 Det drejer sig om fratrædelsesgodtgørelser, efterbetalinger og andre  

 ydelser, der har karakter af efterløn, pension eller lignende, og som  

 udbetales af arbejdsgiveren til den tidligere ansatte uden at være afdækket i  

 en pensionskasse eller i et forsikringsselskab.
Bestemmelsen omfatter bl.a. personer, der er registrerede som direktører i  

 henhold til selskabslovgivningen samt direktører i ikke-lovregulerede  

 selskaber, f.eks. direktører i andelskasser.
Efter lov om tilsyn med  

 pensionskasser under Industriministeriet er pensionstilsagn afgivet over for  

 direktører eller disses efterladte ikke omfattet af en forpligtelse til  

 afdækning, jf. lov om tilsyn med firmapensionskasser § 1, stk. 2, nr. 2.
 Efter bestemmelsen i § 8, litra e, omfatter bidragsgrundlaget vederlag,  

 honorarer eller anden indkomst for personligt arbejde her i landet uden for  

 ansættelsesforhold, som ikke kan henføres til selvstændig erhvervsvirksomhed.
Efter lovforslagets § 7, stk. 2, påhviler bidraget arbejdsgivere her i  

 landet, der har ansatte omfattet af stk. 1, litra a.
Der henvises om  

 afgrænsningen heraf til det ovenfor anførte.
Arbejdsgivere, der er omfattet af § 7, stk. 2, er efter § 9  

 bidragspligtige af den samlede lønsum.
Denne omfatter:
 a) Vederlag m.v. som arbejdsgiveren udbetaler til den ansatte.  

 Afgrænsningen af vederlagsbegrebet er foretaget i § 8, litra a.
b) Personalegoder, som en arbejdsgiver har ydet den ansatte, for hvilke  

 værdien er fastsat ved lov eller af skatteministeren efter indstilling fra  

 Ligningsrådet.
Det betyder, at naturalieydelser, der ikke er værdifastsat ved  

 lov eller af skatteministeren, ikke indgår i bidragsgrundlaget.
Den ansatte  

 er på tilsvarende vis heller ikke bidragspligtig af de pågældende  

 naturalieydelser.
 c) Indbetalinger, som en arbejdsgiver foretager til en pensionsordning for  

 den ansatte omfattet af pensionsbeskatningslovens § 1, for hvilke der gælder  

 bortseelsesret for den ansatte efter pensionsbeskatningslovens regler.
Arbejdsgiveren skal i sit eget bidragsgrundlag medregne de  

 indbetalinger, som arbejdsgiveren foretager til et pensionsinstitut for en  

 pensionsordning oprettet for den ansatte.
Arbejdsgiveren skal derimod ikke i  

 det bidragsgrundlag, som han skal opgøre og indbetale for de ansatte ,  

 medregne disse indbetalinger.
Det gælder både den del af indbetalingen, der  

 benævnes »arbejdsgiverbidrag« og den del, der benævnes  

 »arbejdstagerbidrag«, idet bidraget afregnes af pensionsinstitutter  

 m.fl.
Arbejdsgivere, der udbetaler løn m.v., der er B-indkomst efter regler  

 fastsat med hjemmel i kildeskatteloven, skal ikke medregne disse i  

 bidragsgrundlaget.
Regler herom er fastsat i § 11, stk. 3.
Til § 10 Til stk. 1 For selvstændige erhvervsdrivende fastsættes et særligt bidragsgrundlag.  

 Selvstændige erhvervsdrivende personer skal betale bidrag af overskuddet af  

 selvstændig erhvervsvirksomhed.
Dette udgøres af den indkomst fra selvstændig  

 erhvervsvirksomhed, som medregnes til den skattepligtige personlige indkomst.  

 Selvstændige erhvervsdrivende kan beskattes efter 3 forskellige regelsæt,  

 nemlig personskatteloven, virksomhedsskattelovens kapitalafkastordning eller  

 virksomhedsskattelovens virksomhedsordning.
For personer, der driver selvstændig erhvervsvirksomhed og som beskattes  

efter personskattelovens regler , udgør bidragsgrundlaget det overskud  

 af selvstændig erhvervsvirksomhed, som medregnes til den skattepligtiges  

 personlige indkomst.
Det medfører, at renteudgifter ikke kan fratrækkes i  

 bidragsgrundlaget.
 Bidrag og præmier til pensionsordninger m.v. i samme omfang som nævnt i  

 pensionsbeskatningslovens §§ 18 og 52 samt bidrag efter nærværende lov  

fragår ikke ved opgørelsen af bidragsgrundlaget.
 For selvstændige erhvervsdrivende, der har valgt at foretage  

kapitalafkastberegning efter virksomhedsskattelovens afsnit II, udgør  

 bidragsgrundlaget personlig indkomst vedrørende selvstændig  

 erhvervsvirksomhed.
Efter kapitalafkastordningen kan den skattepligtige beregne et afkast af  

 virksomhedens aktiver.
Kapitalafkastet fradrages i den personlige indkomst og  

 tillægges kapitalindkomsten.
Dette giver på skematisk vis fuld skatteværdi af  

 renteudgifter ved finansiering af erhvervsmæssige aktiver, samt i det omfang  

 kapitalafkastet overstiger renteudgifterne forrentning af egenkapitalen i  

 virksomheden.
 Virksomhedens overskud med fradrag af kapitalafkast medregnes til den  

 personlige indkomst, som herefter udgør bidragsgrundlaget for indkomst fra  

 selvstændig erhvervsvirksomhed.
 Bidragsgrundlaget kan ikke reduceres som følge af fremført negativ  

 personlig indkomst.
 Underskud i personlig indkomst, jf. personskattelovens § 13, stk. 3,  

 indgår ikke i opgørelsen af bidragsgrundlaget og kan ikke fremføres heri.
 Medarbejdende ægtefælle er bidragspligtige efter § 7, stk. 3, af overskud,  

 der overføres til den medarbejdende ægtefælle efter kildeskattelovens § 25 A,  

 stk. 3, idet overført overskud anses som erhvervet ved selvstændig  

 erhvervsvirksomhed.
Til stk. 2 Efter virksomhedsskatteloven kan den skattepligtige opspare årets overskud  

 eller en del heraf i virksomheden.
I så fald beskattes den del, der opspares  

 med en foreløbig virksomhedsskat på 34 pct.
Først når det opsparede overskud  

 hæves i et senere indkomstår, beskattes det endeligt som personlig indkomst.
 For selvstændige erhvervsdrivende, der anvender virksomhedsordningen i  

 virksomhedsskattelovens afsnit I, udgør bidragsgrundlaget summen af de  

 overførsler, der sker fra virksomheden til den skattepligtiges personlige  

 indkomst, jf. virksomhedsskattelovens § 10, stk. 1 og stk. 3, og  

 virksomhedsskattelovens § 13, stk. 1.
 Efter virksomhedsskattelovens § 10, stk. 1, skal virksomhedens  

 skattepligtige overskud med fradrag af kapitalafkast medregnes i den  

 skattepligtiges personlige indkomst i det indkomstår, hvor overskuddet  

 overføres til den skattepligtige.
 Efter virksomhedsskattelovens § 10, stk. 3, skal beløb, der overføres fra  

 virksomhedens konto for opsparet overskud med tillæg af den hertil svarende  

 virksomhedsskat medregnes til den skattepligtiges personlige indkomst.
 Tvangshævninger, som følge af modregning af underskud i opsparet overskud  

 efter virksomhedsskattelovens § 13, stk. 1, indgår ligeledes i  

 bidragsgrundlaget.
Til § 11 Til stk. 1 Efter bestemmelsen skal arbejdsgiveren opgøre bidragsgrundlaget for sine  

 ansatte og beregne bidragets størrelse.
Bidragsgrundlaget skal af  

 arbejdsgiveren opgøres ved enhver udbetaling af løn, vederlag m.v.
 Det gælder dog ikke bidragsgrundlag opgjort efter stk. 2 og 3.
 Det er uden betydning, om den ansatte er ugelønnet, 14-dages lønnet,  

 månedslønnet eller andet, idet bidragsgrundlaget opgøres for de  

 lønudbetalinger, som arbejdsgiveren faktisk foretager.
 Personalegoder omfattet af § 8, litra b, indgår i bidragsgrundlaget med de  

 værdier, som indgår i grundlaget for A-skattetræk.
 På lønsedler eller andet til den ansatte skal arbejdsgiveren give  

 oplysning om størrelsen af det bidrag, som arbejdsgiveren har indeholdt.
Til stk. 2 Efter denne bestemmelse skal ikke-personrelaterede indbetalinger, som en  

 arbejdsgiver foretager til en pensionskasse omfattet af lov om tilsyn med  

 firmapensionskasser, der hører under Industriministeriet, indgå i  

 bidragsgrundlaget.
Bestemmelsen skal finde tilsvarende anvendelse for  

 indbetalinger, som en arbejdsgiver foretager til en hjælpe- og  

 understøttelsesfond, der er godkendt efter pensionsbeskatningslovens § 52.
 Det betyder, at arbejdsgiverne af det her omhandlede bidragsgrundlag  

 betaler arbejdsmarkedsbidrag med såvel satsen for arbejdsgivere som for  

 lønmodtagere.
Til stk. 3 Efter bestemmelsen fastsættes, at de indkomstarter, som er gjort til  

 B-indkomst, skal arbejdsgiveren ikke indeholde arbejdsmarkedsbidrag i.
Der  

 henvises til bemærkningerne til lovforslagets § 8, litra d, om sådanne  

 indkomster.
Til stk. 4 For personer, der modtager vederlag i et ansættelsesforhold, for hvilken  

 arbejdsgiveren ikke skal indeholde bidrag, skal de statslige told- og  

 skattemyndigheder på grundlag af de oplysninger, der er lagt til grund ved  

 skatteansættelsen for den pågældende, opgøre bidragsgrundlaget og bidragets  

 størrelse.
 Herved tilgodeses hensynet til, at den bidragspligtige ikke pålægges et  

 administrativt merarbejde med at foretage opgørelse af bidragsgrundlaget.
Til stk. 5 I bestemmelsen fastsættes, at det pensionsinstitut, der modtager  

 indbetalinger fra en arbejdsgiver, og som administrerer en pensionsordning  

 for de ansatte i virksomheden, skal opgøre bidragsgrundlaget heraf for disse  

 ansatte samt bidragets størrelse.
Arbejdsgiveren skal give pensionsinstituttet meddelelse om hvilke  

 indbetalinger, der er bidragspligtige for den ansatte.
Arbejdsgiveren er  

 umiddelbart i besiddelse af oplysninger herom, idet bidragspligten gælder i  

 samme omfang for pensionsindbetalinger som for almindelig løn.
Til stk. 6 Efter bestemmelsen skal den virksomhed, selskab eller lignende, der  

 foretager udbetaling, opgøre bidragsgrundlaget af udbetalingerne samt beregne  

 bidragets størrelse.
Der skal gives modtageren meddelelse om det bidrag, der  

 er indeholdt i det udbetalte beløb.
Til stk. 7 Efter bestemmelsen skal selvstændige erhvervsdrivende senest samtidig med  

 udløbet af fristen for indgivelse af selvangivelsen til skattemyndighederne,  

 opgøre bidragsgrundlaget samt beregne bidragets størrelse over for de  

 statslige told- og skattemyndigheder.
På dette tidspunkt er den selvstændige  

 erhvervsdrivende i besiddelse af de oplysninger, der gør det muligt at opgøre  

 bidragsgrundlaget.
Det skyldes, at bidragsgrundlaget skal opgøres på grundlag  

 af et indkomstbegreb fra indkomstskattesystemet.
 Der vil dog blive indført en a conto ordning for betaling af foreløbige  

 arbejdsmarkedsbidrag.
Til stk. 8 For personer, der modtager vederlag, honorarer m.v. uden for et  

 ansættelsesforhold, opgør de statslige told- og skattemyndigheder  

 bidragsgrundlaget og bidragets størrelse på grundlag af de oplysninger, der  

 indgår i skatteansættelsen.
Det er den samme regel, der i § 11, stk. 4,  

 foreslås for personer i et ansættelsesforhold, hvor arbejdsgiveren ikke er  

 pligtig til at indeholde bidrag af lønnen, d.v.s.
B-indkomster.
Til stk. 9 Arbejdsgiveren skal opgøre et bidragsgrundlag for vederlag m.v. til den  

 ansatte, personalegoder samt indbetalinger til en pensionsordning for den  

 ansatte.
Bidragsgrundlaget er afgrænset i § 9, stk. 1. Indbetalinger som  

 nævnt i § 9, stk. 2, skal opgøres som et særskilt bidragsgrundlag.
Til stk. 10 Det fastsættes, at arbejdsgiveren er pligtig til at indeholde bidrag af  

 det bidragsgrundlag, som vedkommende har opgjort for de ansatte.
Det samme  

 gælder pensionsinstitutterne, der modtager pensionsindbetalinger fra  

 arbejdsgiveradministrerede pensionsordninger.
Til § 12 Til stk. 1-3 Af § 12 følger, at arbejdsmarkedsbidrag fra selvstændige erhvervsdrivendes  

 overskud af virksomhed opkræves løbende, og at de opkrævede beløb modregnes i  

 de bidrag, der opgøres efter årets udløb.
 Skatteministeren bemyndiges til efter forhandling med finansministeren at  

 fastsætte nærmere regler om beregningen af de foreløbige  

 arbejdsmarkedsbidrag.
 For 1994 og 1995 er det hensigten at basere beregningen af foreløbige  

 arbejdsmarkedsbidrag på den enkelte erhvervsdrivendes personlige indkomst for  

 henholdsvis 1992 og 1993.
 Fra og med 1996 kan beregningen af foreløbige arbejdsmarkedsbidrag ske ud  

 fra bidraget i det nærmest afsluttede år svarende til den automatiske  

 forskudsregistrering til brug for fastsættelsen af foreløbige skattebeløb.
 Den enkelte erhvervsdrivende vil få adgang til at anmode om en ændret  

 beregning af foreløbige arbejdsmarkedsbidrag på samme måde som adgangen til  

 at anmode om en ændret forskudsregistrering af foreløbige skattebeløb.
Det er hensigten at opkræve de foreløbige arbejdsmarkedsbidrag på samme  

 måde som opkrævning af B-skatter fra selvstændige erhvervsdrivende og opkræve  

 bidragene sammen med B-skatterne.
Dette vil medføre, at bidragene forfalder  

 den 1. i hver måned, bortset fra månederne juni og december med sidste  

 rettidige indbetalingsdato den 20. i måneden.
Til § 13 Til stk. 1 og 4 For indeholdelsespligtige, d.v.s. arbejdsgivere, der udbetaler løn m.v.,  

 som er bidragspligtig for lønmodtageren, arbejdsgivere, der udbetaler løn  

 m.v., samt virksomheder m.v., der som arbejdsgiver foretager udbetalinger til  

 en tidligere ansat, forfalder det indeholdte bidrag til betaling den 1. i den  

 kalendermåned, der følger efter den måned, hvor udbetalingen har fundet sted  

 og med sidste rettidige betalingsdag den 10. i forfaldsmåneden.
Bidraget skal  

 indbetales til de statslige told- og skattemyndigheder.
Der gælder samme  

 regel for arbejdsgiverens eget bidrag.
Til stk. 2 Efter bestemmelsen i § 11, stk. 5, skal det pensionsinstitut, hvortil en  

 arbejdsgiver har foretaget indbetalinger i en arbejdsgiveradministreret  

 ordning, opgøre bidragsgrundlaget for lønmodtageren.
Efter bestemmelsen i §  

 11, stk. 10, skal pensionsinstituttet indeholde bidraget.
 I denne bestemmelse fastsættes, at det af pensionsinstituttet opgjorte  

 bidrag af de indbetalinger, som en arbejdsgiver for en måned har foretaget  

 til et pensionsinstitut, forfalder til betaling den 1. i den efterfølgende  

 kalendermåned med sidste rettidige betalingsdag den 10. i forfaldsmåneden.  

 Bidraget skal indbetales til de statslige told- og skattemyndigheder.
Til stk. 3 For personer, hvor en arbejdsgiver ikke er indeholdelsespligtig, for så  

 vidt angår bidrag af løn m.v., og personer, der oppebærer indkomst uden for  

 ansættelsesforhold gælder ligeledes, at bidraget forfalder til betaling den  

 1. efter den kalendermåned, hvor de statslige told- og skattemyndigheder har  

 givet den bidragspligtige meddelelse om det skyldige bidragsbeløb.
Sidste  

 rettidige betalingsdag er også i dette tilfælde den 10. i forfaldsmåneden.  

 Bidraget indbetales til de statslige told- og skattemyndigheder.
For selvstændige erhvervsdrivende gælder efter bestemmelsen, at bidraget  

 forfalder til betaling samtidig med fristen for indgivelse af selvangivelsen  

 og med sidste rettidige betalingsdag den 10. i den efterfølgende  

 kalendermåned.
Bidraget indbetales til de statslige told- og  

 skattemyndigheder.
Til stk. 5 I denne bestemmelse fastsættes, at såfremt sidste rettidige betalingsdag  

 falder på en helligdag, lørdag eller søndag, forlænges fristen til den  

 følgende hverdag.
Til stk. 6 Efter denne bestemmelse fastsættes, at såfremt indeholdelsespligtige,  

 herunder pensionsinstitutter, ikke betaler rettidigt, skal der pålægges 1,3  

 pct. i månedlig rente for hver påbegyndt måned fra den 1. i den måned, hvor  

 beløbet skal betales.
For personer, der er bidragspligtige af beløb, som der  

 ikke er indeholdt bidrag af på udbetalingstidspunktet, udgør renten 1 pct. i  

 månedlig rente.
Renten kan ikke fratrækkes ved opgørelse af den  

 skattepligtige indkomst.
Der betales et gebyr på 65 kr. for sådanne  

 erindringsskrivelser vedrørende manglende indbetaling af eventuelle beløb.
Til stk. 7 Skatteministeren kan efter forhandling med finansministeren fastsætte  

 regler for skønsmæssige foreløbige ansættelser for de indeholdelsespligtige.  

 Der betales et gebyr på 150 kr. for en sådan foreløbig fastsættelse.
Til stk. 8 I denne bestemmelse fastsættes, at bidragsbeløb, bortset fra foreløbige  

 beløb efter § 12, under 100 kr. for personer, for hvilke der ikke er  

 indeholdt bidrag af løn, honorarer m.v., samt selvstændige erhvervsdrivende  

 ikke opkræves.
Til § 14 Efter de foreslåede bestemmelser har de statslige told- og  

 skattemyndigheder beføjelse til at foretage kontrol hos selvstændige  

 erhvervsdrivende og til at efterse disses regnskabsmateriale m.v., der er  

 relevant for opgørelsen af bidragsgrundlaget.
De samme beføjelser har de  

 statslige told- og skattemyndigheder hos arbejdsgivere og  

 pensionsinstitutter, der er pligtige til at indeholde bidrag efter loven.
 Reglerne svarer til de regler, der f.eks. er i lov om lønsumsafgift for  

 virksomheder inden for den finansielle sektor.
Til § 15 Til stk. 1 Efter den foreslåede bestemmelse skal den bidragspligtige i det tilfælde,  

 hvor der ikke er sket indeholdelse af bidrag, eller indbetaling er sket med  

 for lavt beløb, indbetale det manglende beløb.
 Hvis der derimod er indbetalt et for stort bidrag, tilbagebetales beløbet.  

 Skatteministeren kan efter forhandling med finansministeren fastsætte regler  

 for tilbagebetaling og forrentning af sådanne beløb.
Til stk. 2-3 Der foreslås fastsat regler om hæftelse, inddrivelse og udlæg.
Efter stk. 2 er den, der undlader at opfylde sin pligt til at indeholde  

 bidrag efter lovens § 11 eller indeholder bidrag med for lavt beløb,  

 umiddelbart ansvarlig over for de statslige told- og skattemyndigheder for  

 betaling af manglende beløb.
Det gælder dog ikke, såfremt den pågældende kan  

 godtgøre, at der ikke er udvist forsømmelighed.
 Efter stk. 3 kan ubetalte bidrag og rentebeløb inddrives hos den  

 pågældende efter reglerne for inddrivelse af personlige skatter i  

 kildeskatteloven.
 Skatteministeren kan efter forhandling med finansministeren fastsætte  

 nærmere regler om fremgangsmåden for inddrivelse ved lønindeholdelse.
 Stk. 2 findes tilsvarende i kildeskattelovens § 69, stk. 1. I  

 kildeskattelovens § 73, stk. 1, findes en tilsvarende regel om lønindholdelse  

 for så vidt angår skatter.
Til stk. 4 Efter stk. 4 fastsættes, at bidragsbeløb, der ikke betales rettidigt, kan  

 inddrives tillige med renter og gebyrer efter reglerne i lov om inddrivelse  

 af skatter og afgifter m.v.
Det betyder, at de statslige told- og  

 skattemyndigheder i alle tilfælde skal foretage inddrivelsen, herunder hos  

 personer.
Til § 16 Efter bestemmelsen kan finansministeren efter forhandling med  

 skatteministeren fastsætte nærmere bestemmelser om adgangen til at klage over  

 afgørelser efter loven.
 Det foreslås i stk. 2, at finansministeren kan bestemme, at afgørelser,  

 der er truffet af Told- og Skattestyrelsen, ikke kan indbringes for højere  

 administrativ myndighed.
 Efter stk. 3 kan finansministeren på eget initiativ tage afgørelser, som  

 er truffet af Told- og Skattestyrelsen, op til en nærmere undersøgelse og  

 afgørelse.
 Efter stk. 4 kan finansministeren fastsætte, at afgørelser, der er truffet  

 efter lovens § 7, stk. 4, kan afgøres af vedkommende kommunalbestyrelse, hvis  

 afgørelse kan indbringes for nævnet efter lovens § 17.
Til § 17 Det foreslås, at finansministeren nedsætter et nævn.
Et medlem udpeges af arbejdsministeren, et medlem udpeges af  

 skatteministeren, et medlem udpeges af socialministeren og et medlem udpeges  

 af finansministeren.
Finansministeren beskikker formanden.
Medlemmerne  

 udpeges for 3 år ad gangen.
Ved beskikkelse i funktionsperioden vil der ske  

 beskikkelse for den resterende del af perioden.
 Nævnet har den endelige administrative afgørelse af:
 a) Spørgsmål om bidragspligt efter § 7.
 b) Spørgsmål om bidragsgrundlag efter §§ 8 og 9.
 Finansministeren kan fastsætte nærmere regler om, at der skal betales  

 gebyr for behandling af klagesager.
 Det foreslås i stk. 6, at klager over spørgsmål i henhold til § 7, stk. 1,  

 litra c, og stk. 3, d.v.s. de selvstændige erhvervsdrivende og personer, der  

 har indkomst uden for ansættelsesforhold, sker efter reglerne i  

 skattestyrelseslovens kapitel 3.
Til § 18-20 Efter § 18, stk. 1, straffes med bøde den, der forsætligt eller ved grov  

 uagtsomhed a) afgiver urigtige eller vildledende oplysninger om bidragsgrundlaget, b) undlader indeholdelse af bidrag, eller c) undlader rettidig indbetaling af indeholdte bidrag.
 De foreslåede straffebestemmelser i § 18 forudsætter, at der er tale om  

 forsætlige eller groft uagtsomme forhold således, at de, der ved simpel  

 uagtsomhed overtræder bestemmelser i loven, ikke kan pålægges straf.
 § 18, stk. 2, bestemmer, at der for overtrædelser, der begås af  

 aktieselskaber eller lignende samt kommuner m.v., kan pålægges selskabet  

 eller kommunen som sådan bødeansvar.
Til § 21 Efter denne bestemmelse bemyndiges skatteministeren til efter samråd med  

 finansministeren at fastsætte nærmere regler om lovens administration.
 Som nævnt i de almindelige bemærkninger foreslås det, at den praktiske  

 administration af opkrævningen af bidraget, ligesom kontrol med og  

 inddrivelse af bidraget, varetages af de statslige told- og  

 skattemyndigheder.
Til § 22 Det foreslås, at loven får virkning for modtaget vederlag m.v., fra og med  

 den 1. januar 1994.
Det foreslås i stk. 3, at loven får virkning fra og med indkomståret 1994  

 for bidragspligtige, hvis grundlag bygger på indkomstopgørelsen.
Er  

 indkomståret 1994 påbegyndt inden den 1. januar 1994, har loven dog først  

 virkning fra og med indkomståret 1995.
 Det foreslås i stk. 4, at arbejdsgivere fra den 1. januar 1994 bliver  

 bidragspligtige med satsen 0,0 pct. for 1994. De er indeholdelsespligtige for  

 så vidt angår lønmodtagerbidrag allerede fra den 1. januar 1994. For så vidt  

 angår indbetalinger til en pensionskasse m.v., hvor indbetalingerne ikke kan  

 henføres til den enkelte ansatte, skal arbejdsgiveren dog opgøre et  

 bidragsgrundlag samt indbetale allerede fra den 1. januar 1994.
Til § 23 Den foreslåede opretholdelse af efterreguleringen efter de hidtil gældende  

 regler i lov om en arbejdsmarkedsuddannelsesfond indebærer, at kun halvdelen  

 af det ved efterreguleringen konstaterede over- eller underskud skal indgå i  

 beregningen af bidrag efter forslaget § 6.
Det på statsregnskabet for 1992 konstaterede underskud på 300 mill.kr.,  

 der skulle have indgået ved fastsættelsen af AUD-bidraget i 1994, indgår i  

 stedet til finansiering i Aktiveringsfonden.
Tilsvarende vil det konstaterede  

 regnskabsmæssige over- eller underskud i 1993 indgå til finansiering i  

 Aktiveringsfonden i 1995.
Til stk. 2 Efter de hidtidige regler forfalder bidrag for oktober kvartal i de  

 følgende 2 kvartaler som angivet i forslaget.
Til § 24 Det foreslås, at loven ikke skal gælde for Grønland og Færøerne.
Efter 2. behandling den 23. juni 1993 Fondenes opbygning og indtægter § 1. Der oprettes 3 arbejdsmarkedsfonde med følgende formål:
a) En dagpengefond, der af indtægterne dækker de statslige udgifter til  

 dagpenge, efterløn og overgangsydelse, b) en aktiveringsfond, der af indtægterne dækker de statslige udgifter til  

 en aktiv arbejdsmarkedspolitik, arbejdsmarkedsuddannelserne, efter- og  

 videreuddannelse samt uddannelsesorlov, c) en sygedagpengefond, der af indtægterne dækker de statslige udgifter  

 til syge- og barseldagpenge samt udgifter til orlovsordninger bortset fra  

 uddannelsesorlov.
Stk. 2. Fondene bestyres af finansministeren.
De udgiftsområder,  

 som finansieres af fondene, henhører under de pågældende ressortministre.
 Stk. 3. Landsarbejdsrådet afgiver udtalelse til arbejdsministeren  

 om størrelsen af de udgifter, der indgår i fastsættelsen af  

 arbejdsmarkedsbidrag til Dagpengefonden.
 Stk. 4. Landsarbejdsrådet og Uddannelsesrådet for  

 Arbejdsmarkedsuddannelserne afgiver indstilling til arbejdsministeren om  

 størrelsen af de udgifter, der indgår i fastsættelsen af arbejdsmarkedsbidrag  

 til Aktiveringsfonden.
 Stk. 5. Dagpengeudvalget afgiver indstilling til socialministeren  

 og Landsarbejdsrådet til arbejdsministeren om størrelsen af de udgifter, der  

 indgår i fastsættelsen af arbejdsmarkedsbidrag til Sygedagpengefonden.
§ 2. Dagpengefonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 2, b) indbetalt medlemsbidrag fra arbejdsløshedskasser, jf. § 76 i lov om  

 arbejdsløshedsforsikring m.v., c) arbejdsgivernes bidrag til arbejdsløshedsforsikringen via tillægsmomsen  

 og lønsumsafgiften, jf. lov om ophævelse af lov om arbejdsmarkedsbidrag og  

 ændring af merværdiafgiftsloven samt lov om lønsumsafgift, og d) overførsler fra staten.
 Stk. 2. Dagpengefonden finansierer statens udgifter efter § 79 i  

 lov om arbejdsløshedsforsikring m.v.
§ 3. Aktiveringsfonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 3, b) arbejdsgivernes bidrag til arbejdsmarkedsuddannelser via tillægsmomsen  

 og lønsumsafgiften.
For 1994 overføres 1,6 mia. kr.
For de følgende år  

 overføres 1,6 mia. kr. reguleret med 2 procent tillagt eller fratrukket  

 tilpasningsprocenten for det pågældende finansår, jf. lov om en  

 satsreguleringsprocent, c) overførsler fra staten.
Stk. 2. Aktiveringsfonden finansierer statens udgifter i henhold  

 til lov om en aktiv arbejdsmarkedspolitik, lov om arbejdsmarkedsuddannelser,  

 lov om arbejdsmarkedsuddannelsescentre, lov om forældreorlovsydelse, lov om  

 orlovsydelse til uddannelse, kapitel II i lov om orlov, lov om  

 voksenuddannelsesstøtte samt lov om åben uddannelse.
Endvidere finansierer  

 Aktiveringsfonden efterreguleringen vedrørende år før 1994 i AUD-fonden, jf.  

 § 23, stk. 1.
§ 4. Sygedagpengefonden oppebærer indtægter fra a) øremærkede arbejdsmarkedsbidrag fra arbejdsgivere, lønmodtagere og  

 selvstændige erhvervsdrivende, jf. § 5, stk. 4, b) selvstændiges og forsikrede arbejdsgiveres forsikringsbidrag efter §§  

 20 og 27 i lov om dagpenge ved sygdom og fødsel, c) overførsler fra staten.
 Stk. 2. Sygedagpengefonden finansierer statens udgifter til  

 dagpenge ved sygdom eller fødsel efter lov om dagpenge ved sygdom og fødsel  

 samt kapitel III og IV i lov om orlov.
§ 5. De øremærkede arbejdsmarkedsbidrag, der indgår i  

 finansieringen af de tre arbejdsmarkedsfonde, opkræves samlet og samtidig for  

 henholdsvis lønmodtagerne, de selvstændige erhvervsdrivende og  

 arbejdsgiverne.
Senest den 15. november året før fastsættes de satser,  

 hvormed bidragene opkræves.
Bidragssatserne fastsættes i procent med 1  

 decimal.
 Stk. 2. Til Dagpengefonden opkræves følgende øremærkede  

 arbejdsmarkedsbidrag, jf. dog § 6, stk. 6:
a) Lønmodtagerbidrag og selvstændige erhvervsdrivendes bidrag i procent af  

 bidragsgrundlaget 1) 0,9 pct. i 1994, 2) 1,9 pct. i 1995, 3) 2,9 pct. i 1996, 4) 3,9 pct. i 1997, 5) 3,9 pct. i 1998, b) arbejdsgiverbidraget i procent af bidragsgrundlaget 1) 0,0 pct. i 1994, 2) 0,0 pct. i 1995, 3) 0,0 pct. i 1996, 4) 0,3 pct. i 1997, 5) 0,6 pct. i 1998.
 Stk. 3. Til Aktiveringsfonden opkræves lønmodtagerbidrag og  

 selvstændige erhvervsdrivendes bidrag med 2,3 pct. af bidragsgrundlaget i  

 1994, jf. dog § 6, stk. 6. Bidragssatsen for arbejdsgiverbidraget til  

 Aktiveringsfonden er 0,0 pct. i 1994.
 Stk. 4. Til Sygedagpengefonden opkræves lønmodtagerbidrag og  

 selvstændige erhvervsdrivendes bidrag med 1,8 pct. af bidragsgrundlaget i  

 1994, jf. dog § 6, stk. 6. Bidragssatsen for arbejdsgiverbidraget til  

 Sygedagpengefonden er 0,0 pct. i 1994.
§ 6. Behovet for regulering af satserne for de øremærkede  

 arbejdsmarkedsbidrag beregnes een gang om året.
Beregningerne optages i  

 finanslovens anmærkninger til paragraffen for arbejdsmarkedsfondene.
Den  

 beregnede regulering af satserne indgår i den årlige fastsættelse af  

 bidragssatserne for det kommende finansår, jf. § 5, stk.1.
Stk. 2. Reguleringsbehovet for den enkelte fond beregnes på  

 grundlag af forskellen mellem a) fondens budgetterede indtægter i det kommende finansår fra øremærkede  

 arbejdsmarkedsbidrag beregnet med det foregående finansårs bidragssatser  

 tillagt fondens andre indtægter, herunder en beregnet overførsel fra staten  

 svarende til det foregående finansårs budgetterede overførsel til fonden  

 opregnet med 2 pct. tillagt eller fratrukket tilpasningsprocenten for det  

 pågældende finansår, jf. lov om en satsreguleringsprocent, og b) fondens budgetterede udgifter i det kommende finansår.
 Stk. 3. Reguleringsbehovet dækkes således, jf. dog stk. 4-6:
a) En tredjedel gennem ændringer af satsen for lønmodtagerbidraget og de  

 selvstændige erhvervsdrivendes bidrag, således at bidragssatsen forhøjes,  

 hvis reguleringsbehovet er positivt, og nedsættes, hvis reguleringsbehovet er  

 negativt, b) en tredjedel gennem ændringer af satsen for arbejdsgiverbidraget,  

 således at bidragssatsen forhøjes, hvis reguleringsbehovet er positivt, og  

 nedsættes, hvis reguleringsbehovet er negativt, og c) en tredjedel ved ændringer af statens overførsel til fonden, således at  

 overførslen forhøjes, hvis reguleringsbehovet er positivt, og nedsættes, hvis  

 reguleringsbehovet er negativt.
 Stk. 4. Hvis beregningen i henhold til stk. 3 medfører, at satsen  

 for lønmodtagernes og de selvstændiges bidrag eller for arbejdsgivernes  

 bidrag skal være negativ, sættes satsen til nul for det pågældende finansår.  

 Den del af reguleringsbehovet, som på grund heraf ikke bliver fordelt,  

 anvendes med halvdelen til at nedsætte satsen for det eller de øvrige bidrag  

 og med halvdelen til at nedsætte statens overførsel.
Stk. 5. Hvis beregningen i henhold til stk. 3 medfører, at satsen  

 for arbejdsgiverbidraget til en af fondene skal være større end nul for  

 finansåret 1995 eller finansåret 1996, sættes arbejdsgiverbidraget til nul  

 for det pågældende finansår.
Den del af reguleringsbehovet, som på grund  

 heraf ikke bliver fordelt, dækkes med halvdelen ved at forhøje lønmodtagernes  

 og de selvstændige erhvervsdrivendes bidrag og med halvdelen ved at forhøje  

 statens overførsel.
 Stk. 6. For Dagpengefonden kan regulering af bidragssatserne  

 tidligst ske for det finansår, hvor der i henhold til budgettet ikke er behov  

 for overførsler fra staten til fonden, og ellers første gang for finansåret  

 1997. For Aktiveringsfonden og for Sygedagpengefonden kan regulering af  

 bidragssatserne ske første gang for finansåret 1995.
Bidragspligt og bidragsgrundlag § 7. For lønmodtagerbidraget påhviler bidragspligten a) personer, der har lønindkomst m.v. fra beskæftigelse udført her i  

 landet eller fra beskæftigelse udført i udlandet for en arbejdsgiver her i  

 landet, b) personer, der modtager fratrædelsesgodtgørelser, efterbetalinger og  

 pensionslignende ydelser m.v. fra en arbejdsgiver her i landet, c) personer, der er skattepligtige efter kildeskattelovens § 1 af  

 vederlag, honorarer eller anden indkomst for personligt arbejde her i landet  

 uden for tjenesteforhold, som ikke kan henføres til selvstændig  

 erhvervsvirksomhed.
 Stk. 2. For arbejdsgiverbidraget påhviler bidragspligten  

 arbejdsgivere her i landet, der har ansatte omfattet af stk. 1.
 Stk. 3. For bidraget for selvstændige erhvervsdrivende påhviler  

 bidragspligten personer, som er hjemmehørende og driver selvstændig  

 erhvervsvirksomhed her i landet, samt personer, der er hjemmehørende i  

 udlandet og driver selvstændig erhvervsvirksomhed med fast driftssted her i  

 landet.
 Stk. 4. Personer, som er omfattet af De Europæiske Fællesskabers  

 forordninger om social sikring for arbejdstagere, selvstændige  

 erhvervsdrivende og deres familiemedlemmer, der flytter inden for  

 Fællesskabet, er dog kun bidragspligtige efter stk. 1-3, i det omfang det  

 følger af forordningerne, at de pågældende er undergivet dansk lovgivning.
Stk. 5. Bidragspligt efter stk. 1-3 bortfalder, hvor dette for en  

 eller flere af de i §§ 2, 3 og 4 nævnte ydelser følger af en af Danmark  

 tiltrådt mellemfolkelig aftale.
Finansministeren fastsætter efter forhandling  

 med socialministeren nærmere regler for gennemførelsen af bortfaldet af  

 bidragspligt efter 1. pkt.
§ 8. For personer omfattet af lønmodtagerbidraget, jf. § 7, stk.  

 1, udgør bidragsgrundlaget a) vederlag i penge, bortset fra vederlag som nævnt i stk. 2, samt i  

 forbindelse hermed ydet fri kost og logi for personligt arbejde i  

 tjenesteforhold, herunder løn, feriegodtgørelser, honorarer, tantieme,  

 provision, drikkepenge og lignende ydelser omfattet af kildeskattelovens §  

 43, stk. 1, herunder vederlag, der med hjemmel i kildeskattelovens § 45, stk.  

 1, er gjort til B-indkomst bortset fra fri kost og logi, b) personalegoder, der er gjort til A-indkomst med hjemmel i  

 kildeskattelovens § 43, stk. 2, c) indbetalinger, som arbejdsgiveren foretager til en ordning omfattet af  

 kapitel 1 i pensionsbeskatningsloven, jf. § 11, stk. 5, d) fratrædelsesgodtgørelser, efterbetalinger og pensionslignende ydelser  

 m.v., der udbetales af en tidligere arbejdsgiver, e) vederlag, honorarer eller anden indkomst for personligt arbejde her i  

 landet uden for ansættelsesforhold, som ikke kan henføres til selvstændig  

 erhvervsvirksomhed.
 Stk. 2. Vederlag, der erhverves ved arbejde udført om bord på et  

 dansk skib, der er registreret i Dansk Internationalt Skibsregister,  

 medregnes ikke til bidragsgrundlaget.
 § 9. For arbejdsgivere omfattet af arbejdsgiverbidraget, jf. § 7,  

 stk. 2, udgør bidragsgrundlaget vederlag i penge m.v. som nævnt i § 8, stk.  

 1, litra a-d.
 Stk. 2. Foretager arbejdsgiveren indbetalinger, som ikke kan  

 henføres til den enkelte ansatte, til en pensionskasse omfattet af lov om  

 tilsyn med firmapensionskasser eller en pensionsfond godkendt efter  

 pensionsbeskatningslovens § 52, opgøres et særskilt bidragsgrundlag.
§ 10. For personer omfattet af bidraget for selvstændige  

 erhvervsdrivende, jf. § 7, stk. 3, udgør bidragsgrundlaget for selvstændige  

 erhvervsdrivende uden for virksomhedsordningen personlig indkomst vedrørende  

 selvstændig erhvervsvirksomhed, jf. personskattelovens § 3. I samme omfang  

 som der fremføres negativ personlig indkomst til fradrag i den selvstændige  

 erhvervsdrivendes personlige indkomst efter personskattelovens § 13, stk. 3  

 og 4, kan beløbet fradrages i bidragsgrundlaget.
Bidrag og præmier til  

 pensionsordninger m.v. i samme omfang som nævnt i pensionsbeskatningslovens  

 §§ 18 og 52 samt bidrag efter nærværende lov fragår ikke ved opgørelsen af  

 bidragsgrundlaget.
Stk. 2. For selvstændige erhvervsdrivende, der anvender  

 virksomhedsordningen i virksomhedsskattelovens afsnit I, opgøres  

 bidragsgrundlaget som summen af overførsel fra virksomheden til den  

 skattepligtige hidrørende fra virksomhedens skattepligtige overskud med  

 fradrag af kapitalafkast efter virksomhedsskattelovens § 7 og af overførsel  

 af beløb fra virksomhedens konto for opsparet overskud med tillæg af den  

 hertil svarende virksomhedsskat til den skattepligtige.
Hævninger af opsparet  

 overskud i medfør af virksomhedsskattelovens § 13, stk. 1, indgår dog ikke i  

 bidragsgrundlaget som opgjort efter 1. pkt.
Stk. 1, 3. pkt., finder  

 tilsvarende anvendelse.
 § 11. For bidragsgrundlag, der skal opgøres efter § 8, stk. 1,  

 litra a og b, opgør arbejdsgiveren ved enhver udbetaling af løn, vederlag,  

 honorarer m.v. bidragsgrundlaget og beregner bidragets størrelse, jf. dog  

 stk. 2 og 3. Personalegoder omfattet af § 8, stk. 1, litra b, indgår i  

 bidragsgrundlaget med de værdier, som indgår i grundlaget for A-skattetræk.  

 Arbejdsgiveren giver den ansatte meddelelse om bidragets størrelse.
 Stk. 2. Indbetalinger, der ikke kan henføres til den enkelte  

 ansatte, som en arbejdsgiver foretager til en pensionskasse omfattet af lov  

 om tilsyn med firmapensionskasser eller til en hjælpe- og understøttelsesfond  

 efter reglerne i pensionsbeskatningslovens § 52, indgår i bidragsgrundlaget  

 efter stk. 1.
 Stk. 3. For følgende indkomstarter skal arbejdsgiveren ikke opgøre  

 et bidragsgrundlag:
a) Løn m.v., der ydes ved aftjening af civil værnepligt, b) løn m.v. til hushjælp og anden medhjælp i privat husholdning, når  

 arbejdsgiveren eller dennes ægtefælle ikke ved opgørelsen af den  

 skattepligtige indkomst kan fradrage nogen del af den løn, der udbetales til  

 den pågældende, c) vederlag, der ydes af en forening for arbejde udført for foreningen som  

 led i dennes skattefri virksomhed, når det samlede årlige vederlag, der af  

 foreningen udbetales til den pågældende, ikke overstiger 1.500 kr.
 Stk. 4. For personer omfattet af § 7, stk. 1, litra a, for hvilke  

 arbejdsgiveren efter stk. 3 ikke opgør et bidragsgrundlag, opgør de statslige  

 told- og skattemyndigheder på grundlag af de oplysninger, der er lagt til  

 grund ved skatteansættelsen, bidragsgrundlaget og bidragets størrelse.
Stk. 5. For indbetalinger som nævnt i § 8, stk. 1, litra c, opgør  

 pensionskassen, herunder Arbejdsmarkedets Tillægspension,  

 livsforsikringsselskabet eller pengeinstituttet, på grundlag af  

 arbejdsgiverens oplysninger om bidragspligtige beløb bidragsgrundlaget og  

 beregner bidragets størrelse.
Pensionsinstituttet giver for hvert kalenderår  

 oplysning til den bidragspligtige om bidragenes størrelse for året.  

 Skatteministeren bemyndiges til at fastsætte regler om, at de statslige told-  

 og skattemyndigheder kan give den bidragspligtige oplysning om bidragets  

 størrelse af indbetalinger til Arbejdsmarkedets Tillægspension.
Stk. 6. For personer omfattet af § 8, stk. 1, litra d, opgør den  

 virksomhed eller lignende, der foretager udbetaling, bidragsgrundlaget og  

 beregner bidragets størrelse.
Den udbetalende virksomhed eller lignende giver  

 den bidragspligtige oplysning om bidragets størrelse.
 Stk. 7. Selvstændige erhvervsdrivende omfattet af § 7, stk. 3,  

 skal senest samtidig med udløbet af fristen for indgivelse af selvangivelse  

 opgøre bidragsgrundlaget og bidragets størrelse og angive det til de  

 statslige told- og skattemyndigheder, jf. dog § 12.
 Stk. 8. For personer omfattet af § 7, stk. 1, litra c, opgør de  

 statslige told- og skattemyndigheder på grundlag af de oplysninger, der er  

 lagt til grund ved skatteansættelsen, bidragsgrundlaget og beregner bidragets  

 størrelse.
 Stk. 9. Arbejdsgivere omfattet af § 7, stk. 2, opgør  

 bidragsgrundlag af vederlag i penge m.v. til den ansatte som nævnt i § 8,  

 stk. 1, litra a-d, og et særskilt bidragsgrundlag for indbetalinger til et  

 pensionsinstitut som nævnt i § 9, stk. 2.
 Stk. 10. Den, der efter stk. 1, 5 og 6 opgør bidragsgrundlag, er  

 pligtig til at indeholde bidrag.
Opkrævning m.v. af bidrag § 12. For personer omfattet af § 10 opkræves der i et kalenderår  

 løbende foreløbige arbejdsmarkedsbidrag.
De foreløbige arbejdsmarkedsbidrag  

 skal for den enkelte bidragspligtige så vidt muligt svare til  

 arbejdsmarkedsbidragene efter § 11, stk. 7.
 Stk. 2. De foreløbige arbejdsmarkedsbidrag modregnes i  

 arbejdsmarkedsbidragene efter § 11, stk. 7.
 Stk. 3. § 13, stk. 6, 2.-4. pkt., finder tilsvarende anvendelse på  

 foreløbige arbejdsmarkedsbidrag.
 Stk. 4. Skatteministeren fastsætter efter forhandling med  

 finansministeren de nærmere regler om beregningen og opkrævningen af  

 foreløbige arbejdsmarkedsbidrag efter stk. 1.
§ 13. Indeholdt bidrag efter § 11, stk. 1 og 6, forfalder til  

 betaling den 1. i den følgende kalendermåned med sidste rettidige  

 betalingsdag den 10. i forfaldsmåneden.
Bidraget indbetales til de statslige  

 told- og skattemyndigheder.
Stk. 2. Pensionskasser m.v. som nævnt i § 11, stk. 5, indbetaler  

 de forventede bidrag for kalenderåret af pensionsindbetalinger den 10.  

 december.
Indbetaling sker til de statslige told- og skattemyndigheder.  

 Pensionskasser m.v. skal senest den 1. april i året efter udløbet af  

 kalenderåret indbetale de endelige arbejdsmarkedsbidrag dog med modregning af  

 de foreløbige arbejdsmarkedsbidrag efter 1. pkt.
Overskydende bidrag  

 indbetales til de statslige told- og skattemyndigheder, der tillige forestår  

 eventuel tilbagebetaling af for meget betalt bidrag.
Finansministeren kan  

 efter forhandling med skatteministeren fastsatte de nærmere regler til  

 gennemførelse af reglerne i dette stykke.
Stk. 3. Bidrag efter § 11, stk. 4 og 8, forfalder til betaling den  

 1. efter den kalendermåned, hvor de statslige told- og skattemyndigheder har  

 givet den bidragspligtige meddelelse om bidraget, med sidste rettidige  

 betalingsdag den 10. i forfaldsmåneden.
Bidrag efter § 11, stk. 7, forfalder  

 til betaling samtidig med fristen for den bidragspligtiges indgivelse af  

 selvangivelsen med sidste rettidige betalingsdag den 10. i den følgende  

 kalendermåned.
Bidraget indbetales til de statslige told- og  

 skattemyndigheder.
Stk. 4. Bidrag opgjort efter § 11, stk. 9, forfalder til betaling  

 den 1. i den følgende kalendermåned med sidste rettidige betalingsdag den 10.  

 i forfaldsmåneden.
Bidraget indbetales til de statslige told- og  

 skattemyndigheder.
 Stk. 5. Falder den sidste rettidige betalingsdag på en helligdag,  

 lørdag eller søndag, forlænges fristen til den følgende hverdag.
Stk. 6. Betales bidrag efter stk. 1 og 2 ikke rettidigt, skal der  

 betales 1,3 pct. i månedlig rente for hver påbegyndt måned fra forfaldsdagen.  

 Betales bidrag efter stk. 3 og 4 ikke rettidigt, skal der betales 1 pct. i  

 månedlig rente for hver påbegyndt måned fra forfaldsdagen.
Renten kan ikke  

 fratrækkes ved opgørelsen af den skattepligtige indkomst.
Der betales et  

 gebyr på 65 kr. for erindringsskrivelser vedrørende indeholdelsespligtiges  

 manglende indbetaling af sådanne beløb.
 Stk. 7. Skatteministeren kan efter forhandling med  

 finansministeren fastsætte regler om foreløbige fastsættelser for  

 indeholdelsespligtige som nævnt i § 11. Der skal betales et gebyr på 150 kr.  

 for en sådan foreløbig fastsættelse.
Stk. 8. Bidragsbeløb, bortset fra foreløbige beløb efter § 12,  

 under 100 kr. for personer som nævnt i § 7, stk. 1, litra c, og stk. 3,  

 opkræves ikke.
Bestemmelsen finder tilsvarende anvendelse for personer  

 omfattet af § 7, stk. 1, litra a, når arbejdsgiveren ikke er  

 indeholdelsespligtig.
 § 14. De statslige told- og skattemyndigheder har, hvis det  

 skønnes nødvendigt, til enhver tid mod behørig legitimation uden retskendelse  

 adgang til at foretage kontrol og efterse regnskabsmateriale m.v. om  

 opgørelse af bidragsgrundlag m.v. hos bidragspligtige omfattet af § 7, stk. 2  

 og 3, og indeholdelsespligtige som nævnt i § 11, stk. 10.
 Stk. 2. De bidragspligtige og indeholdelsespligtige skal være de  

 statslige told- og skattemyndigheder behjælpelig ved eftersyn nævnt i stk. 1.
 Stk. 3. Materialet nævnt i stk. 1 skal efter anmodning udleveres  

 eller indsendes til de statslige told- og skattemyndigheder.
 Stk. 4. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 Stk. 5. De kommunale skatteforvaltninger skal give de statslige  

 told- og skattemyndigheder oplysning om forhold af betydning for kontrollen  

 af bidrag og bidragspligtige, som de under den skattemæssige kontrol bliver  

 opmærksom på.
§ 15. Er der ikke sket indeholdelse af bidrag efter § 11, stk. 1,  

 5 eller 6, eller er indeholdelse sket med et for lavt beløb, skal den  

 bidragspligtige straks indbetale det manglende beløb til de statslige told-  

 og skattemyndigheder.
Det samme gælder, såfremt der af anden indkomst er sket  

 betaling af bidrag med et for lavt beløb.
Er der indbetalt bidrag med et for  

 stort beløb, udbetales beløbet til den bidragspligtige.
Skatteministeren kan  

 efter forhandling med finansministeren fastsætte regler for tilbagebetaling  

 og forrentning af sådanne beløb.
 Stk. 2. Den, der undlader at opfylde sin pligt til at indeholde  

 bidrag efter § 11 eller indeholder dette med et for lavt beløb, er over for  

 de statslige told- og skattemyndigheder umiddelbart ansvarlig for betaling af  

 manglende beløb, medmindre den pågældende godtgør, at der ikke er udvist  

 forsømmelighed ved iagttagelse af bestemmelserne i denne lov.
 Stk. 3. Ubetalte bidrag og rentebeløb kan inddrives ved  

 indeholdelse i løn m.v. hos bidragspligtige eller indeholdelsespligtige efter  

 reglerne for inddrivelse af personlige skatter i kildeskatteloven.  

 Skatteministeren kan efter forhandling med finansministeren fastsætte nærmere  

 regler om fremgangsmåden i forbindelse med lønindeholdelse, herunder om straf  

 af bøde for overtrædelse af reglerne.
 Stk. 4. Bidragsbeløb, som ikke betales rettidigt, inddrives  

 tillige med renter og gebyrer efter reglerne i lov om inddrivelse af skatter  

 og afgifter m.v.
Klagebestemmelser § 16. Finansministeren kan efter forhandling med skatteministeren  

 fastsætte bestemmelser om adgangen til at klage over afgørelser efter denne  

 lov.
 Stk. 2. Finansministeren kan efter forhandling med  

 skatteministeren bestemme, at afgørelser, der er truffet af Told- og  

 Skattestyrelsen, ikke kan indbringes for højere administrativ myndighed.
 Stk. 3. Finansministeren kan på eget initiativ tage en afgørelse,  

 der er truffet af Told- og Skattestyrelsen, op til en nærmere undersøgelse og  

 afgørelse.
 Stk. 4. Finansministeren kan fastsætte regler om, at afgørelser  

 efter § 7, stk. 4, træffes af vedkommende kommunalbestyrelse, hvis afgørelse  

 kan indbringes for det i § 17 omhandlede nævn.
§ 17. Finansministeren nedsætter et nævn bestående af 5 medlemmer.  

 Nævnets formand skal opfylde de almindelige betingelser for at blive udnævnt  

 til dommer.
Et medlem udpeges af skatteministeren, et medlem udpeges af  

 socialministeren, et medlem udpeges af arbejdsministeren, og et medlem  

 udpeges af finansministeren.
Finansministeren beskikker formanden.  

 Medlemmerne beskikkes og udpeges for 3 år ad gangen.
Stk. 2. Nævnet har, jf. dog stk. 6, den endelige administrative  

 afgørelse af a) spørgsmål om bidragspligt efter § 7, b) spørgsmål om bidragsgrundlag efter §§ 8 og 9.
 Stk. 3. Nævnet fastsætter selv sin forretningsorden.
Stk. 4. Der betales et gebyr på 300 kr. for nævnets behandling af  

 klager.
Finansministeren kan fastsætte nærmere regler om gebyret.
 Stk. 5. Får klageren helt eller delvis medhold, tilbagebetales  

 gebyret.
 Stk. 6. Klager over spørgsmål i henhold til § 7, stk. 1, litra c,  

 og stk. 3, sker efter reglerne i skattestyrelseslovens kapitel 3.
 Straffebestemmelser m.v.
§ 18. Med bøde straffes den, der forsætligt eller ved grov  

 uagtsomhed a) afgiver urigtige eller vildledende oplysninger om bidragsgrundlaget, b) undlader indeholdelse af bidrag eller c) undlader rettidig indbetaling af indeholdte bidrag.
 Stk. 2. Er forholdet begået med forsæt til at unddrage staten  

 bidrag, eller foreligger der i øvrigt skærpende omstændigheder, kan straffen  

 stige til hæfte eller fængsel i indtil 2 år.
Stk. 3. Er en lovovertrædelse begået af et aktieselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
 Stk. 4. I forskrifter, der af finansministeren eller  

 skatteministeren udstedes i medfør af loven, kan der fastsættes straf af bøde  

 for overtrædelse af bestemmelser i forskrifterne.
 § 19. Ransagning kan ske i sager om overtrædelse af bestemmelserne  

 i denne lov og bestemmelser udstedt i medfør af loven i overensstemmelse med  

 retsplejelovens regler herom.
 § 20. Såfremt overtrædelsen ikke skønnes at ville medføre højere  

 straf end bøde, kan finansministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 stedfunden vedtagelse inddrevet eller afsonet, bortfalder videre forfølgning.
 § 21. Skatteministeren kan efter forhandling med finansministeren  

 fastsætte nærmere bestemmelser om lovens administration, herunder regler om  

 registrering af indeholdelsespligtige og bidragspligtige,  

 regnskabsaflæggelse, indberetning og indbetaling til de statslige told- og  

 skattemyndigheder, oplysningspligt over for de statslige told- og  

 skattemyndigheder, de statslige told- og skattemyndigheders oplysningspligt  

 over for de bidragspligtige, samt om de statslige told- og skattemyndigheders  

 foretagelse af nødvendig kontrol.
Ikrafttrædelses- og overgangsbestemmelser § 22. Loven træder i kraft dagen efter bekendtgørelsen i  

 Lovtidende.
 Stk. 2. For bidragspligtige omfattet af § 7, stk. 1, litra a og b,  

 har loven virkning for modtaget løn, vederlag m.v. fra den 1. januar 1994.
 Stk. 3. For bidragspligtige omfattet af § 7, stk. 1, litra c, og  

 stk. 3, har loven virkning fra og med indkomståret 1994. For bidragspligtige,  

 hvis indkomstår 1994 er startet før den 1. juli 1993, udgør bidraget dog kun  

 1/12 af det for indkomståret 1994 beregnede bidrag for hver måned fra den 1.  

 juli 1993 at regne og indtil indkomstårets udløb.
 Stk. 4. For bidragspligtige omfattet af § 7, stk. 2, har loven  

 virkning fra den 1. januar 1994. For indbetalinger efter § 11, stk. 2, har  

 loven virkning fra den 1. januar 1994.
 Stk. 5. Bestemmelsen i § 10, stk. 1, 2. pkt., om fremførsel af  

 underskud til fradrag i bidragsgrundlag finder anvendelse for underskud, der  

 opstår i indkomståret 1994 eller senere.
 § 23. Lov om en arbejdsmarkedsuddannelsesfond, jf.  

 lovbekendtgørelse nr. 2 af 1. januar 1993, ophæves den 1. januar 1994.  

 Efterregulering som følge af ændringer i antallet af fuldtidsbeskæftigede og  

 de regnskabsmæssigt konstaterede udgifter til arbejdsmarkedsuddannelser i  

 1992 og 1993 efter de hidtil gældende regler indgår dog i  

 beregningsgrundlaget for fastsættelsen af bidrag, jf. § 3, stk. 2.
 Stk. 2. Lønmodtagerbidrag til Arbejdsmarkedsuddannelsesfonden  

 efter de hidtil gældende regler opkræves sidste gang med følgende  

 forfaldsdatoer:
a) Den 1. marts 1994 for arbejdsgivere, der er registreret efter  

 merværdiafgiftsloven (momsloven) eller lov om afgift af lønsum m.v., b) den 1. april 1994 for bidrag, der ikke kan modregnes i kompensation, c) den 1. april 1994 for arbejdsgivere, der ikke er registreret efter  

 merværdiafgiftsloven (momsloven) eller lov om afgift af lønsum m.v., d) den 1. januar 1994 for offentlige arbejdsgivere.
 Stk. 3. Lønmodtagerbidrag vedrørende 1994 opkræves efter de hidtil  

 gældende regler på grundlag af ATP-restancer vedrørende tiden før den 1.  

 januar 1994, som modtages i perioden 23. februar 1994-22. februar 1995. Pr.  

 1. juli 1995 overgår restancer, herunder de påløbne renter og omkostninger,  

 til inddrivelse af Kongeriget Danmarks Hypotekbank.
 Stk. 4. Arbejdsministeren kan fastsætte nærmere regler om  

 beregning, opkrævning og betaling af lønmodtagerbidrag på grundlag af  

 ATP-restancer.
 Stk. 5. Hypotekbanken kan med tillæg af påløbne renter og  

 omkostninger inddrive skyldige beløb efter stk. 3 samt ubetalte arbejdsgiver-  

 og lønmodtagerbidrag efter de indtil 1. januar 1988 gældende regler ved  

 udpantning og ved indeholdelse i løn m.v. hos den pågældende efter reglerne  

 om inddrivelse af personlige skatter i kildeskatteloven.
 Stk. 6. Finansministeren kan fastsætte nærmere regler om  

 fremgangsmåden i forbindelse med lønindeholdelsen.
 Stk. 7. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, der er  

 nødvendige for at varetage inddrivelsen af skyldige beløb efter stk. 4,  

 herunder oplysninger om indkomst- og formueforhold.
 § 24. Loven gælder ikke for Færøerne og Grønland.
Ændringsforslag Af finansministeren :
 Til § 8 1) Stk. 2 affattes således:
»Stk. 2. Vederlag, der er omfattet af kildeskattelovens § 48  

 D, jf. kildeskattelovens § 48 C, eller ligningslovens § 33 C medregnes ikke  

 til bidragsgrundlaget.« Bemærkninger Til nr. 1 Med ændringsforslaget opnås, at der bliver fuld overensstemmelse  

 mellem det vederlag, der efter kildeskattelovens § 48 D og ligningslovens §  

 33 C er skattefrit, og vederlag, der efter lovforslaget skal være fritaget  

 for arbejdsmarkedsbidrag.
