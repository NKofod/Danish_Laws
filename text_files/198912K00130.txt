Nr LSF 130 Forslag til Lov om ændring af lov om visse selskabers aflæggelse af  

 årsregnskab m.v., lov om aktieselskaber, lov om anpartsselskaber, lov om  

 erhvervsdrivende fonde og lov om forsikringsvirksomhed (Gennemførelse af 7.  

 direktiv om konsoliderede regnskaber) Fremsat af industriministeren (Anne Birgitte Lundholt) den 17. januar 1990 Vedtaget ved tredjebehandling den 10. maj 1990 Lov nr. 308 af 16/05/1990 § 1 I lov om visse selskabers aflæggelse af årsregnskab m.v., jf.  

 lovbekendtgørelse nr. 436 af 20. juni 1989, foretages følgende ændringer:
 1. § 1 affattes således:
» § 1. Denne lov finder anvendelse på aktieselskaber,  

 kommanditaktieselskaber og anpartsselskaber.
Loven finder ikke anvendelsepå  

 pengeinstitutter, forsikringsaktieselskaber, børsmæglerselskaber samt  

 selskaber, der er omfattet af lov om visse kreditinstitutter og  

 realkreditloven.
Dog finder kapitel 8 a anvendelse på pengeinstitutter,  

 børsmæglerselskaber, realkreditinstitutter og selskaber, der er omfattet af  

 lov om visse kreditinstitutter.
 Stk. 2. I denne lov forstås ved:
 1) Selskab:
 Den virksomhed, for hvilken der aflægges årsregnskab og koncernregnskab  

 efter denne lov.
 2) Virksomhedsdeltager:
 Aktionærer, anpartshavere eller andre, der ejer kapitalandele i en  

 virksomhed.
 3) Selskabskapital:
 Aktiekapital eller indskudskapital i et anpartsselskab.
 4) Kapitalandele:
 Andele i aktieselskaber (aktier), i anpartsselskaber (anparter) samt i  

 andre virksomheders egenkapital.
 5) Associerede virksomheder:
Virksomheder, der ikke er dattervirksomheder, men i hvilke selskabet og  

 dets dattervirksomheder besidder kapitalandele og udøver en betydelig  

 indflydelse på virksomhedernes driftsmæssige og finansielle ledelse.
Et  

 selskab formodes at udøve betydelig indflydelse, hvis selskabet og dets  

 dattervirksomheder besidder 20 pct. eller mere af stemmerettighederne.
 6) Moderselskaber:
 Selskaber, som:
a) besidder flertallet af stemmerettighederne i en virksomhed, b) er virksomhedsdeltager og har ret til at udnævne eller afsætte et  

 flertal af medlemmerne i virksomhedens bestyrelse, direktion eller  

 tilsvarende ledelsesorgan, c) er virksomhedsdeltager og har ret til at udøve en bestemmende  

 indflydelse over virksomheden på grundlag af vedtægter eller aftale med denne  

 i øvrigt, d) er virksomhedsdeltager og på grundlag af aftale med andre deltagere  

 råder over flertallet af stemmerettighederne i virksomheden eller e) besidder kapitalandele i en virksomhed og udøver en bestemmende  

 indflydelse over denne.
 7) Dattervirksomheder:
 Virksomheder, med hvilke selskabet direkte eller indirekte har en af de i  

 nr. 6 nævnte forbindelser.
 8) Koncernvirksomheder:
 Et moderselskab og dets dattervirksomheder.
 9) Konsoliderede virksomheder:
 Selskabet og de dattervirksomheder, hvis regnskab indgår ved konsolidering  

 i selskabets koncernregnskab.
 10) Tilknyttede virksomheder:
 Et selskabs dattervirksomheder, dets moderselskaber og disses  

 dattervirksomheder.
 Stk. 3. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes både rettigheder, der  

 besiddes af selskabet og dets dattervirksomheder.
Stk. 4. Ved opgørelsen af stemmerettigheder i en dattervirksomhed eller en  

 associeret virksomhed ses der bort fra stemmerettigheder, som knytter sig til  

 kapitalandele, der besiddes af virksomheden selv eller dennes  

 dattervirksomheder.« 2. § 2, stk. 1, affattes således:
»For hvert regnskabsår udarbejder bestyrelse og direktion i  

 overensstemmelse med lovgivningens og vedtægternes regler herom et  

 årsregnskab bestående af resultatopgørelse, balance og noter.
I  

 moderselskaber udarbejdes tillige et koncernregnskab, der består af  

 resultatopgørelse, balance og noter.
Endvidere udarbejdes en årsberetning.
De  

 opregnede dele udgør en helhed.« 3. § 2, stk. 3, 2. pkt., affattes således:
»Mener en direktør eller et bestyrelsesmedlem, at årsregnskabet eller  

 årsberetningen ikke bør godkendes, eller har vedkommende andre indvendinger  

 mod disse eller i et moderselskab mod koncernregnskabet, som det ønskes at  

 selskabsdeltagerne gøres bekendt med, skal vedkommende gøre rede herfor i sin  

 påtegning.« 4. Efter § 2 indsættes:
» § 2 a.
Et selskab, hvis værdipapirer ikke er optaget til  

 officiel notering på en fondsbørs i en stat, der er medlem af De Europæiske  

 Fællesskaber, kan undlade at udarbejde koncernregnskab, hvis:
1) selskabet er en dattervirksomhed, 2) regnskaberne for selskabet og alle dets dattervirksomheder indgår i et  

 koncernregnskab for en modervirksomhed, der henhører under lovgivningen i en  

 stat, der er medlem af De Europæiske Fællesskaber, og som udarbejdes og  

 revideres efter lovgivningen i denne medlemsstat, 3) selskabets bestyrelse ikke 6 måneder inden regnskabsårets udgang fra  

 virksomhedsdeltagere, der ejer mindst 10 pct. af selskabskapitalen, har  

 modtaget krav om udarbejdelse af koncernregnskab, 4) selskabet sammen med sit årsregnskab indsender det i nr. 2 nævnte  

 koncernregnskab samt de oplysninger, der er nævnt i stk. 2, 1. pkt., til  

 Erhvervs- og Selskabsstyrelsen og 5) selskabet i en note til sit årsregnskab oplyser, at det har undladt at  

 udarbejde koncernregnskab efter denne bestemmelse, og oplyser navn og  

 hjemsted for den i nr. 2 nævnte modervirksomhed.
 Stk. 2. Erhvervs- og Selskabsstyrelsen kan forlange, at der gives  

 yderligere oplysninger til det i stk. 1, nr. 2, nævnte koncernregnskab, hvis  

 disse skulle have været indeholdt i et koncernregnskab efter denne lov.  

 Styrelsen kan endvidere kræve indsendt en bekræftet dansk oversættelse af  

 koncernregnskabet.
§ 2 b.
En dattervirksomhed kan udeholdes af konsolideringen, hvis:
1) virksomheden er af uvæsentlig betydning i forhold til det i § 4, stk.  

 2, nævnte formål, 2) betydelige og vedvarende hindringer i væsentlig grad  

 begrænser selskabets udøvelse af sine rettigheder over virksomhedens aktiver  

 eller ledelse, 3) de nødvendige oplysninger ikke kan indhentes inden for en rimelig frist  

 eller uden uforholdsmæssigt store omkostninger eller 4) kapitalandelene i dattervirksomheden alene besiddes med henblik på  

 overdragelse.
 Stk. 2. Uanset stk. 1, nr. 1, skal flere virksomheder, der hver for sig er  

 af uvæsentlig betydning, dog medtages, hvis virksomhederne tilsammen er af  

 væsentlig betydning.
 Stk. 3. Dattervirksomheder, der udøver aktiviteter, som er så forskellige  

 fra de øvrige koncernvirksomheder, at medtagelse i konsolideringen vil stride  

 mod det i § 4, stk. 2, nævnte formål, skal udeholdes af konsolideringen.  

 Kapitalandelene i en udeholdt virksomhed værdiansættes efter indre værdis  

 metode efter § 40.
 Stk. 4. Udeholdelse af en virksomhed efter stk. 1 eller stk. 3 skal  

 behørigt begrundes i noterne.
§ 2 c.
Et moderselskab i en koncern, hvor ingen af koncernvirksomhedernes  

 værdipapirer er optaget til officiel notering på en fondsbørs i en stat, der  

 er medlem af De Europæiske Fællesskaber, kan undlade at udarbejde  

 koncernregnskab, hvis koncernvirksomhederne på balancetidspunktet ikke  

 tilsammen overskrider to af følgende størrelser:
1) balancesum 12 mio. kr., 2) nettoomsætning 24 mio. kr. og 3) gennemsnitligt antal heltidsbeskæftigede i løbet af regnskabsåret 50.
Stk. 2. Balancesummen beregnes som summen af posterne under aktiver eller  

 af posterne under anlægsaktiver og omsætningsaktiver.
Nettoomsætningen  

 beregnes som summen af nettoomsætningerne, jf. § 22. Det gennemsnitlige antal  

 heltidsbeskæftigede beregnes så vidt muligt efter de regler, der er fastsat i  

 medfør af aktieselskabslovens § 178.
 Stk. 3. Adgangen til at anvende bestemmelsen i stk. 1 ændres kun, hvis  

 virksomhederne på balancetidspunktet tilsammen har overskredet eller ikke  

 længere overskrider to af de tre størrelser i to på hinanden følgende  

 regnskabsår.
§ 2 d.
Såfremt et selskab, der kan undlade at aflægge koncernregnskab  

 efter § 2 a eller § 2 c, udarbejder et koncernregnskab, der offentliggøres  

 for en videre kreds, finder bestemmelserne om koncernregnskaber, bortset fra  

 § 62 og § 64, stk. 1, anvendelse.« 5. § 4 affattes således:
 » § 4. Årsregnskabet og koncernregnskabet skal opstilles på  

 overskuelig måde i overensstemmelse med denne lov og regler, der er udstedt i  

 henhold til loven.
 Stk. 2. Årsregnskabet og koncernregnskabet skal give et retvisende billede  

 af selskabets henholdsvis koncernens aktiver og passiver, økonomiske stilling  

 samt resultatet.
 Stk. 3. Hvis anvendelsen af bestemmelserne i eller i henhold til denne lov  

 ikke er tilstrækkelig til at give et retvisende billede som nævnt i stk. 2,  

 skal der gives yderligere oplysninger i årsregnskabet henholdsvis  

 koncernregnskabet.
Stk. 4. Hvis anvendelse af bestemmelserne i eller i henhold til § 5, § 8  

 og kapitel 3-8 i særlige tilfælde vil stride mod kravet i stk. 2, skal de  

 fraviges, således at dette krav opfyldes.
En sådan fravigelse skal anføres i  

 noterne og behørigt begrundes med oplysning om, hvilken indvirkning  

 fravigelsen har på selskabets henholdsvis koncernens aktiver og passiver,  

 økonomiske stilling samt resultatet.« 6. § 5, stk. 1, affattes således:
»Balance og resultatopgørelse skal opstilles i skematisk form.  

 Selskabet kan vælge konto- eller beretningsform for henholdsvis balance og  

 resultatopgørelse.
For resultatopgørelsen kan der tillige vælges en opdeling  

 efter posternes art eller funktion.
Industriministeren fastsætter nærmere  

 regler om opstillinger, oversigter, sammenligningstal og supplerende  

 oplysninger hertil.« 7. §§ 6 og 7, §§ 9-15, § 17 og § 18, stk. 3, ophæves.
 8. § 19 affattes således:
» § 19. Under Immaterielle anlægsaktiver, bortset fra  

 forsknings- og udviklingsomkostninger, kan kun opføres rettigheder, der er  

 erhvervet mod vederlag.« 9. § 20, stk. 1, 2. pkt., § 23 og § 24, stk. 2, ophæves.
 10. § 25, stk. 1-3, affattes således:
 »Når særlige konkurrencemæssige hensyn tilsiger det, kan selskaber,  

 der på balancetidspunktet ikke overskrider to af størrelserne i stk. 2, i  

 resultatopgørelsen indføre en post benævnt bruttofortjeneste eller bruttotab  

 ved at sammendrage visse poster, der fastsættes af industriministeren.
 Stk. 2. De i stk. 1 nævnte størrelser er:
1) balancesum 50 mio. kr., 2) nettoomsætning 100 mio. kr., 3) gennemsnitligt antal heltidsbeskæftigede i løbet af regnskabsåret 250.
Stk. 3. Balancesummen beregnes som summen af posterne under aktiver eller  

 af posterne under anlægsaktiver og omsætningsaktiver.
Det gennemsnitlige  

 antal heltidsbeskæftigede beregnes så vidt muligt efter de regler, der er  

 fastsat i medfør af aktieselskabslovens § 178.« 11. § 36, stk. 1, affattes således:
»Udgifter til immaterielle anlægsaktiver, bortset fra forudbetalinger  

 for sådanne, skal afskrives systematisk over en periode på højst 5 år, hvis  

 de ikke udgiftsføres straks.« 12. § 40 affattes således:
 » § 40. Et selskab, der har kapitalandele i  

 dattervirksomheder, kan i stedet for at værdiansætte kapitalandelene efter de  

 foranstående bestemmelser i dette kapitel ansætte kapitalandelene til  

 dattervirksomhedernes regnskabsmæssige indre værdi (indre værdis metode eller  

 equitymetoden).
 Stk. 2. Den indre værdis metode kan også anvendes på kapitalandele i  

 associerede virksomheder.
Stk. 3. Industriministeren fastsætter nærmere regler om behandlingen i  

 resultatopgørelse, balance og noter af de nævnte kapitalandele, herunder  

 opstilling, værdiansættelse, udligning og eliminering.« 13. I § 41 ændres »§§ 42-54« til: »§§ 42-54 a«.
 14. I § 43, stk. 1, indsættes efter »andel«: »af  

 egenkapitalen«.
 15. § 43, stk. 3, affattes således:
 » Stk. 3. Angivelse af den pågældende virksomheds resultat og  

 egenkapital kan udelades, hvis:
1) virksomheden ikke offentliggør sit årsregnskab og selskabets andel i  

 virksomhedens kapital er 50 pct. eller mindre, 2) virksomhedens regnskab indgår ved konsolidering i selskabets  

 koncernregnskab eller 3) selskabet værdiansætter kapitalandelene i virksomheden efter den indre  

 værdis metode, jf. § 40.« 16. § 46, stk. 4 og 5, ophæves.
 17. Efter § 46 indsættes:
» § 46 a.
Størrelsen af lån til samt pant, kaution eller  

 garanti stillet for medlemmer af selskabets eller dets moderselskabers  

 direktion, bestyrelse eller repræsentantskab skal angives for hver kategori  

 med oplysning om de væsentligste vilkår, herunder rentefod, og de beløb, der  

 er tilbagebetalt i året.
Stk. 2. Størrelsen af lån til samt pant, kaution eller garanti stillet for  

 andre virksomhedsdeltagere end moderselskaber samt for virksomhedsdeltagere i  

 selskabets moderselskaber skal oplyses med særskilt angivelse af de i året  

 tilbagebetalte beløb.
Dette gælder dog ikke lån til og sikkerhedsstillelse  

 for erhvervelse af aktier eller anparter i selskabet af eller til  

 medarbejdere i selskabet eller dets dattervirksomheder.
Stk. 3. Bestemmelsen i stk. 1 og stk. 2, 1. pkt., gælder også  

 tilgodehavender hos og sikkerhedsstillelser for personer, der står de i stk.  

 1 og stk. 2 nævnte personer nær, jf. aktieselskabslovens § 115, stk. 1, og  

 anpartsselskabslovens § 84, stk. 1.« 18. § 51, stk. 1, 2. pkt., affattes således:
»Hvis det ikke er nævnt i resultatopgørelsen, skal  

 personaleudgifterne specificeres i Lønninger, Pensioner og Andre udgifter til  

 social sikring.« 19. I § 52 indsættes som stk. 3:
»Stk. 3. Oplysningerne efter stk. 1 og stk. 2 skal tilsvarende gives  

 for aktier eller anparter i selskabet, der indgår i dattervirksomhedernes  

 beholdninger eller er erhvervet eller afhændet af dattervirksomhederne i  

 regnskabsåret.« 20. § 53 ophæves.
 21. Efter § 54 indsættes:
» § 54 a.
Selskabet skal oplyse navn og hjemsted for de  

 modervirksomheder, herunder udenlandske modervirksomheder, der udarbejder  

 koncernregnskab for henholdsvis den største og mindste koncern, hvori  

 selskabet indgår som dattervirksomhed, samt hvor de udenlandske  

 modervirksomheders koncernregnskaber m.v. kan rekvireres.« 22. I § 55, stk. 1, 1. pkt., ændres »§ 53« til: »§  

 52, stk. 3.« 23. § 55, stk. 2, affattes således:
 » Stk. 2. De i stk. 1 nævnte størrelser er:
1) balancesum 12 mio. kr., 2) nettoomsætning 24 mio. kr. og 3) gennemsnitligt antal heltidsbeskæftigede i løbet af regnskabsåret  

 50.« 24. § 55, stk. 4, affattes således:
»Stk. 4. Balancesummen i stk. 2 beregnes som summen af posterne under  

 aktiver eller af posterne under anlægsaktiver og omsætningsaktiver.
Det  

 gennemsnitlige antal heltidsbeskæftigede beregnes så vidt muligt efter de  

 regler, der er fastsat i aktieselskabslovens § 178.« 25. Kapitel 8 affattes således:
»Kapitel 8 Koncernregnskaber § 57. Koncernregnskabet skal vise de konsoliderede virksomheders aktiver  

 og passiver, økonomiske stilling samt resultatet, som om de var en enkelt  

 virksomhed.
 § 58. Koncernregnskabet skal opstilles på overskuelig måde i  

 overensstemmelse med denne lov og regler, der er udstedt i henhold til loven.
 Stk. 2. Koncernregnskabet udarbejdes ved at sammendrage regnskaberne for  

 de virksomheder, der er omfattet af konsolideringen, idet ensartede indtægter  

 og udgifter samt aktiver og passiver sammenlægges.
Stk. 3. I de således sammendragne beløb foretages der udligning af den  

 bogførte værdi af moderselskabets kapitalandele med den forholdsmæssige andel  

 af dattervirksomhedernes regnskabsmæssige indre værdi.
Endvidere foretages  

 eliminering af koncernvirksomhedernes indbyrdes mellemværender, indtægter og  

 udgifter samt gevinst og tab.
 § 59. I koncernregnskabet værdiansættes aktiver og passiver efter  

 ensartede metoder.
 Stk. 2. I koncernregnskabet værdiansættes de konsoliderede virksomheders  

 kapitalandele i associerede virksomheder til kapitalandelenes forholdsmæssige  

 andel i de associerede virksomheders regnskabsmæssige indre værdi, medmindre  

 kapitalandelene er af uvæsentlig betydning.
§ 60. I koncernregnskabet kan selskabet ved pro rata-konsolidering medtage  

 en virksomhed, som selskabet leder sammen med en eller flere andre  

 virksomheder.
Posterne i virksomhedens regnskab medtages i forhold til den  

 andel, selskabet og dets dattervirksomheder besidder af virksomhedens  

 egenkapital.
§ 61. Industriministeren fastsætter nærmere regler om opstilling,  

 udligning, eliminering og værdiansættelse m.v. i forbindelse med  

 konsolideringen, herunder værdiansættelse af kapitalandele i associerede  

 virksomheder til den regnskabsmæssige indre værdi, jf. § 59, samt  

 bestemmelser om, hvilke noteoplysninger der skal gives i  

 koncernregnskabet.« 26. § 62, stk. 2 og 3, affattes således:
» Stk. 2. Selskaber, der er omfattet af § 55, kan undlade at  

 indsende årsberetning.
I så fald skal forslag til beslutning vedrørende  

 anvendelse af selskabets overskud eller dækning af underskud tillige med de  

 oplysninger, der kræves efter aktieselskabslovens § 28 a, stk. 4, og  

 anpartsselskabslovens § 17 a, stk. 4, fremgå af årsregnskabet.
Stk. 3. I selskaber, der anvender stk. 2 eller §§ 2 c, 25 eller 55, skal  

 det af årsregnskabet, årsberetningen eller koncernregnskabet fremgå, at  

 bestyrelse og direktion anser betingelserne for at anvende de omhandlede  

 undtagelser for opfyldt.« 27. Efter § 62 indsættes:
» § 62 a. Årsregnskaber m.v. for dattervirksomheder, der er  

 udeholdt af konsolideringen efter § 2 b, stk. 3, og som ikke er omfattet af §  

 1, stk. 2, nr. 1, skal indsendes til Erhvervs- og Selskabsstyrelsen sammen  

 med koncernregnskabet.« 28. § 65, stk. 1, affattes således:
»Medmindre højere straf er forskyldt efter den øvrige lovgivning,  

 straffes med bøde den, der forsætligt eller groft uagtsomt overtræder § 2,  

 stk. 1, § 2 b, stk. 4, §§ 3-5, § 8, §§ 18-20, § 22, §§ 26-37, § 39, §§ 41-52,  

 §§ 54-59, § 61 d, stk. 3, § 61 e, stk. 1, 3. pkt., § 61 h, stk. 1, § 61 l, §  

 62, stk. 1-3, § 62 a og § 63.« 29. I § 65 indsættes som stk. 3:
»Stk. 3. I forskrifter, der udstedes efter loven, kan der fastsættes  

 straf af bøde for forsætlig eller groft uagtsom overtrædelse af bestemmelser  

 i forskrifterne.« § 2 I lov om aktieselskaber, jf. lovbekendtgørelse nr. 434 af 20. juni 1989,  

 foretages følgende ændringer:
 1. § 2 affattes således:
 » § 2. Et moderselskab udgør sammen med datterselskaberne en  

 koncern.
 Stk. 2. Et aktieselskab er et moderselskab, hvis det:
1) besidder flertallet af stemmerettighederne i et aktie- eller  

 anpartsselskab, 2) er aktionær eller anpartshaver i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er aktionær eller anpartshaver og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er aktionær eller anpartshaver og på grundlag af aftale med andre  

 aktionærer eller anpartshavere råder over flertallet af stemmerettighederne i  

 selskabet eller 5) besidder aktier eller anparter i et selskab og udøver en bestemmende  

 indflydelse over dette.
 Stk. 3. Et aktieselskab eller et anpartsselskab, med hvilket et  

 moderselskab har en af de i stk. 2 nævnte forbindelser, er et datterselskab.  

 Dette gælder dog ikke, såfremt den bestemmende indflydelse udøves på grundlag  

 af vedtægter, hvis gyldighed er opretholdt ved § 168, stk. 5.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til aktier eller anparter, der  

 besiddes af datterselskabet selv eller dets datterselskaber.« 2. § 39, stk. 1, affattes således:
»Fondsaktieemission kan ske ved overførsel til aktiekapitalen af  

 beløb, som 1) kan uddeles som udbytte efter § 110, stk. 1, 2) er henlagt til overkursfonden, jf. § 111, stk. 3, nr. 2, 3) er henlagt til den særlige fond efter § 47, stk. 3, nr. 3, 4) er henlagt til opskrivningshenlæggelser efter årsregnskabslovens § 30,  

 stk. 4, eller 5) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.« 3. § 44 a, stk. 2, affattes således:
» Stk. 2. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 1, nr. 2-4, angivne formål,  

 hvis bestyrelsen stiller eller godkender forslag herom.
Der skal efter  

 nedsættelsen være fuld dækning for aktiekapitalen samt de henlæggelser og  

 reserver, der er bundne i henhold til lov og selskabets vedtægter.« 4. § 47, stk. 2, affattes således:
» Stk. 2. Efter en kapitalnedsættelse efter stk. 1 skal der  

 være dækning for aktiekapitalen samt de henlæggelser og reserver, der er  

 bundne i henhold til lov og selskabets vedtægter.« 5. § 49, stk. 3, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 177 at vælge et antal medlemmer af bestyrelsen i moderselskabet og  

 suppleanter herfor (koncernrepræsentation), hvis de nævnte datterselskaber er  

 aktie- eller anpartsselskaber, hvori moderselskabet besidder flertallet af  

 stemmerettighederne, jf. § 2, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 6. § 64, stk. 1 og 2, ophæves, og i stedet indsættes som  

stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 bliver herefter stk. 2.
 7. §§ 109-111 affattes således:
 » § 109. Uddeling af selskabets midler til aktionærerne må kun  

 finde sted som udbytte på grundlag af det senest godkendte årsregnskab eller  

 som udlodning i forbindelse med nedsættelse af aktiekapitalen eller  

 overkursfonden eller i forbindelse med selskabets opløsning.
 § 110. Som udbytte kan kun uddeles årets resultat (årets overskud) i  

 henhold til det godkendte årsregnskab for sidste regnskabsår, overført  

 overskud fra tidligere år og andre reserver, der ikke er bundne ifølge lov  

 eller selskabets vedtægter, efter fradrag dels af overført underskud fra  

 tidligere år og beløb, der i henhold til årsregnskabet i øvrigt fratrækkes  

 egenkapitalen, dels af beløb, der skal henlægges i henhold til lov og  

 selskabets vedtægter.
 Stk. 2. Udbyttet må ikke overstige, hvad der er forsvarligt under hensyn  

 til selskabets og, i moderselskaber, koncernens økonomiske stilling.
§ 111. Der skal foretages de henlæggelser, der er nødvendige efter  

 selskabets økonomiske stilling.
Vedtægterne kan foreskrive pligt til  

 henlæggelse.
Stk. 2. Beløb, som selskabet ved aktietegning modtager som vederlag for  

 aktierne ud over disses pålydende med fradrag af omkostninger ved selskabets  

 stiftelse eller aktiekapitalens forhøjelse, skal henlægges til  

 overkursfonden.
Hertil henlægges også beløb, som selskabet har modtaget ved  

 salg af aktier i henhold til § 40, eller som tilfalder selskabet i henhold  

 til anpartsselskabslovens § 109 a, stk. 3, 4. pkt.
 Stk. 3. Overkursfonden kan helt eller delvis:
1) udlignes med underskud, der ikke dækkes af overført overskud og de  

 reserver, der ikke er bundne ifølge lov og selskabets vedtægter, 2) overføres til aktiekapitalen (fondsemission), medmindre selskabet har  

 et ikke udlignet underskud, eller 3) anvendes til andre formål under de i § 46, stk. 1, angivne  

 betingelser.« § 3 I lov om anpartsselskaber, jf. lovbekendtgørelse nr. 435 af 20. juni 1989,  

 foretages følgende ændringer:
 1. § 2 affattes således:
 » § 2. Et moderselskab udgør sammen med datterselskaberne en  

 koncern.
 Stk. 2. Et anpartsselskab er et moderselskab, hvis det:
1) besidder flertallet af stemmerettighederne i et anparts- eller  

 aktieselskab, 2) er anpartshaver eller aktionær i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er anpartshaver eller aktionær og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er anpartshaver eller aktionær og på grundlag af aftale med andre  

 anpartshavere eller aktionærer råder over flertallet af stemmerettighederne i  

 selskabet eller 5) besidder anparter eller aktier i et selskab og udøver en bestemmende  

 indflydelse over dette.
 Stk. 3. Et anpartsselskab eller et aktieselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til anparter eller aktier, der  

 besiddes af datterselskabet selv eller dets datterselskaber.« 2. § 24, stk. 1, affattes således:
»Forhøjelse af indskudskapitalen ved fondsanparter kan ske ved  

 overførsel til indskudskapitalen af beløb, som 1) kan uddeles som udbytte efter § 80, stk. 1, 2) er henlagt til opskrivningshenlæggelser efter årsregnskabslovens § 30,  

 stk. 4, eller 3) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.« 3. § 26 a, stk. 2, affattes således:
» Stk. 2. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 1, nr. 2-4, angivne formål,  

 hvis der efter nedsættelsen er fuld dækning for indskudskapitalen samt de  

 henlæggelser og reserver, der er bundne i henhold til lov og selskabets  

 vedtægter.« 4. § 29, stk. 2, affattes således:
» Stk. 2. Efter en kapitalnedsættelse efter stk. 1 skal der  

 være dækning for indskudskapitalen samt de henlæggelser og reserver, der er  

 bundne i henhold til lov og selskabets vedtægter.« 5. § 32, stk. 2, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 136 at vælge et antal medlemmer af bestyrelsen i moderselskabet og  

 suppleanter herfor (koncernrepræsentation), hvis de nævnte datterselskaber er  

 anparts- eller aktieselskaber, hvori moderselskabet besidder flertallet af  

 stemmerettighederne, jf. § 2, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 6. § 45, stk. 1 og 2, ophæves, og i stedet indsættes som  

stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 bliver herefter stk. 2.
7. I § 76, stk. 3, ændres »§ 64, stk. 1, § 66, § 70, § 74 og §  

 75« til: »§ 61 b, stk. 1, § 61 d, § 61 h, § 61 k, stk. 1, og § 61 l  

 i årsregnskabsloven, § 13, stk. 1, og § 17, stk. 2, i lov om  

 statsautoriserede revisorer samt § 7, stk. 1, og § 10, stk. 2, i lov om  

 registrerede revisorer.« 8. § 80 affattes således:
 » § 80. Som udbytte kan kun uddeles årets resultat (årets  

 overskud) i henhold til det godkendte årsregnskab for sidste regnskabsår,  

 overført overskud fra tidligere år og andre reserver, der ikke er bundne  

 ifølge lov eller selskabets vedtægter, efter fradrag dels af overført  

 underskud fra tidligere år og beløb, der i henhold til årsregnskabet  

 fratrækkes egenkapitalen, dels af beløb, der skal henlægges i henhold til lov  

 og selskabets vedtægter.
Stk. 2. Udbyttet må ikke overstige, hvad der er forsvarligt under hensyn  

 til selskabets og, i moderselskaber, koncernens økonomiske stilling.« § 4 I lov om erhvervsdrivende fonde, jf. lovbekendtgørelse nr. 571 af 27.  

 september 1988, som ændret ved lov nr. 815 af 21. december 1988 og lov nr.  

 105 af 15. februar 1989, foretages følgende ændringer:
 1. § 1, stk. 2, nr. 3, affattes således:
 »3) har den i aktieselskabslovens § 2, stk. 2, jf. stk. 4 og 5,  

 anførte forbindelse med et aktie- eller anpartsselskab eller med en anden  

 virksomhed af den i nr. 1 eller 2 nævnte art eller«.
 2. I § 1, stk. 2 , indsættes som nr. 4:
»4) udøver en bestemmende indflydelse over en anden virksomhed i  

 henhold til vedtægt eller aftale og har en betydelig andel i dens  

 driftsresultat uden at have den i nr. 3 anførte forbindelse med  

 virksomheden.« 3. § 28, stk. 1, affattes således:
»For hvert regnskabsår udarbejder bestyrelsen og direktionen i  

 overensstemmelse med lovgivningens og vedtægtens regler herom et årsregnskab  

 bestående af resultatopgørelse, balance og noter.
I moderfonde udarbejdes  

 tillige et koncernregnskab, der består af resultatopgørelse, balance og  

 noter.
Endvidere udarbejdes en årsberetning.
De opregnede dele udgør en  

 helhed.« 4. I § 28, stk. 2, ændres »§ 1, stk. 2, § 2, stk. 3, §§ 3-9,  

 kapitlerne 2-8 a« til: »§ 1, stk. 2-4, § 2, stk. 3, §§ 2 a-5, § 8,  

 kapitlerne 3-8 a«.
 5. I § 28, stk. 3, nr. 1, indsættes efter  

 »årsregnskabet«: »og koncernregnskabet«.
 6. § 28, stk. 4 og 5, affattes således:
» Stk. 4. Moderfonde, der ikke omfattes af § 1, stk. 2, nr. 1  

 og 2, og som ej heller, bortset fra konvertible gældsbreve, har  

 tilgodehavender hos eller har stillet sikkerhed for dattervirksomheder, kan,  

 når forholdene taler derfor, udarbejde koncernregnskabet ved alene at  

 konsolidere dattervirksomhedernes regnskaber.
I så fald skal der i  

 årsberetningen gives oplysning om anvendelse af denne fremgangsmåde med  

 angivelse af koncernens årsresultat og egenkapital opgjort efter reglerne i  

 kapitel 8 i årsregnskabsloven.
Angivelse af koncernens årsresultat og  

 egenkapital kan udelades, hvis kapitalandelene værdiansættes i moderfondens  

 årsregnskab i medfør af årsregnskabslovens § 40.
Stk. 5. Er en fond ved en vedtægtsbestemmelse eller aftale knyttet til en  

 erhvervsdrivende virksomhed eller en anden fond, skal der redegøres herfor i  

 fondens årsregnskab eller i årsberetningen.« 7. I § 28, stk. 6, 1. pkt. og 2. pkt., indsættes efter  

 »årsregnskabet«: »og koncernregnskabet«.
§ 5 I lov om forsikringsvirksomhed, jf. lovbekendtgørelse nr. 127 af 23. marts  

 1984, som ændret senest ved lov nr. 325 af 24. maj 1989, foretages følgende  

 ændringer:
 1. § 4, stk. 1-3, ophæves, og i stedet indsættes:
 »Et moderselskab udgør sammen med datterselskaberne en koncern.
 Stk. 2. Et forsikringsselskab er et moderselskab, hvis det:
1) besidder flertallet af stemmerettighederne i et aktie- eller  

 anpartsselskab, 2) er aktionær eller anpartshaver i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er aktionær eller anpartshaver og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er aktionær eller anpartshaver og på grundlag af aftale med andre  

 aktionærer eller anpartshavere råder over flertallet af stemmerettighederne i  

 selskabet eller 5) besidder aktier eller anparter i et selskab og udøver en bestemmende  

 indflydelse over dette.
 Stk. 3. Et aktieselskab eller et anpartsselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til aktier eller anparter, der  

 besiddes af datterselskabet selv eller dets datterselskaber.« Stk. 4 bliver herefter stk. 6.
 2. § 38, stk. 3, affattes således:
» Stk. 3. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 2, nr. 2-4, angivne formål,  

 hvis bestyrelsen stiller eller godkender forslag herom.
Der skal efter  

 nedsættelsen være fuld dækning for aktiekapitalen samt de henlæggelser og  

 reserver, der er bundne i henhold til lov og selskabets vedtægter.« 3. § 39, stk. 2, affattes således:
» Stk. 2. Efter kapitalnedsættelsen skal der være fuld dækning  

 for aktiekapitalen samt de henlæggelser og reserver, der er bundne i henhold  

 til lov og selskabets vedtægter.« 4. § 57, stk. 1, affattes således:
»Fondsaktieemission kan ske ved overførsel til aktiekapitalen af  

 beløb, som 1) kan uddeles som udbytte efter § 135, 2) er henlagt til overkursfonden, jf. § 60, stk. 2, nr. 2, eller 3) er henlagt til den særlige fond efter § 39, stk. 3, nr. 3.« 5. § 60 affattes således:
» § 60. Beløb, som selskabet ved aktietegning modtager som  

 vederlag for aktierne ud over disses pålydende med fradrag af omkostninger  

 ved selskabets stiftelse eller aktiekapitalens forhøjelse, skal henlægges til  

 overkursfonden.
Hertil henlægges også beløb, som selskabet har modtaget ved  

 salg af aktier i henhold til § 58.
 Stk. 2. Overkursfonden kan helt eller delvis:
1) udlignes med underskud, der ikke dækkes af overført overskud og de  

 reserver, der ikke er bundne ifølge lov og selskabets vedtægter, 2) overføres til aktiekapitalen (fondsemission), medmindre selskabet har  

 et ikke udlignet underskud, eller 3) anvendes til andre formål under de i § 38, stk. 5, angivne  

 betingelser.« 6. § 83, stk. 3, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 84 at vælge et antal medlemmer af bestyrelsen i moderselskabet og suppleanter  

 herfor (koncernrepræsentation), hvis de nævnte datterselskaber er aktie-  

 eller anpartsselskaber, hvori moderselskabet besidder flertallet af  

 stemmerettighederne, jf. § 4, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 7. § 101, stk. 1 og 2, ophæves, og i stedet indsættes som  

stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 og 4 bliver herefter stk. 2 og 3.
 8. § 137, stk. 2, affattes således:
» Stk. 2. Udbytte til aktionærer, rente til garanter eller  

 udbetaling til medlemmer i gensidige selskaber må ikke overstige, hvad der er  

 forsvarligt under hensyn til selskabets og, i moderselskaber, koncernens  

 økonomiske stilling.« § 6 Stk. 1. Loven træder i kraft 1. april 1991, og bestemmelserne i § 2, nr. 1  

 og 3-7, § 3, nr. 1 og 3-8, § 4, nr. 1 og 2, samt § 5, nr. 1-3 og 5-8, finder  

 anvendelse fra denne dato.
 Stk. 2. Bestemmelserne i § 1 og § 4, nr. 3-7, finder anvendelse på  

 regnskabsår, der begynder 1. april 1991 eller senere.
 Stk. 3. Bestemmelserne i § 2, nr. 2, § 3, nr. 2, samt § 5, nr. 4, finder  

 anvendelse fra datoen for den første ordinære generalforsamling, på hvilken  

 der træffes afgørelse om godkendelse af et årsregnskab, der er omfattet af  

 denne lov.
§ 7 Stk. 1. Et moderselskab kan anvende lempelserne i årsregnskabslovens § 2  

 c, når koncernen ved afslutningen af det første regnskabsår, der begynder 1.  

 april 1991 eller senere, ikke overstiger to af de størrelseskriterier, der er  

 fastlagt i paragraffens første stykke.
 Stk. 2. Et selskab kan anvende lempelserne i årsregnskabslovens § 25 og §  

 55, når det ved afslutningen af det første regnskabsår, der begynder 1. april  

 1991 eller senere, ikke overstiger to af de størrelseskriterier, der er  

 fastsat i disse paragraffer.
§ 8 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som landsdelenes  

 særlige forhold tilsiger.
Oprindeligt fremsat forslag § 1 I lov om visse selskabers aflæggelse af årsregnskab m.v., jf.  

 lovbekendtgørelse nr. 436 af 20. juni 1989, foretages følgende ændringer:
 1. § 1 affattes således:
» § 1. Denne lov finder anvendelse på aktieselskaber,  

 kommanditaktieselskaber og anpartsselskaber.
Loven finder ikke anvendelsepå  

 pengeinstitutter, forsikringsaktieselskaber, børsmæglerselskaber samt  

 selskaber, der er omfattet af lov om visse kreditinstitutter og  

 realkreditloven.
Dog finder kapitel 8a anvendelse på pengeinstitutter,  

 børsmæglerselskaber, realkreditinstitutter og selskaber, der er omfattet af  

 lov om visse kreditinstitutter.
 Stk. 2. I denne lov forstås ved:
 1) Selskab:
 Den virksomhed, for hvilken der aflægges årsregnskab og koncernregnskab  

 efter denne lov.
 2) Virksomhedsdeltager:
 Aktionærer, anpartshavere eller andre, der ejer kapitalandele i en  

 virksomhed.
 3) Selskabskapital:
 Aktiekapital eller indskudskapital i et anpartsselskab.
 4) Kapitalandele:
 Andele i aktieselskaber (aktier), i anpartsselskaber (anparter) samt i  

 andre virksomheders egenkapital.
 5) Associerede virksomheder:
Virksomheder, der ikke er dattervirksomheder, men i hvilke selskabet og  

 dets dattervirksomheder besidder kapitalandele og udøver en betydelig  

 indflydelse på virksomhedernes driftsmæssige og finansielle ledelse.
Et  

 selskab formodes at udøve betydelig indflydelse, hvis selskabet og dets  

 dattervirksomheder besidder 20 pct. eller mere af stemmerettighederne.
 6) Moderselskaber:
 Selskaber som:
a) besidder flertallet af stemmerettighederne i en virksomhed, b) er virksomhedsdeltager og har ret til at udnævne eller afsætte et  

 flertal af medlemmerne i virksomhedens bestyrelse, direktion eller  

 tilsvarende ledelsesorgan, c) er virksomhedsdeltager og har ret til at udøve en bestemmende  

 indflydelse over virksomheden på grundlag af vedtægter eller aftale med denne  

 iøvrigt, d) er virksomhedsdeltager og på grundlag af aftale med andre deltagere  

 råder over flertallet af stemmerettighederne i virksomheden eller e) besidder kapitalandele i en virksomhed og udøver en bestemmende  

 indflydelse over denne.
 7) Dattervirksomheder:
 Virksomheder med hvilke selskabet direkte eller indirekte har en af de i  

 nr. 6 nævnte forbindelser.
 8) Koncernvirksomheder:
 Et moderselskab og dets dattervirksomheder.
 9) Konsoliderede virksomheder:
 Selskabet og de dattervirksomheder, hvis regnskab indgår ved konsolidering  

 i selskabets koncernregnskab.
 10) Tilknyttede virksomheder:
 Et selskabs dattervirksomheder, dets moderselskaber og disses  

 dattervirksomheder.
 Stk. 3.Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes både rettigheder, der  

 besiddes af selskabet og dets dattervirksomheder.
Stk. 4. Ved opgørelsen af stemmerettigheder i en dattervirksomhed eller en  

 associeret virksomhed ses der bort fra stemmerettigheder, som knytter sig til  

 kapitalandele, der besiddes af virksomheden selv eller dennes  

 dattervirksomheder.« 2. § 2, stk. 1, affattes således:
»For hvert regnskabsår udarbejder bestyrelse og direktion i  

 overensstemmelse med lovgivningens og vedtægternes regler herom et  

 årsregnskab bestående af resultatopgørelse, balance og noter.
I  

 moderselskaber udarbejdes tillige et koncernregnskab, der består af  

 resultatopgørelse, balance og noter.
Endvidere udarbejdes en årsberetning.
De  

 opregnede dele udgør en helhed.« 3. § 2, stk. 3, 2. pkt., affattes således:
»Mener en direktør eller et bestyrelsesmedlem, at årsregnskabet eller  

 årsberetningen ikke bør godkendes, eller har vedkommende andre indvendinger  

 mod disse eller i et moderselskab mod koncernregnskabet, som det ønskes, at  

 selskabsdeltagerne gøres bekendt med, skal vedkommende gøre rede herfor i sin  

 påtegning.« 4. Efter § 2 indsættes:
» § 2a.
Et selskab, hvis værdipapirer ikke er optaget til  

 officiel notering på en fondsbørs i en stat, der er medlem af De Europæiske  

 Fællesskaber, kan undlade at udarbejde koncernregnskab, hvis:
1) selskabet er en dattervirksomhed, 2) regnskaberne for selskabet og alle dets dattervirksomheder indgår i et  

 koncernregnskab for en modervirksomhed, der henhører under lovgivningen i en  

 stat, der er medlem af De Europæiske Fællesskaber, og som udarbejdes og  

 revideres efter lovgivningen i denne medlemsstat, 3) selskabets bestyrelse ikke 6 måneder inden regnskabsårets udgang fra  

 virksomhedsdeltagere, der ejer mindst 10 pct. af selskabskapitalen, har  

 modtaget krav om udarbejdelse af koncernregnskab, 4) selskabet sammen med sit årsregnskab indsender det i nr. 2 nævnte  

 koncernregnskab samt de oplysninger, der er nævnt i stk. 2, 1. pkt., til  

 Erhvervs- og Selskabsstyrelsen og 5) selskabet i en note til sit årsregnskab oplyser, at det har undladt at  

 udarbejde koncernregnskab efter denne bestemmelse, og oplyser navn og  

 hjemsted for den i nr. 2 nævnte modervirksomhed.
 Stk. 2. Erhvervs- og Selskabsstyrelsen kan forlange, at der gives  

 yderligere oplysninger til det i stk. 1, nr. 2, nævnte koncernregnskab, hvis  

 disse skulle have været indeholdt i et koncernregnskab efter denne lov.  

 Styrelsen kan endvidere kræve indsendt en bekræftet dansk oversættelse af  

 koncernregnskabet.
§ 2b.
En dattervirksomhed kan udeholdes af konsolideringen, hvis:
1) virksomheden er af uvæsentlig betydning i forhold til det i § 4, stk.  

 2, nævnte formål, 2) betydelige og vedvarende hindringer i væsentlig grad  

 begrænser selskabets udøvelse af sine rettigheder over virksomhedens aktiver  

 eller ledelse, 3) de nødvendige oplysninger ikke kan indhentes indenfor en rimelig frist  

 eller uden uforholdsmæssigt store omkostninger eller 4) kapitalandelene i dattervirksomheden alene besiddes med henblik på  

 overdragelse.
 Stk. 2. Uanset stk. 1, nr. 1, skal flere virksomheder, der hver for sig er  

 af uvæsentlig betydning dog medtages, hvis virksomhederne tilsammen er af  

 væsentlig betydning.
 Stk. 3. Dattervirksomheder, der udøver aktiviteter, som er så forskellige  

 fra de øvrige koncernvirksomheder, at medtagelse i konsolideringen vil stride  

 mod det i § 4, stk. 2, nævnte formål, skal udeholdes af konsolideringen.  

 Kapitalandelene i en udeholdt virksomhed værdiansættes efter indre værdis  

 metode efter § 40.
 Stk. 4. Udeholdelse af en virksomhed efter stk. 1 eller stk. 3 skal  

 behørigt begrundes i noterne.
§ 2c.
Et moderselskab i en koncern, hvor ingen af koncernvirksomhedernes  

 værdipapirer er optaget til officiel notering på en fondsbørs i en stat, der  

 er medlem af De Europæiske Fællesskaber, kan undlade at udarbejde  

 koncernregnskab, hvis koncernvirksomhederne på balancetidspunktet ikke  

 tilsammen overskrider to af følgende størrelser:
1) balancesum 12 mio. kr., 2) nettoomsætning 24 mio. kr. og 3) gennemsnitligt antal heltidsbeskæftigede i løbet af regnskabsåret 50.
Stk. 2. Balancesummen beregnes som summen af posterne under aktiver eller  

 af posterne under anlægsaktiver og omsætningsaktiver.
Nettoomsætningen  

 beregnes som summen af nettoomsætningerne, jf. § 22. Det gennemsnitlige antal  

 heltidsbeskæftigede beregnes så vidt muligt efter de regler, der er fastsat i  

 medfør af aktieselskabslovens § 178.
 Stk. 3. Adgangen til at anvende bestemmelsen i stk. 1 ændres kun, hvis  

 virksomhederne på balancetidspunktet tilsammen har overskredet eller ikke  

 længere overskrider to af de tre størrelser i to på hinanden følgende  

 regnskabsår.
§ 2d.
Såfremt et selskab, der kan undlade at aflægge koncernregnskab efter  

 § 2a eller § 2c, udarbejder et koncernregnskab, der offentliggøres for en  

 videre kreds, finder bestemmelserne om koncernregnskaber, bortset fra § 62 og  

 § 64, stk. 1, anvendelse.« 5. § 4 affattes således:
 » § 4. Årsregnskabet og koncernregnskabet skal opstilles på  

 overskuelig måde i overensstemmelse med denne lov og regler, der er udstedt i  

 henhold til loven.
 Stk. 2. Årsregnskabet og koncernregnskabet skal give et retvisende billede  

 af selskabets henholdsvis koncernens aktiver og passiver, økonomiske stilling  

 samt resultatet.
 Stk. 3. Hvis anvendelsen af bestemmelserne i eller i henhold til denne lov  

 ikke er tilstrækkelig til at give et retvisende billede som nævnt i stk. 2,  

 skal der gives yderligere oplysninger i årsregnskabet henholdsvis  

 koncernregnskabet.
Stk. 4. Hvis anvendelse af bestemmelserne i eller i henhold til § 5, § 8  

 og kapitel 3 - 8 i særlige tilfælde vil stride mod kravet i stk. 2, skal de  

 fraviges, således at dette krav opfyldes.
En sådan fravigelse skal anføres i  

 noterne og behørigt begrundes med oplysning om, hvilken indvirkning  

 fravigelsen har på selskabets henholdsvis koncernens aktiver og passiver,  

 økonomiske stilling samt resultatet.« 6. § 5, stk. 1, affattes således:
»Balance og resultatopgørelse skal opstilles i skematisk form.  

 Selskabet kan vælge konto- eller beretningsform for henholdsvis balance og  

 resultatopgørelse.
For resultatopgørelsen kan der tillige vælges en opdeling  

 efter posternes art eller funktion.
Industriministeren fastsætter nærmere  

 regler om opstillinger, oversigter, sammenligningstal og supplerende  

 oplysninger hertil.« 7. §§ 6 og 7, §§ 9-15, § 17 og § 18, stk. 3, ophæves.
 8. § 19 affattes således:
» § 19. Under Immaterielle anlægsaktiver, bortset fra  

 forsknings- og udviklingsomkostninger, kan kun opføres rettigheder, der er  

 erhvervet mod vederlag.« 9. § 20, stk. 1, 2. pkt., § 23 og § 24, stk. 2, ophæves.
 10. § 25, stk. 1-3, affattes således:
 »Når særlige konkurrencemæssige hensyn tilsiger det, kan selskaber,  

 der på balancetidspunktet ikke overskrider 2 af størrelserne i stk. 2, i  

 resultatopgørelsen indføre en post benævnt bruttofortjeneste eller bruttotab  

 ved at sammendrage visse poster, der fastsættes af industriministeren.
 Stk. 2. De i stk. 1 nævnte størrelser er:
 1) balancesum 50 mio. kr.
 2) nettoomsætning 100 mio. kr.
 3) gennemsnitligt antal heltidsbeskæftigede i løbet af regnskabsåret 250.
Stk. 3. Balancesummen beregnes som summen af posterne under aktiver eller  

 af posterne under anlægsaktiver og omsætningsaktiver.
Det gennemsnitlige  

 antal heltidsbeskæftigede, beregnes så vidt muligt efter de regler, der er  

 fastsat i medfør af aktieselskabslovens § 178.« 11. § 36, stk. 1, affattes således:
»Udgifter til immaterielle anlægsaktiver, bortset fra forudbetalinger  

 for sådanne, skal afskrives systematisk over en periode på højst 5 år, hvis  

 de ikke udgiftsføres straks.« 12. § 40 affattes således:
 » § 40. Et selskab, der har kapitalandele i  

 dattervirksomheder, kan i stedet for at værdiansætte kapitalandelene efter de  

 foranstående bestemmelser i dette kapitel ansætte kapitalandelene til  

 dattervirksomhedernes regnskabsmæssige indre værdi (indre værdis metode eller  

 equity metoden).
 Stk. 2. Den indre værdis metode kan også anvendes på kapitalandele i  

 associerede virksomheder.
Stk. 3. Industriministeren fastsætter nærmere regler om behandlingen i  

 resultatopgørelse, balance og noter af de nævnte kapitalandele, herunder  

 opstilling, værdiansættelse, udligning og eliminering.« 13. I § 41 ændres »§§ 42-54« til: »§§ 42-54a«.
 14. I § 43, stk. 1, indsættes efter »andel«: »af  

 egenkapitalen«.
 15. § 43, stk. 3, affattes således:
 » Stk. 3. Angivelse af den pågældende virksomheds resultat og  

 egenkapital kan udelades, hvis:
1) virksomheden ikke offentliggør sit årsregnskab, og selskabets andel i  

 virksomhedens kapital er 50 pct. eller mindre, 2) virksomhedens regnskab indgår ved konsolidering i selskabets  

 koncernregnskab eller 3) selskabet værdiansætter kapitalandelene i virksomheden efter den indre  

 værdis metode, jf. § 40.« 16. § 46, stk. 4 og 5, ophæves.
 17. Efter § 46 indsættes:
» § 46a.
Størrelsen af lån til samt pant, kaution eller  

 garanti stillet for medlemmer af selskabets, eller dets moderselskabers  

 direktion, bestyrelse eller repræsentantskab skal angives for hver kategori  

 med oplysning om de væsentligste vilkår, herunder rentefod, og de beløb, der  

 er tilbagebetalt i året.
Stk. 2. Størrelsen af lån til samt pant, kaution eller garanti stillet for  

 andre virksomhedsdeltagere end moderselskaber samt for virksomhedsdeltagere i  

 selskabets moderselskaber skal oplyses med særskilt angivelse af de i året  

 tilbagebetalte beløb.
Dette gælder dog ikke lån til og sikkerhedsstillelse  

 for erhvervelse af aktier eller anparter i selskabet af eller til  

 medarbejdere i selskabet eller dets dattervirksomheder.
Stk. 3. Bestemmelsen i stk. 1 og stk. 2, 1. pkt., gælder også  

 tilgodehavender hos og sikkerhedsstillelser for personer, der står de i stk.  

 1 og stk. 2, nævnte personer nær, jf. aktieselskabslovens § 115, stk. 1 og  

 anpartsselskabslovens § 84, stk. 1.« 18. § 51, stk. 1, 2. pkt., affattes således:
»Hvis det ikke er nævnt i resultatopgørelsen, skal  

 personaleudgifterne specificeres i Lønninger, Pensioner og Andre udgifter til  

 social sikring.« 19. I § 52 indsættes som stk. 3:
» Stk. 3. Oplysningerne efter stk. 1 og stk. 2 skal  

 tilsvarende gives for aktier eller anparter i selskabet, der indgår i  

 dattervirksomhedernes beholdninger eller er erhvervet eller afhændet af  

 dattervirksomhederne i regnskabsåret.« 20. § 53 ophæves.
 21. Efter § 54 indsættes:
» § 54a.
Selskabet skal oplyse navn og hjemsted for de  

 modervirksomheder, herunder udenlandske modervirksomheder, der udarbejder  

 koncernregnskab for henholdsvis den største og mindste koncern, hvori  

 selskabet indgår som dattervirksomhed, samt hvor de udenlandske  

 modervirksomheders koncernregnskaber m.v. kan rekvireres.« 22. I § 55, stk. 1, 1. pkt., ændres »§ 53« til: »§  

 52, stk. 3.« 23. § 55, stk. 2 affattes således:
 » Stk. 2. De i stk. 1 nævnte størrelser er:
 1) balancesum 12 mio. kr.
2) nettoomsætning 24 mio. kr., og 3) gennemsnitligt antal heltidsbeskæftigede i løbet af regnskabsåret  

 50.« 24. § 55, stk. 4, affattes således:
»Stk. 4. Balancesummen i stk. 2 beregnes som summen af posterne under  

 aktiver eller af posterne under anlægsaktiver og omsætningsaktiver.
Det  

 gennemsnitlige antal heltidsbeskæftigede beregnes så vidt muligt efter de  

 regler, der er fastsat i aktieselskabslovens § 178.« 25. Kapitel 8 affattes således:
»KAPITEL 8 Koncernregnskaber § 57. Koncernregnskabet skal vise de konsoliderede virksomheders aktiver  

 og passiver, økonomiske stilling samt resultatet, som om de var en enkelt  

 virksomhed.
 § 58. Koncernregnskabet skal opstilles på overskuelig måde i  

 overensstemmelse med denne lov og regler, der er udstedt i henhold til loven.
 Stk. 2. Koncernregnskabet udarbejdes ved at sammendrage regnskaberne for  

 de virksomheder, der er omfattet af konsolideringen, idet ensartede indtægter  

 og udgifter samt aktiver og passiver sammenlægges.
Stk. 3. I de således sammendragne beløb foretages der udligning af den  

 bogførte værdi af moderselskabets kapitalandele med den forholdsmæssige andel  

 af dattervirksomhedernes regnskabsmæssige indre værdi.
Endvidere foretages  

 eliminering af koncernvirksomhedernes indbyrdes mellemværender, indtægter og  

 udgifter samt gevinst og tab.
 § 59. I koncernregnskabet værdiansættes aktiver og passiver efter  

 ensartede metoder.
 Stk. 2. I koncernregnskabet værdiansættes de konsoliderede virksomheders  

 kapitalandele i associerede virksomheder til kapitalandelenes forholdsmæssige  

 andel i de associerede virksomheders regnskabsmæssige indre værdi, medmindre  

 kapitalandelene er af uvæsentlig betydning.
§ 60. I koncernregnskabet kan selskabet ved pro rata konsolidering medtage  

 en virksomhed, som selskabet leder sammen med en eller flere andre  

 virksomheder.
Posterne i virksomhedens regnskab medtages i forhold til den  

 andel, selskabet og dets dattervirksomheder besidder af virksomhedens  

 egenkapital.
§ 61. Industriministeren fastsætter nærmere regler om opstilling,  

 udligning, eliminering og værdiansættelse m.v. i forbindelse med  

 konsolideringen, herunder værdiansættelse af kapitalandele i associerede  

 virksomheder til den regnskabsmæssige indre værdi, jf. § 59, samt  

 bestemmelser om, hvilke noteoplysninger, der skal gives i  

 koncernregnskabet.« 26. § 62, stk. 2 og 3, affattes således:
» Stk. 2. Selskaber, der er omfattet af § 55, kan undlade at  

 indsende årsberetning.
I så fald skal forslag til beslutning vedrørende  

 anvendelse af selskabets overskud eller dækning af underskud tillige med de  

 oplysninger, der kræves efter aktieselskabslovens § 28 a, stk. 4, og  

 anpartsselskabslovens § 17 a, stk. 4, fremgå af årsregnskabet.
Stk. 3. I selskaber, der anvender stk. 2 eller §§ 2c, 25 eller 55, skal  

 det af årsregnskabet, årsberetningen eller koncernregnskabet fremgå, at  

 bestyrelse og direktion anser betingelserne for at anvende de omhandlede  

 undtagelser for opfyldt.« 27. Efter § 62 indsættes:
» § 62a. Årsregnskaber m.v. for dattervirksomheder, der er  

 udeholdt af konsolideringen efter § 2b, stk. 2, og som ikke er omfattet af §  

 1, stk. 2, nr. 1, skal indsendes til Erhvervs- og Selskabsstyrelsen sammen  

 med koncernregnskabet.« 28. § 65, stk. 1, affattes således:
»Medmindre højere straf er forskyldt efter den øvrige lovgivning,  

 straffes med bøde den, der forsætlig eller groft uagtsomt overtræder § 2,  

 stk. 1, § 2b, stk. 3, §§ 3-5, § 8, §§ 18 - 20, § 22, §§ 26-37, § 39, §§  

 41-52, §§ 54-59, § 61d, stk. 3, § 61e, stk. 1, 3. pkt., § 61h, stk. 1, § 61l,  

 § 62, stk. 1-3, § 62a og § 63.« 29. I § 65 indsættes som stk. 3:
»Stk. 3. I forskrifter, der udstedes efter loven, kan der fastsættes  

 straf af bøde for forsætlig eller groft uagtsom overtrædelse af bestemmelser  

 i forskrifterne.« § 2 I lov om aktieselskaber, jf. lovbekendtgørelse nr. 434 af 20. juni 1989,  

 foretages følgende ændringer:
 1. § 2 affattes således:
 » § 2. Et moderselskab udgør sammen med datterselskaberne en  

 koncern.
 Stk. 2. Et aktieselskab er et moderselskab, hvis det:
1) besidder flertallet af stemmerettighederne i et aktie- eller  

 anpartsselskab, 2) er aktionær eller anpartshaver i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er aktionær eller anpartshaver og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 iøvrigt, 4) er aktionær eller anpartshaver og på grundlag af aftale med andre  

 aktionærer eller anpartshavere råder over flertallet af stemmerettighederne i  

 selskabet eller 5) besidder aktier eller anparter i et selskab og udøver en bestemmende  

 indflydelse over dette.
 Stk. 3. Et aktieselskab eller et anpartsselskab, med hvilket et  

 moderselskab har en af de i stk. 2 nævnte forbindelser, er et datterselskab.  

 Dette gælder dog ikke, såfremt den bestemmende indflydelse udøves på grundlag  

 af vedtægter, hvis gyldighed er opretholdt ved § 168, stk. 5.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til aktier eller anparter, der  

 besiddes af datterselskabet selv eller dets datterselskaber.« 2. § 39, stk. 1, affattes således:
»Fondsaktieemission kan ske ved overførsel til aktiekapitalen af  

 beløb, som 1) kan uddeles som udbytte efter § 110, stk. 1, 2) er henlagt til overkursfonden, jf. § 111, stk. 3, nr. 2, 3) er henlagt til den særlige fond efter § 47, stk. 3, nr. 3, 4) er henlagt til opskrivningshenlæggelser efter årsregnskabslovens § 30,  

 stk. 4, eller 5) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.« 3. § 44a, stk. 2, affattes således:
» Stk. 2. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 1, nr. 2-4, angivne formål,  

 hvis bestyrelsen stiller eller godkender forslag herom.
Der skal efter  

 nedsættelsen være fuld dækning for aktiekapitalen samt de henlæggelser og  

 reserver, der er bundne i henhold til lov og selskabets vedtægter.« 4. § 47, stk. 2, affattes således:
» Stk. 2. Efter en kapitalnedsættelse efter stk. 1 skal der  

 være dækning for aktiekapitalen samt de henlæggelser og reserver, der er  

 bundne i henhold til lov og selskabets vedtægter.« 5. § 49, stk. 3, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 177 at vælge et antal medlemmer af bestyrelsen i moderselskabet og  

 suppleanter herfor (koncernrepræsentation), hvis de nævnte datterselskaber er  

 aktie- eller anpartsselskaber, hvori moderselskabet besidder flertallet af  

 stemmerettighederne, jf. § 2, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget  

 ialt mindst 35 medarbejdere.« 6. § 64, stk. 1 og 2, ophæves og i stedet indsættes som stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 bliver herefter stk. 2.
 7. §§ 109-111 affattes således:
 » § 109. Uddeling af selskabets midler til aktionærerne må kun  

 finde sted som udbytte på grundlag af det senest godkendte årsregnskab eller  

 som udlodning i forbindelse med nedsættelse af aktiekapitalen eller  

 overkursfonden eller i forbindelse med selskabets opløsning.
 § 110. Som udbytte kan kun uddeles årets resultat (årets overskud) i  

 henhold til det godkendte årsregnskab for sidste regnskabsår, overført  

 overskud fra tidligere år og andre reserver, der ikke er bundne ifølge lov  

 eller selskabets vedtægter, efter fradrag dels af overført underskud fra  

 tidligere år og beløb, der i henhold til årsregnskabet iøvrigt fratrækkes  

 egenkapitalen, dels af beløb, der skal henlægges i henhold til lov og  

 selskabets vedtægter.
 Stk. 2. Udbyttet må ikke overstige, hvad der er forsvarligt under hensyn  

 til selskabets og, i moderselskaber, koncernens økonomiske stilling.
§ 111. Der skal foretages de henlæggelser, der er nødvendige efter  

 selskabets økonomiske stilling.
Vedtægterne kan foreskrive pligt til  

 henlæggelse.
Stk. 2. Beløb, som selskabet ved aktietegning modtager som vederlag for  

 aktierne ud over disses pålydende med fradrag af omkostninger ved selskabets  

 stiftelse eller aktiekapitalens forhøjelse, skal henlægges til  

 overkursfonden.
Hertil henlægges også beløb, som selskabet har modtaget ved  

 salg af aktier i henhold til § 40 eller som tilfalder selskabet i henhold til  

 anpartsselskabslovens § 109a, stk. 3, 4. pkt.
 Stk. 3. Overkursfonden kan helt eller delvist:
1) udlignes med underskud, der ikke dækkes af overført overskud og de  

 reserver, der ikke er bundne ifølge lov og selskabets vedtægter, 2) overføres til aktiekapitalen (fondsemission), medmindre selskabet har  

 et ikke udlignet underskud eller 3) anvendes til andre formål under de i § 46, stk. 1, angivne  

 betingelser.« § 3 I lov om anpartsselskaber, jf. lovbekendtgørelse nr. 435 af 20. juni 1989,  

 foretages følgende ændringer:
 1. § 2 affattes således:
 » § 2. Et moderselskab udgør sammen med datterselskaberne en  

 koncern.
 Stk. 2. Et anpartsselskab er et moderselskab, hvis det:
1) besidder flertallet af stemmerettighederne i et anparts- eller  

 aktieselskab, 2) er anpartshaver eller aktionær i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er anpartshaver eller aktionær og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 iøvrigt, 4) er anpartshaver eller aktionær og på grundlag af aftale med andre  

 anpartshavere eller aktionærer råder over flertallet af stemmerettighederne i  

 selskabet eller 5) besidder anparter eller aktier i et selskab og udøver en bestemmende  

 indflydelse over dette.
 Stk. 3. Et anpartsselskab eller et aktieselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til anparter eller aktier, der  

 besiddes af datterselskabet selv eller dets datterselskaber.« 2. § 24, stk. 1, affattes således:
»Forhøjelse af indskudskapitalen ved fondsanparter kan ske ved  

 overførsel til indskudskapitalen af beløb, som 1) kan uddeles som udbytte efter § 80, stk. 1, 2) er henlagt til opskrivningshenlæggelser efter årsregnskabslovens § 30,  

 stk. 4, eller 3) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.« 3. § 26a, stk. 2, affattes således:
» Stk. 2. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 1, nr. 2-4, angivne formål,  

 hvis der efter nedsættelsen er fuld dækning for indskudskapitalen samt de  

 henlæggelser og reserver, der er bundne i henhold til lov og selskabets  

 vedtægter.« 4. § 29, stk. 2, affattes således:
» Stk. 2. Efter en kapitalnedsættelse efter stk. 1 skal der  

 være dækning for indskudskapitalen samt de henlæggelser og reserver, der er  

 bundne i henhold til lov og selskabets vedtægter.« 5. § 32, stk. 2, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 136 at vælge et antal medlemmer af bestyrelsen i moderselskabet og  

 suppleanter herfor (koncernrepræsentation), hvis de nævnte datterselskaber er  

 anparts- eller aktieselskaber, hvori moderselskabet besidder flertallet af  

 stemmerettighederne, jf. § 2, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget  

 ialt mindst 35 medarbejdere.« 6. § 45, stk. 1 og 2, ophæves og i stedet indsættes som stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 bliver herefter stk. 2.
7. I § 76, stk. 3, ændres »§ 64, stk. 1, § 66, § 70, § 74 og §  

 75« til: »§ 61 b, stk. 1, § 61 d, § 61 h, § 61 k, stk. 1, og § 61 l  

 i årsregnskabsloven, § 13, stk. 1, og § 17, stk. 2, i lov om  

 statsautoriserede revisorer samt § 7, stk. 1, og § 10, stk. 2, i lov om  

 registrerede revisorer.« 8. § 80 affattes således:
 » § 80. Som udbytte kan kun uddeles årets resultat (årets  

 overskud) i henhold til det godkendte årsregnskab for sidste regnskabsår,  

 overført overskud fra tidligere år og andre reserver, der ikke er bundne  

 ifølge lov eller selskabets vedtægter, efter fradrag dels af overført  

 underskud fra tidligere år og beløb, der i henhold til årsregnskabet  

 fratrækkes egenkapitalen, dels af beløb, der skal henlægges i henhold til lov  

 og selskabets vedtægter.
Stk. 2. Udbyttet må ikke overstige, hvad der er forsvarligt under hensyn  

 til selskabets og, i moderselskaber, koncernens økonomiske stilling.« § 4 I lov om erhvervsdrivende fonde, jf. lovbekendtgørelse nr. 571 af 27.  

 september 1988, som ændret ved lov nr. 815 af 21. december 1988 og lov nr.  

 105 af 15. februar 1989, foretages følgende ændringer:
 1. § 1, stk. 2, nr. 3, affattes således:
»3) har den i aktieselskabslovens § 2, stk. 2, jf. stk. 4 og 5,  

 anførte forbindelse med et aktie- eller anpartsselskab eller med en anden  

 virksomhed af den i nr. 1 eller 2 nævnte art eller« 2. I § 1, stk. 2 , indsættes som nr. 4:
»4) udøver en bestemmende indflydelse over en anden virksomhed i  

 henhold til vedtægt eller aftale uden at have den i nr. 3 anførte forbindelse  

 med virksomheden.« 3. § 28, stk. 1, affattes således:
»For hvert regnskabsår udarbejder bestyrelsen og direktionen i  

 overensstemmelse med lovgivningens og vedtægtens regler herom et årsregnskab  

 bestående af resultatopgørelse, balance og noter.
I moderfonde udarbejdes  

 tillige et koncernregnskab, der består af resultatopgørelse, balance og  

 noter.
Endvidere udarbejdes en årsberetning.
De opregnede dele udgør en  

 helhed.« 4. I § 28, stk. 2, ændres »§ 1, stk. 2, § 2, stk. 3, §§ 3-9,  

 kapitlerne 2-8a« til: »§ 1, stk. 2-4, § 2, stk. 3, §§ 2a-5, § 8,  

 kapitlerne 3-8a«.
 5. I § 28, stk. 3, nr. 1, indsættes efter  

 »årsregnskabet«: »og koncernregnskabet«.
 6. § 28, stk. 4 og 5, affattes således:
» Stk. 4. Moderfonde, der ikke omfattes af § 1, stk. 2, nr. 1  

 og 2, og som ej heller, bortset fra konvertible gældsbreve, har  

 tilgodehavender hos eller har stillet sikkerhed for dattervirksomheder, kan,  

 når forholdene taler derfor, udarbejde koncernregnskabet ved alene at  

 konsolidere dattervirksomhedernes regnskaber.
I så fald skal der i  

 årsberetningen gives oplysning om anvendelse af denne fremgangsmåde med  

 angivelse af koncernens årsresultat og egenkapital opgjort efter reglerne i  

 kapitel 8 i årsregnskabsloven.
Angivelse af koncernens årsresultat og  

 egenkapital kan udelades, hvis kapitalandelene værdiansættes i moderfondens  

 årsregnskab i medfør af årsregnskabslovens § 40.
Stk. 5. Er en fond ved en vedtægtsbestemmelse eller aftale knyttet til en  

 erhvervsdrivende virksomhed eller en anden fond, skal der redegøres herfor i  

 fondens årsregnskab eller i årsberetningen.« 7. I § 28, stk. 6, 1. pkt. og 2. pkt., indsættes efter  

 »årsregnskabet«: »og koncernregnskabet«.
§ 5 I lov om forsikringsvirksomhed, jf. lovbekendtgørelse nr. 127 af 23. marts  

 1984, som ændret senest ved lov nr. 325 af 24. maj 1989, foretages følgende  

 ændringer:
 1. § 4, stk. 1-3, ophæves og i stedet indsættes:
 »Et moderselskab udgør sammen med datterselskaberne en koncern.
 Stk. 2. Et forsikringsselskab er et moderselskab, hvis det:
1) besidder flertallet af stemmerettighederne i et aktie- eller  

 anpartsselskab, 2) er aktionær eller anpartshaver i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er aktionær eller anpartshaver og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er aktionær eller anpartshaver og på grundlag af aftale med andre  

 aktionærer eller anpartshavere råder over flertallet af stemmerettighederne i  

 selskabet eller 5) besidder aktier eller anparter i et selskab og udøver en bestemmende  

 indflydelse over dette.
 Stk. 3. Et aktieselskab eller et anpartsselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til aktier eller anparter, der  

 besiddes af datterselskabet selv eller dets datterselskaber.« Stk. 4 bliver herefter stk. 6.
 2. § 38, stk. 3, affattes således:
» Stk. 3. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 2, nr. 2-4, angivne formål,  

 hvis bestyrelsen stiller eller godkender forslag herom.
Der skal efter  

 nedsættelsen være fuld dækning for aktiekapitalen samt de henlæggelser og  

 reserver, der er bundne i henhold til lov og selskabets vedtægter.« 3. § 39, stk. 2, affattes således:
» Stk. 2. Efter kapitalnedsættelsen skal der være fuld dækning  

 for aktiekapitalen samt de henlæggelser og reserver, der er bundne i henhold  

 til lov og selskabets vedtægter.« 4. § 57, stk. 1, affattes således:
»Fondsaktieemission kan ske ved overførsel til aktiekapitalen af  

 beløb, som 1) kan uddeles som udbytte efter § 135, 2) er henlagt til overkursfonden, jf. § 60, stk. 2, nr. 2, eller 3) er henlagt til den særlige fond efter § 39, stk. 3, nr. 3.« 5. § 60 affattes således:
» § 60. Beløb, som selskabet ved aktietegning modtager som  

 vederlag for aktierne ud over disses pålydende med fradrag af omkostninger  

 ved selskabets stiftelse eller aktiekapitalens forhøjelse, skal henlægges til  

 overkursfonden.
Hertil henlægges også beløb, som selskabet har modtaget ved  

 salg af aktier i henhold til § 58.
 Stk. 2. Overkursfonden kan helt eller delvis:
1) udlignes med underskud, der ikke dækkes af overført overskud og de  

 reserver, der ikke er bundne ifølge lov og selskabets vedtægter, 2) overføres til aktiekapitalen (fondsemission), medmindre selskabet har  

 et ikke udlignet underskud eller 3) anvendes til andre formål under de i § 38, stk. 5, angivne  

 betingelser.« 6. § 83, stk. 3, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 84 at vælge et antal medlemmer af bestyrelsen i moderselskabet og suppleanter  

 herfor (koncernrepræsentation), hvis de nævnte datterselskaber er aktie-  

 eller anpartsselskaber, hvori moderselskabet besidder flertallet af  

 stemmerettighederne, jf. § 4, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 7. § 101, stk. 1 og 2, ophæves og i stedet indsættes som stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets, og i moderselskaber, koncernens  

 økonomiske stilling.« Stk. 3 og 4 bliver herefter stk. 2 og 3.
 8. § 137, stk. 2, affattes således:
» Stk. 2. Udbytte til aktionærer, rente til garanter eller  

 udbetaling til medlemmer i gensidige selskaber må ikke overstige, hvad der er  

 forsvarligt under hensyn til selskabets og, i moderselskaber, koncernens  

 økonomiske stilling.« § 6 Stk. 1. Loven træder i kraft 1. april 1991, og bestemmelserne i § 2, nr. 1  

 og 3-7, § 3, nr. 1 og 3-8, § 4, nr. 1 og 2, samt § 5, nr. 1-3 og 5-8, finder  

 anvendelse fra denne dato.
 Stk. 2. Bestemmelserne i § 1 og § 4, nr. 3-7, finder anvendelse på  

 regnskabsår, der begynder 1. april 1991 eller senere.
 Stk. 3. Bestemmelserne i § 2, nr. 2, § 3, nr. 2, samt § 5, nr. 4, finder  

 anvendelse fra datoen for den første ordinære generalforsamling, på hvilken  

 der træffes afgørelse om godkendelse af et årsregnskab, der er omfattet af  

 denne lov.
§ 7 Stk. 1. Et moderselskab kan anvende lempelserne i årsregnskabslovens § 2c,  

 når koncernen ved afslutningen af det første regnskabsår, der begynder 1.  

 april 1991 eller senere, ikke overstiger to af de størrelseskriterier, der er  

 fastlagt i paragraffens første stykke.
 Stk. 2. Et selskab kan anvende lempelserne i årsregnskabslovens § 25 og §  

 55, når det ved afslutningen af det første regnskabsår, der begynder 1. april  

 1991 eller senere, ikke overstiger to af de størrelseskriterier, der er  

 fastsat i disse paragraffer.
§ 8 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som landsdelenes  

 særlige forhold tilsiger.
Bemærkninger til lovforslaget Almindelige bemærkninger 1. Indledning.
 Lovforslaget tager sigte på at gennemføre 7. direktiv om konsoliderede  

 regnskaber (83/349/EØF), som blev vedtaget i Ministerrådet den 13. juni 1983.  

 Direktivet er optaget som bilag til lovforslaget.
 Begrebet konsolidering dækker sammendragningen af koncernvirksomhedernes  

 regnskaber i eet regnskab, det konsoliderede regnskab (koncernregnskabet).
 Formålet med direktivet er at samordne de nationale lovgivninger om  

 udarbejdelse af konsoliderede regnskaber for at gennemføre målene for  

 regnskabsoplysningernes sammenlignelighed og ligeværdighed.
 Baggrunden herfor er, at et betydeligt antal selskaber indgår i økonomiske  

 helheder af flere virksomheder, hvorfor der må udarbejdes konsoliderede  

 regnskaber, for at de økonomiske oplysninger om disse helheder af  

 virksomheder kan bringes til selskabsdeltagernes og tredjemands kundskab.
 Direktivet skal ses i sammenhæng med en række andre selskabsretlige  

 direktiver, der har til formål at samordne medlemslandenes nationale  

 lovgivninger på det selskabsretlige område, navnlig 4. direktiv fra 1978 om  

 årsregnskaberne for visse selskabsformer, der i Danmark er gennemført ved lov  

 nr. 284 af 10. juni 1981 om visse selskabers aflæggelse af årsregnskab m.v.  

 (årsregnskabsloven).
 Efter 7. direktivs art. 49 skal medlemsstaterne inden 1. januar 1988 have  

 gennemført den nødvendige lovgivning til gennemførelse af direktivets  

 bestemmelser i national ret, således at bestemmelserne finder anvendelse fra  

 den 1. januar 1990.
 2. Lovforslagets hovedpunkter.
 Lovforslaget vil i overensstemmelse med direktivets krav i mange  

 henseender justere enkeltbestemmelser i årsregnskabsloven til udviklingen i  

 regnskabspraksis.
På flere områder frembyder forslaget nydannelser i forhold til gældende  

 dansk regnskabspraksis og selskabsret.
Det drejer sig bl.a. om:
- Ændringer i definitionen af koncernforhold i årsregnskabsloven,  

 aktieselskabsloven, anpartsselskabsloven, lov om erhvervsdrivende fonde og  

 lov om forsikringsvirksomhed - Fritagelse for aflæggelse af delkoncernregnskaber (konsolidering på  

 mellemliggende koncernniveau) - Udeladelse af visse dattervirksomheder af koncernregnskabet - Fritagelse for koncernregnskabspligt på grund af koncernens størrelse - Ændrede bestemmelser om lempelser på grund af selskabets/koncernens  

 størrelse - Adgang til at anvende den indre værdis metode på associerede  

 virksomheder - Ændring i grundlaget for beregning af tantieme i aktie- og  

 anpartsselskabslovene og i lov om forsikringsvirksomhed samt ophævelse af  

 pligten til at henlægge til lovpligtig reservefond i aktieselskaber.
 Forslaget indebærer endvidere en væsentlig udbygning af reglerne om  

 koncernregnskabers udarbejdelse, opstilling m.v. i årsregnskabslovens kapitel  

 8.
De mere teknisk betonede bestemmelser i årsregnskabsloven og direktivet  

 overføres til en bekendtgørelse, der udstedes af industriministeren.
Det  

 drejer sig især om bestemmelserne om skemaopstillinger, de nærmere  

 bestemmelser om den indre værdis metode samt om konsolidering  

 (koncernregnskabsudarbejdelse).
 Om lovforslagets nærmere indhold henvises til pkt. 5.
 3. Direktivets indhold.
Direktivet bygger i det store hele på koncernenhedsteorien, det vil sige,  

 at det er koncernen som økonomisk enhed, der beskrives, og denne beskrives  

 som en samlet økonomisk virksomhed.
Konsolidering indebærer, at  

 koncernvirksomhedernes regnskaber sammendrages, idet kapitalandele i  

 dattervirksomhederne udlignes med disses aktiver og passiver, ligesom interne  

 transaktioner og mellemværender elimineres.
Direktivet indeholder ikke nogen definition af koncernbegrebet, idet en  

 sådan først kan forventes ved vedtagelsen af 9. direktiv om materiel  

 koncernret.
Indtil da er fastlæggelsen af en koncerndefinition overladt til  

 de enkelte medlemsstaters lovgivning.
I direktivet anvendes derfor  

 udelukkende terminologien konsoliderede regnskaber.
 Direktivets udgangspunkt er, at enhver herskende virksomhed er forpligtet  

 til at aflægge et konsolideret regnskab, hvis der i koncernen blot indgår een  

 virksomhed, der er aktie-, kommanditaktie- eller anpartsselskab, idet der dog  

 er mulighed for at begrænse konsolideringspligten til kun at omfatte  

 koncerner, hvor modervirksomheden er et aktie-, kommanditaktie- eller  

 anpartsselskab.
 Direktivet består af 6 afdelinger, der omhandler følgende forhold:
 1. Forudsætninger for udarbejdelse af konsoliderede regnskaber, herunder  

 hvilke virksomheder, der skal udarbejde konsolideret regnskab, og hvilke  

 virksomheder, der skal indgå i konsolideringen.
 2. Metoderne for konsoliderede regnskabers opstilling, værdiansættelse af  

 aktiver og passiver og mindstekrav til noter.
 3. Den konsoliderede beretning.
 4. Revision af konsoliderede regnskaber.
 5. Konsoliderede regnskabers offentlighed.
 6. Ikrafttrædelses- og overgangsbestemmelser.
 4. Høring.
Et af Industriministeriet udarbejdet lovudkast har været behandlet i  

 Industriministeriets Selskabsretspanel.
I panelet er følgende myndigheder og  

 organisationer repræsenteret: Assurandør-Societetet, Butikshandelens  

 Fællesråd, Danmarks Rederiforening, Den Danske Bankforening, Det Danske  

 Handelskammer, Håndværksrådet, Industrirådet, Arbejderbevægelsens  

 Erhvervsråd, Foreningen af Statsautoriserede Revisorer, Advokatrådet, Danske  

 Andelsselskaber, Industriministeriet samt Erhvervs- og Selskabsstyrelsen.
 På grundlag af selskabsretspanelets oplæg har Erhvervs- og  

 Selskabsstyrelsen udarbejdet et endeligt lovudkast, der - tilligemed et  

 udkast til bekendtgørelse - har været sendt i høring hos de ovennævnte  

 organisationer samt hos følgende organisationer og myndigheder:
 Foreningen af Registrerede Revisorer, Danmarks Nationalbank, Danske  

 Investeringsforeningers Fællesrepræsentation, Skatteministeriet,  

 Boligstyrelsen, Fondsregistret, Danmarks Sparekasseforening,  

 Provinsbankforeningen samt Den Danske Finansanalytikerforening.
 5. Lovforslagets indhold.
 Lovforslaget vedrører en større ændring i årsregnskabsloven samt mindre  

 ændringer i aktie- og anpartsselskabslovene, lov om erhvervsdrivende fonde  

 samt lov om forsikringsvirksomhed.
 Overalt i lovforslaget er anvendt udtrykket koncernregnskaber i  

 stedet for direktivets udtryk konsoliderede regnskaber.
5.1. I overensstemmelse med en af direktivets valgmuligheder foreslås, at  

 pligten til at aflægge koncernregnskab kun omfatter modervirksomheder, der er  

 aktie- eller anpartsselskaber (eller kommanditaktieselskaber). Samtlige  

 virksomheder inden for koncernen er som udgangspunkt omfattet af  

 konsolideringspligten, uanset organisationsform.
Forslaget svarer i denne  

 henseende til den gældende årsregnskabslov.
 Bortset fra, at den regnskabsmæssige koncern også omfatter  

 dattervirksomheder, der ikke er aktie- eller anpartsselskaber, svarer  

 forslaget til koncerndefinition i årsregnskabsloven i det væsentlige  

 til koncerndefinitionen i selskabslovene, men de enkelte tilfælde er mere  

 præcist beskrevet end i selskabslovene.
På denne baggrund er det fundet hensigtsmæssigt at bringe  

 koncerndefinitionen i selskabslovene i overensstemmelse med definitionen i  

 årsregnskabsloven, dog således at koncerndefinitionen efter selskabslovene  

 fortsat kun omfatter dattervirksomheder, der er aktie- eller  

 anpartsselskaber.
Som en konsekvens af den ændrede koncerndefinition i  

 selskabslovene, foreslås også koncerndefinitionen i lov om erhvervsdrivende  

 fonde og lov om forsikringsvirksomhed ændret.
 5.2. I årsregnskabsloven er ingen udtrykkelige bestemmelser om undtagelse  

 fra kravet om aflæggelse af koncernregnskab i moderselskaber.
 I overensstemmelse med direktivet er der efter lovforslaget i visse  

 tilfælde mulighed for at fritage moderselskaber på underkoncernniveau  

 fra aflæggelse af koncernregnskab, såfremt moderselskaber på højere niveauer  

 aflægger koncernregnskab.
Det drejer sig om situationer, hvor det niveauhøjere koncernregnskab  

 aflægges af en modervirksomhed med hjemsted inden for et EF-land.
Der er dog  

 adgang til at fastsætte visse kompenserende oplysningskrav samt særlige  

 regnskabsaflæggelseskrav af hensyn til offentlige myndigheder og  

 virksomhedernes medarbejdere.
 Moderselskaber i underkoncerner, hvis værdipapirer - aktier eller  

 obligationer og lignende - er optaget til officiel notering på en fondsbørs i  

 et EF-land, er ikke omfattet af fritagelsesbestemmelserne.
 5.3. I følgende tilfælde kan dattervirksomheder udelades af  

 konsolideringen:
- hvis virksomheden er af uvæsentlig betydning i forhold til det  

 retvisende billede, - hvis betydelige eller vedvarende hindringer i væsentlig grad begrænser  

 selskabets udøvelse af sine rettigheder over virksomhedens aktiver eller  

 ledelse, - hvis de nødvendige oplysninger ikke kan indhentes inden for en rimelig  

 frist eller uden uforholdsmæssigt store omkostninger, eller - hvis kapitalandele i dattervirksomheden alene besiddes med henblik på  

 overdragelse.
 En dattervirksomhed skal udelades af konsolideringen, hvis den udøver  

 aktiviteter, som er så forskellige fra de øvrige koncernvirksomheder, at dens  

 medtagelse i koncernregnskabet ville stride mod kravet om det retvisende  

 billede.
 5.4. Der er i lovforslaget optaget nye bestemmelser om lempelser på grund  

 af koncernens størrelse .
 Den nugældende lovgivning forlanger koncernregnskab for alle  

 moderselskaber uanset størrelse. 7. direktiv giver imidlertid mulighed for at  

 fritage selskaber i koncerner op til en betydelig størrelse fra pligten til  

 at udarbejde koncernregnskaber.
 I overensstemmelse med indstillingen fra flertallet i selskabsretspanelet  

 foreslås, at et moderselskab, hvor ingen af koncernvirksomhedernes  

 værdipapirer er optaget til officiel notering på en fondsbørs i et EF-land,  

 kan undlade at udarbejde koncernregnskab, hvis koncernvirksomhederne på  

 balancetidspunktet ikke tilsammen overskrider to af følgende størrelser:
 1) Balancesum 12 mio. kr.
 2) Nettoomsætning 24 mio. kr.
 3) Gennemsnitligt antal heltidsbeskæftigede i løbet af regnskabsåret 50.
 Det anslås, at antallet af pligtige koncernregnskabsaflæggelser som følge  

 af denne samt de undtagelsesbestemmelser, der i øvrigt foreslås, vil blive  

 reduceret med 60 til 75 pct.
De nævnte størrelser ligger væsentligt under direktivets, der er  

 henholdsvis 6,2 mio.
ECU (ca. 50 mio. kr.), 12,8 mio.
ECU (ca. 100 mio. kr.)  

 og 250 medarbejdere.
5.5. I overensstemmelse med selskabsretspanelets indstilling foreslås også  

forhøjelser af de eksisterende grænser i - årsregnskabslovens § 25 (undtagelser fra at vise omsætningen for så vidt  

 angår små og mellemstore selskaber) samt - § 55 og § 62, stk. 2, (undtagelser fra en række særlige notekrav samt  

 fra pligten til at offentliggøre årsberetningen for små selskaber).
 De foreslåede lempelser, der udnytter mulighederne efter 4. direktiv fuldt  

 ud, vil omfatte 95 pct. respektive 80 pct. af alle danske selskaber.
 5.6. Den indre værdis metode (equity-metoden) er en  

 værdiansættelsesmetode, hvorefter kapitalandele i dattervirksomheder ansættes  

 til den regnskabsmæssigt opgjorte indre værdi af dattervirksomhederne.  

 Metoden indebærer i hovedtræk, at et selskab indtægts- eller udgiftsfører sin  

 forholdsmæssige andel i dattervirksomheders resultat - altså ikke bare et  

 eventuelt udbytte - og op- eller nedskriver kapitalandelene i disse med det  

 indtægts- eller udgiftsførte beløb.
 Den gældende årsregnskabslovs § 40 åbner adgang til i moderselskabets  

 årsregnskab at anvende denne metode for kapitalandele i dattervirksomheder.
 I overensstemmelse med kravene i 7. direktiv foreslås for så vidt angår  

koncernregnskabet , at moderselskabets kapitalandele i associerede  

 virksomheder skal ansættes til andelenes regnskabsmæssige indre værdi.
 Medlemsstaterne kan også tillade eller foreskrive, at kapitalandele i  

 associerede virksomheder i moderselskabets årsregnskab værdiansættes  

 efter den indre værdis metode.
 Da det er naturligt, at moderselskabet i både koncernregnskab og  

 årsregnskab kan anvende samme metode, således at der er overensstemmelse  

 mellem resultaterne i de to regnskaber, foreslås § 40 udvidet til også at  

 omfatte kapitalandele i associerede virksomheder.
5.7. I overensstemmelse med kravene i 7. direktiv foreslås kapitel 8 i  

 årsregnskabsloven om koncernregnskaber ændret væsentligt.
Det  

 foreslås, at de gældende bestemmelser i kapitlet ophæves og erstattes af nye  

 bestemmelser, der fastlægger de grundlæggende regler om koncernregnskabers  

 udarbejdelse og opstilling.
De nærmere regler om udligning, eliminering, værdiansættelse, notekrav  

 m.v. i forbindelse med koncernregnskabsudarbejdelsen skal fastsættes i en  

 bekendtgørelse.
Denne vil indholdsmæssigt følge de detaljerede regler i  

 direktivet.
 5.8. Selskabsretspanelet har anbefalet en ændring af reglerne for  

 tantiemeberegning , herunder begrænsningerne i tildeling af tantieme.
I overensstemmelse hermed foreslås selskabslovene ændret, således at selve  

 hovedreglen om ledelsens vederlagsformer fastholdes, og det i øvrigt  

 overlades til et forsvarlighedskriterium, hvor stort vederlag der faktisk kan  

 gives.
Også koncernens forhold inddrages i bedømmelsen af vederlagets  

 forsvarlighed.
Selskabsretspanelet har endvidere anbefalet, at bestemmelserne om  

lovpligtig reservefond i aktieselskaber ophæves , idet disse nu må  

 anses for upåkrævede og forældede.
Herved opnås en forenkling af  

 lovgivningen, uden at nogen værdifuld regulering sættes over styr.
 På denne baggrund foreslås, at der i aktieselskabsloven alene bliver tale  

 om en generel pligt til at foretage de henlæggelser, der er nødvendige efter  

 selskabets økonomiske stilling, og at muligheden for en vedtægtsforeskreven  

 pligt til henlæggelse opretholdes.
 Som er konsekvens af disse forslag, foreslås tilsvarende ændringer i lov  

 om forsikringsvirksomhed.
 6. Økonomiske og administrative konsekvenser.
 Lovforslaget skønnes ikke at indebære økonomiske eller administrative  

 konsekvenser af væsentlig betydning for det offentlige.
Bemærkninger til lovforslagets enkelte bestemmelser Til § 1 Til nr. 1 Stk. 1 er en konsekvensændring i forbindelse med det af Folketinget ved 3.  

 behandling den 15. december 1989 vedtagne forslag til realkreditlov (L26).
 Indarbejdelsen af 7. direktiv i årsregnskabsloven nødvendiggør justeringer  

 af nogle af de eksisterende definitioner og tilføjelse af yderligere  

 definitioner i stk. 2.
 Selskab i nr. 1 er den virksomhed, for hvilken der aflægges årsregnskab  

 eller koncernregnskab.
 Virksomhedsdeltager i nr. 2 er anvendt i stedet for det hidtidige  

selskabsdeltager , fordi koncerner kan omfatte andre virksomheder end  

 aktie- og anpartsselskaber.
 Definitionerne i nr. 3 og 4 svarer til henholdsvis nr. 2 og 3 i den  

 hidtidige affattelse.
I den nugældende § 1, stk. 2, nr. 6, er definitionen af associerede  

 virksomheder baseret på 4. direktivs art. 17, der definerede begrebet  

 kapitalinteresser.
Med 7. direktivs art. 33, stk. 1, er der nu vedtaget en  

 definition på associerede virksomheder, hvorfor årsregnskabslovens definition  

 skal indpasses herefter.
De væsentligste ændringer efter nr. 5 er, at der  

 lægges vægt på den betydelige indflydelse, selskabet/koncernen udøver på den  

 associerede virksomheds driftsmæssige og finansielle ledelse, og at  

 formodningsreglen i sidste punktum i stedet for andele af kapitalen er  

 baseret på besiddelsen af stemmerettigheder.
 Forslaget indeholder ikke nogen definition af kapitalinteresser, idet  

 særlige poster for kapitalinteresser, der ikke er kapitalandele i associerede  

 virksomheder, som påpeget af selskabsretspanelet, vil udgøre en unødvendig  

 komplicering af regnskaberne uden nævneværdig nytte for regnskabsbrugerne.  

 Definitionerne på kapitalinteresser og associerede virksomheder vil for  

 Danmarks vedkommende i praksis oftest føre til samme resultat.
Vedrørende moderselskaber i nr. 6 bemærkes, at 7. direktiv ikke  

 indeholder nogen egentlig koncerndefinition, idet en sådan først kan  

 forventes ved vedtagelsen af 9. direktiv om materiel koncernret.
Indtil da er  

 fastlæggelsen af en koncerndefinition overladt til de enkelte medlemsstaters  

 lovgivning.
 I direktivet anvendes udelukkende terminologien konsoliderede regnskaber.  

 Ud fra hensynet til brugerne har selskabsretspanelet fundet det  

 hensigtsmæssigt kun at anvende eet begreb for koncernens regnskab, nemlig  

 koncernregnskab.
 Direktivet foreskriver som hovedregel aflæggelse af koncernregnskab for  

 alle typer modervirksomheder - herunder enkeltmandsvirksomheder - hvis blot  

 et aktieselskab eller et anpartsselskab indgår i koncernen.
Medlemsstaterne er dog ikke bundet til at forlange  

 koncernregnskabsaflæggelse i alle typer modervirksomheder.
Dette er udnyttet  

 i forslaget, således at koncernregnskabsaflæggelse kun kræves efter  

 årsregnskabsloven, hvis modervirksomheden er et aktie- eller anpartsselskab.
 Erhvervsdrivende fonde bliver dog også omfattet af de foreslåede nye  

 bestemmelser, idet disse fonde aflægger koncernregnskaber efter reglerne i  

 årsregnskabsloven, jf. § 28, stk. 2, i lov om erhvervsdrivende fonde.
Medlemsstaterne kan undlade at foreskrive koncernregnskabspligt for nogle  

 af de i direktivet opregnede koncernsammenhænge.
Forslaget gennemfører i  

 overensstemmelse med selskabsretspanelets forslag ikke direktivets  

 fakultative bestemmelse i art. 12 om koncernregnskabsaflæggelse for vandrette  

 (sideordnede) koncerner.
Ingen af de øvrige medlemsstater bortset fra  

 Grækenland har indført regler herom.
Forslaget bevarer i årsregnskabsloven en definition af koncerner, der i  

 videst muligt omfang indholdsmæssigt svarer til de nugældende regler i  

 aktieselskabslovens § 2. Dette er sket ved udover direktivets mindstekrav i  

 art. 1, stk. 1, at anvende den fakultative bestemmelse om  

 koncernregnskabspligt som følge af faktisk udøvelse af bestemmende  

 indflydelse i art. 1, stk. 2, litra a.
Herved dækkes praktisk taget samme  

 område som i aktie- og anpartsselskabslovenes nugældende koncerndefinition,  

 men tilfældene vil være mere præcist beskrevet end i selskabslovene.
 Det bemærkes dog, at selskaber, der er koncernforbundne ved aftale efter  

 litra c og d, samt selskaber, hvori der faktisk udøves bestemmende  

 indflydelse efter litra e, omfatter en lidt videre kreds af selskaber end  

 aktieselskabslovens § 2, stk. 2, idet denne bestemmelse i modsætning til  

 direktivet også kræver en betydelig andel i det underliggende selskabs  

 driftsresultat som koncernbetingelse.
 På den anden side er koncerndefinitionen indskrænket i forhold til de  

 nugældende regler, idet forslaget overalt kræver, at den bestemmende  

 indflydelse kun gælder som koncernindikation, hvis moderselskabet er  

 virksomhedsdeltager eller i det mindste besidder aktier eller anparter.
 Til de enkelte definitioner i nr. 6 bemærkes:
Litra a.
Bestemmelsen dækker i det store hele det samme område som § 2,  

 stk. 1, i aktieselskabsloven.
Dog omfatter bestemmelsen også  

 stemmerettigheder knyttet til kapitalandele, der er givet i sikkerhed (pant)  

 til moderselskabet.
Litra b.
Medens de situationer, der er beskrevet i dette litra,  

 indholdsmæssigt ville være dækket af aktieselskabslovens nugældende § 2, stk.  

 2, er den udtrykkelige beskrivelse af situationen ny.
Det praktiske antal  

 tilfælde vil antageligt ikke blive stort, da situationen oftest samtidig vil  

 være dækket enten af litra a eller af litra c.
Litra c.
Også denne situation, hvor den bestemmende indflydelse følger af  

 aftale mellem moderselskabet og den pågældende dattervirksomhed, er omfattet  

 af aktieselskabslovens nugældende § 2, stk. 2.
Litra d.
Denne situation, hvor den bestemmende indflydelse følger af  

 aftale mellem virksomhedsdeltagerne, således at en af dem - moderselskabet -  

 reelt råder over andre deltageres stemmerettigheder, vil også kunne udledes  

 af aktieselskabslovens nugældende § 2, stk. 2.
Litra e.
Medens koncernregnskabsaflæggelse er pligtig i de foregående  

 tilfælde allerede på grund af retten til at udøve bestemmende  

 indflydelse, kræves for at pligten skal indtræde i dette tilfælde, at  

 selskabet faktisk skal udøve bestemmende indflydelse.
Også sådanne  

 situationer dækkes af aktieselskabslovens nugældende § 2, stk. 2.
 Det bemærkes, at der - i modsætning til litra b, c og d - ikke efter litra  

 e kræves, at moderselskabet er virksomhedsdeltager, men blot at det besidder  

 kapitalandele i en anden virksomhed, f.eks. som panthaver.
 Dattervirksomheder i nr. 7 er som hidtil en funktion af definitionen på  

 moderselskaber.
 At en virksomhed, der er underlagt et moderselskabs dattervirksomhed,  

 samtidig er det øverste moderselskabs dattervirksomhed, vises ved udtrykket  

 »direkte eller indirekte«.
 Koncernvirksomheder i nr. 8 svarer til nugældende § 1, stk. 2, nr. 7.
 Konsoliderede virksomheder i nr. 9 omfatter de koncernvirksomheder (moder-  

 og dattervirksomheder indenfor en koncern), hvis regnskaber (årsregnskaber  

 eller forskudte perioderegnskaber) indgår i koncernregnskabet (det  

 konsoliderede regnskab efter direktivet). I overensstemmelse med direktivet  

 er der efter forslaget visse tilfælde, hvor en dattervirksomheds regnskab kan  

 eller skal udelades af koncernregnskabet.
Tilknyttede virksomheder i nr. 10 er alle de virksomheder, der hører til  

 den samlede koncern, der er underlagt det øverste moderselskab.
Set fra et  

 selskab på et lavere niveau i koncernen vil der være tale om:
1) den pågældende virksomheds egne dattervirksomheder, 2) selskabets umiddelbare moderselskab og dettes øvrige  

 dattervirksomheder, 3) eventuelle øvrige moderselskaber opefter i koncernstrukturen og alle  

 disse moderselskabers øvrige dattervirksomheder.
 Herved indgår også de såkaldte søstervirksomheder, d.v.s.  

 dattervirksomheder af koncernens moderselskaber, i definitionen på  

 tilknyttede virksomheder.
Ved beregningen efter stk. 3 af faktorer, der giver ret til at  

 udøve bestemmende indflydelse over en anden virksomhed bruges summen af de  

 rettigheder i den pågældende virksomhed, der besiddes af et selskab og alle  

 dettes dattervirksomheder.
Dette gælder også, hvor rettigheder kun besiddes  

 af dattervirksomheder.
 Ved beregningen af det antal stemmerettigheder, som ligger til grund for  

 forholdstallet, skal efter stk. 4 fradrages summen af de  

 stemmerettigheder, der besiddes af virksomheden selv (den pågældende  

 dattervirksomhed eller associerede virksomhed) og alle dens  

 dattervirksomheder.
Til nr. 2 Bestemmelsen svarer til den nugældende bestemmelse.
Blot er det i stk.  

 1 tydeliggjort, at koncernregnskabet består af samme elementer som  

 årsregnskabet.
Ved »helhed« forstås, at alle de opregnede dele  

 indgår i samme dokument og kan underskrives og offentliggøres som et samlet  

 dokument.
Ligeledes omfatter en revisionspåtegning hele dokumentet.
Det vil  

 også være muligt at samordne opstillinger og noter fra årsregnskab og  

 koncernregnskab, sålænge overskuelighedskravet i årsregnskabslovens § 4, stk.  

 1, overholdes, og der ikke skabes tvivl om ansvarsforholdene.
Til nr. 3 Redaktionelle ændringer.
Til nr. 4 Reglen i § 2a implementerer direktivets art. 7 og 8 og betyder, at  

 det moderselskab, der selv er dattervirksomhed - og som efter loven skulle  

 udarbejde sit eget koncernregnskab - kan undlade at udarbejde dette, og i  

 stedet indsende et niveauhøjere koncernregnskab aflagt i en EF-medlemsstat  

 til Erhvervs- og Selskabsstyrelsen til offentliggørelse sammen med selskabets  

 eget årsregnskab.
 I overensstemmelse med selskabsretspanelets anbefaling har man ikke fundet  

 anledning til at implementere direktivets art. 11, der giver mulighed for at  

 fritage et moderselskab for at udarbejde koncernregnskab, såfremt selskabet  

 er datterselskab af en virksomhed uden for EF .
 Styrelsen kan i forbindelse med indsendelse og offentliggørelse forlange,  

 at regnskaberne suppleres med yderligere oplysninger, såfremt det  

 medlemsland, i henhold til hvis ret det overordnede koncernregnskab er  

 udarbejdet, stiller mindre vidtgående krav end efter denne lov.
Da regnskabsoffentligheden i høj grad er af hensyn til danske  

 regnskabsbrugere, kan styrelsen også i nødvendigt omfang kræve, at det  

 pågældende koncernregnskab affattes på dansk.
Et sådant krav gælder allerede  

 for årsregnskaber i henhold til § 4 i bekendtgørelse nr. 40 af 12. januar  

 1989.
Medtagelse af en dattervirksomhed i koncernregnskabet ved konsolidering  

 sker ved sammendragning af posterne i resultatopgørelse og balance.
Det kan  

 være unødvendigt eller er endog uhensigtsmæssigt at stille krav om, at  

 medtagelsen af en dattervirksomhed sker på denne måde.
Opregningen af  

 undtagelser i § 2b, stk. 1, nr. 1-4, svarer til bestemmelserne i  

 direktivets art. 13.
Nr. 2 sigter til de tilfælde, hvor moderselskabet i realiteten er frataget  

 muligheden for at udøve de rettigheder, der er grundlaget for  

 koncernforholdet.
Der kan f.eks. være tale om en dattervirksomhed, der har  

 hjemsted i et land, der på grund af undtagelsestilstand eller krig lægger  

 retlige eller faktiske hindringer i vejen for udøvelse af den bestemmende  

 indflydelse på dattervirksomhedens ledelse, eller ligefrem båndlægger  

 væsentlige aktiver af betydning for erhvervsaktiviteterne.
Bestemmelsen i nr. 3 bør anvendes med forsigtighed, og det vil ofte  

 være mere relevant i stedet at basere koncernregnskabet på skønnede tal, som  

 der redegøres for i noterne.
Er der kun tale om mindre mangler, bør  

 dattervirksomheden under alle omstændigheder medtages, således at forholdet  

 forklares i noterne med påpegelse af usikkerheden.
Besiddes kapitalandelene i dattervirksomheden blot med henblik på en  

 overdragelse, altså en midlertidig besiddelse, kan dattervirksomheden efter  

nr. 4 udelades af koncernregnskabet.
Det forudsættes, at der er tale  

 om en reel hensigt til overdragelse, og at kapitalandelene søges solgt,  

 således at bestemmelsen normalt kun får betydning for besiddelser i et eller  

 to år.
Fortsætter besiddelsen udover en sådan periode, må dattervirksomheden  

 inddrages i koncernregnskabet.
 Efter § 2b, stk. 3 , skal dattervirksomheder, eventuelt hele  

 underkoncerner, udelades fra koncernregnskabet, hvis deres regnskab ikke kan  

 indgå heri på en meningsfyldt måde, og det retvisende billede dermed ikke  

 opnås.
Bestemmelsens anvendelsesområde er meget snævert.
Det forhold, at en  

 koncern har karakter af et konglomerat, der omfatter såvel  

 produktionsvirksomheder, handelsvirksomheder som servicevirksomheder af  

 forskellig art medfører ikke, at de pågældende virksomheder kan udelades af  

 koncernregnskabet.
Bestemmelsen har navnlig betydning i tilfælde, hvor en  

 dattervirksomhed driver virksomhed af en helt anden art, end den der normalt  

 kan udøves af selskaber, der er omfattet af årsregnskabsloven, såsom  

 bankvirksomhed eller forsikringsvirksomhed.
§ 2c undtager mindre koncerner for koncernregnskabspligten.
Udarbejdelsen  

 af koncernregnskaber anses for at være en byrde for et selskab, og  

 selskabsretspanelet har derfor fundet, at pligten til at udarbejde et sådant  

 regnskab kun bør opretholdes for selskaber af en vis størrelse, hvor nytten  

 af et koncernregnskab og den interesse, omverdenen har i at kunne gøre sig  

 bekendt med et sådant regnskab, står i rimeligt forhold til udgiften og  

 ulejligheden ved at udarbejde regnskabet.
Direktivet giver i art. 6 mulighed for at fritage selskaber af en efter  

 danske forhold betydelig størrelse for pligten til at udarbejde  

 koncernregnskaber under forudsætning af, at ingen af koncernvirksomhedernes  

 værdipapirer er optaget til officiel notering på en fondsbørs i en  

 medlemsstat.
Det foreslås, at mindre virksomheder fritages for pligten til at  

 udarbejde et sådant regnskab.
Forslagets størrelsesgrænser svarer til art. 11  

 (små selskaber) i 4. direktiv.
Det anslås, at antallet af selskaber, der skal aflægge koncernregnskab,  

 vil blive reduceret med mellem 60 og 75 pct. som følge af denne bestemmelse  

 og undtagelsesbestemmelsen i § 2a.
I 1987 modtog Erhvervs- og  

 Selskabsstyrelsen 4.543 koncernregnskaber (herunder koncernredegørelser), og  

 i 1988 5.494. Det betyder formentligt, at kun mellem 1.500 og 2.000 selskaber  

 vil være pligtige til at aflægge koncernregnskab fremover.
Det foreslås i § 2 d , at selskaber, der udarbejder  

 koncernregnskab, selv om de ikke er forpligtede hertil, skal aflægge  

 regnskabet efter lovens regler.
Formålet hermed er at sikre, at også sådanne  

 koncernregnskaber opfylder lovens kvalitetskrav.
Regnskaberne skal dog ikke  

 indsendes til Erhvervs- og Selskabsstyrelsen i medfør af § 62 og § 64, stk.  

 1. Såfremt regnskaberne er bestemt til internt brug, finder bestemmelsen  

 således ikke anvendelse.
Til nr. 5 Bestemmelserne i § 4 svarer i det væsentlige til de nugældende, dog  

 således at de nu også dækker udarbejdelsen af koncernregnskabet.
Det  

 præciseres endvidere, hvilke bestemmelser i loven der er omfattet af  

 fravigelsespligten i stk. 4 .
Til nr. 6 Bemyndigelsen i § 5 for industriministeren til at fastsætte nærmere  

 bestemmelser om opstillinger, oversigter, sammenligningstal og supplerende  

 oplysninger hertil erstatter årsregnskabslovens bestemmelser herom med  

 henblik på at overføre bestemmelserne med de ændringer, der følger af 7.  

 direktiv til en bekendtgørelse.
 Ifølge Industriministeriets bekendtgørelse nr. 146 af 16. marts 1988  

 udøves de beføjelser, der efter bl.a. årsregnskabsloven er tillagt  

 industriministeren, af Erhvervs- og Selskabsstyrelsen.
Til nr. 7 Årsregnskabslovens §§ 6 og 7, §§ 9-15, § 17 og § 18, stk. 3,  

 overføres med visse tilpasninger til bekendtgørelse.
Til nr. 8 § 19, stk. 1 , ændres redaktionelt.
Stk. 2-5 overføres med  

 tilpasninger til bekendtgørelse.
Til nr. 9 § 20, stk. 1, 2. pkt., § 23 og § 24, stk. 2 , overføres med  

 tilpasninger til bekendtgørelse.
Til nr. 10 Der foreslås en ny affattelse af § 25 , der tillader sammendrag af  

 nettoomsætningen med visse andre poster af konkurrencemæssige hensyn.  

 Forslaget medfører, at størrelsesgrænserne følger 4. direktivs art. 27  

 vedrørende grænserne for store og mellemstore virksomheder.
Disse grænser  

 blev forhøjet ved ændringsdirektiv 84/569/EØF til hhv. 6,2 mio.
ECU og 12,8  

 mio.
ECU, idet antal medarbejdere forblev uændret.
 Som følge af den generelle henvisning i § 58, stk. 1, gælder denne  

 bestemmelse også for koncernregnskaber, idet den nugældende § 60, der gjorde  

 § 25 anvendelig på koncerner, ophæves.
 Bestemmelserne om hvilke poster, der kan sammendrages, fastsættes af  

 industriministeren.
Til nr. 11 Konsekvensændring.
Til nr. 12 § 40 i årsregnskabsloven giver adgang til i moderselskabets årsregnskab at  

 ansætte kapitalandele i dattervirksomheder til den regnskabsmæssigt opgjorte  

 indre værdi af dattervirksomhederne.
De ændringer, der ved 7. direktiv er  

 foretaget af 4. direktivs art. 59 om den indre værdis metode, gør det  

 nødvendigt og naturligt at foretage ændringer i § 40. Samtidigt er det fundet  

 hensigtsmæssigt at overføre de tekniske bestemmelser til bekendtgørelse.
 I overensstemmelse med direktivets muligheder, er adgangen til at anvende  

 den indre værdis metode i forslaget udstrakt til også at gælde kapitalandele  

 i associerede virksomheder.
Et selskab, der vælger at benytte den indre værdis metode for  

 dattervirksomheder, skal efter stk. 1 anvende denne metode for alle  

 dattervirksomheder.
Tilsvarende gælder ved anvendelse af metoden for  

 associerede virksomheder.
 Værdiansættelsen af kapitalandele efter den indre værdis metode sker  

 principielt efter reglerne for koncernregnskaber.
 Det bemærkes, at den praksis, hvorefter et selskabs indtægter og udgifter  

 i et personligt ansvarligt selskab, f.eks. et interessentskab, regnskabsføres  

 umiddelbart i den personligt ansvarlige deltagers (fysisk eller juridisk  

 person) regnskab, forudsættes bibeholdt, idet resultatføringen er i  

 overensstemmelse med realisationsprincippet i § 26, stk. 1, nr. 3, litra a.  

 Her er altså ikke tale om anvendelse af equity-metoden.
Til nr. 13 Konsekvensændring.
Til nr. 14 og 15 Ændringerne i § 43, stk. 1 og 3 , er af redaktionel karakter og er  

 en konsekvens af nr. 25.
Til nr. 16 og 17 Det foreslås, at bestemmelserne i stk. 4 og 5 i § 46, overføres med  

 enkelte redaktionelle ændringer til en særskilt § 46a sammen med et  

 nyt stk. 3 . Det nye stk. 3 er en konsekvens af ændringerne i  

 aktionærlåns-bestemmelserne som følge af lov nr. 282 og 283 af 9. juni 1982  

 om ændring af henholdsvis aktieselskabsloven og anpartsselskabsloven.
Ved  

 lovændringerne blev forbudsbestemmelserne udstrakt til også at omfatte  

 nærtstående til selskabsdeltagere og ledelsesmedlemmer.
Det følger af § 46a,  

 at såvel lovlige som ulovlige dispositioner skal omtales i noterne.
Til nr. 18 Konsekvensændring.
Til nr. 19 På grundlag af direktivets krav om, at der i årsberetningen skal gives  

 oplysninger om antal og pålydende værdi af kapitalandele i selskabet, der  

 besiddes af dette selv og af dets dattervirksomheder, bliver  

 oplysningskravene om selskabets egne kapitalandele (nugældende § 52) og om  

 dattervirksomheders kapitalandele i moderselskabet (nugældende § 53) stort  

 set identiske.
Det er derfor fundet hensigtsmæssigt at sammenfatte kravene i  

 en paragraf.
Til nr. 20 Konsekvensændring.
Til nr. 21 Bestemmelsen er ny i dansk ret.
For den, der ønsker at gøre sig bekendt  

 med et selskabs økonomiske situation, er det en oplysning af betydning, om  

 selskabet ejes eller på anden måde er underlagt et andet selskabs bestemmende  

 indflydelse, og i bekræftende fald hvilket selskab.
 Ikke alle modervirksomhedernes navne skal oplyses, men kun det  

 moderselskab, der ligger umiddelbart over selskabet i koncernstrukturen, samt  

 det øverste moderselskab i koncernen.
Til nr. 22 Konsekvensændring.
Til nr. 23 4. direktivs art. 11 tillader medlemsstaterne at lempe kravene med hensyn  

 til noteoplysninger for små selskaber.
Denne mulighed er delvis udnyttet i  

 den nugældende affattelse af § 55 - med størrelsesgrænser for hhv.  

 balancesum, nettoomsætning og gennemsnitligt antal medarbejdere på 2 mio.kr.,  

 4 mio.kr. og 10 medarbejdere.
I overensstemmelse med selskabsretspanelets indstilling foreslås  

 størrelsesgrænserne forhøjet til hhv. 12 mio.kr., 24 mio.kr. og 50  

 heltidsbeskæftigede medarbejdere.
Derved er 4. direktivs nuværende  

 størrelsesgrænser udnyttet fuldt ud.
 Ændringerne af størrelsesgrænserne i § 55 vil tillige få betydning for  

 pligten efter § 62 til at indsende årsberetning til Erhvervs- og  

 Selskabsstyrelsen, idet § 62 henviser til størrelsesgrænserne i § 55. Der  

 henvises endvidere til tilføjelsen i § 62, stk. 2, under nr. 26.
Til nr. 24 Konsekvensændring.
Til nr. 25 Mens §§ 57-60 fastsætter de grundlæggende bestemmelser om  

 koncernregnskabet, overlader § 61 de mere tekniske regler for  

 udarbejdelse af koncernregnskaber (konsolidering) til en bekendtgørelse.
 § 57 fastslår direktivets grundlæggende regel (art. 26, stk. 1), hvorefter  

 koncernregnskabet skal vise de konsoliderede virksomheders aktiver og  

 passiver, økonomiske stilling samt resultatet, som om de tilsammen udgør en  

 enkelt virksomhed.
 § 58 omhandler i hovedtræk reglerne om opstilling af koncernregnskabet og  

 det sammendrag af koncernvirksomhedernes regnskaber (konsolidering), hvorved  

 koncernregnskabet dannes.
Stk. 1 gør alle reglerne i årsregnskabsloven og bekendtgørelsen om  

 opstilling m.v. anvendelige på koncernregnskabet.
Det forudsættes, at der  

 sker de tilpasninger, der følger af de særlige forhold, som gør sig gældende  

 for koncernregnskaber.
Tilpasningerne vil navnlig skulle ske med hensyn til  

 omposteringer som følge af, at nogle poster vil få en anden rolle i  

 koncernsammenhæng end, når de kun betragtes ud fra de enkelte selskabers  

 synsvinkel.
Det forudsættes i overensstemmelse med 7. direktivs art. 28, at der i  

 koncernregnskabet oplyses om væsentlige ændringer i koncernens sammensætning  

 af virksomheder.
Dette vil muliggøre en meningsfyldt sammenligning af  

 koncernregnskaber fra et år til et andet.
Når der er tale om væsentlige  

 ændringer, vil en tilpasning af tallene i koncernregnskabets åbningsbalance  

 og dermed resultatopgørelse kunne tilgodese oplysningsbehovet, som det også  

 er forudsat i direktivets art. 28. Foretages der tilpasning, skal det anføres  

 i noterne og behørigt begrundes tilligemed angivelse af dens indvirkning, jf.  

 § 26, stk. 2.
 Det forudsættes endvidere, at der i koncernregnskabet vil kunne ske et  

 tilsvarende sammendrag som tilladt efter årsregnskabslovens § 25, således at  

 koncernresultatopgørelsen ved opfyldelse af samme størrelsesgrænser kan  

 undlade at vise nettoomsætning m.v.
Fremgangsmåden ved konsolidering, der vil blive nærmere fastlagt i  

 bekendtgørelse, består i, at ensartede poster i resultatopgørelser og  

 balancer sammenlægges post for post, samt at der foretages udligning  

 af moderselskabets kapitalandele i dattervirksomhederne med disses  

 egenkapital og eliminering af mellemværender og indbyrdes transaktioner  

 mellem koncernvirksomhederne.
Sammenlægningen skal omfatte samtlige indtægter  

 og udgifter samt aktiver og passiver, efter at elimineringer og udligning har  

 fjernet de poster, der kun er af intern karakter i koncernen.
 Minoritetsinteresser, d.v.s. kapitalandele som ikke ejes af  

 koncernvirksomheder, opføres særskilt både i resultatopgørelse og balance.
 Egne aktier, hvorved forstås aktier eller anparter i moderselskabet, som  

 besiddes (d.v.s. er erhvervet til eje eller pant) af moderselskabet selv  

 eller af en konsolideret dattervirksomhed, udlignes ikke.
Koncernregnskabet kan kun give et retvisende billede af koncernens  

 økonomiske stilling, jf. årsregnskabslovens § 4, dersom alle virksomhedernes  

 aktiver og passiver værdiansættes efter samme metoder.
Dette fastslås i §  

 59, stk. 1.
 Kapitalandele i associerede virksomheder kan i moderselskabets eget  

 regnskab værdiansættes efter den indre værdis metode, jf. § 40 som foreslået  

 i nr. 12. I koncernregnskabet skal både moderselskabets og de konsoliderede  

 dattervirksomheders kapitalandele i associerede virksomheder værdiansættes  

 til indre værdi, jf. § 59, stk. 2.
 Et joint venture er ikke en dattervirksomhed, men kan efter  

 omstændighederne være en associeret virksomhed. 7. direktiv åbner i art. 32  

 og 34, nr. 4, mulighed for, at deltagerne i et sådant foretagende i deres  

 koncernregnskaber medtager deres andel i den fælles virksomhed ved  

 konsolidering med de fornødne tilpasninger, blot således at alle poster  

 medtages med den brøkdel, som vedkommende deltager besidder i foretagendet.  

 Pro rata konsolidering kan træde i stedet for den ellers obligatoriske  

 anvendelse af equity-metoden efter § 59, stk. 2. I overensstemmelse med  

 selskabsretspanelets indstilling er denne mulighed medtaget i forslaget til  

 ny § 60.
 Direktivets bestemmelser om noter til koncernregnskabet (art. 34 og 35)  

 foreslås gennemført ved bekendtgørelse, jf. § 61 .
Til nr. 26 Tilføjelsen til § 62, stk. 2, er foreslået for at sikre, at de i  

 aktieselskabslovens § 28 a og anpartsselskabslovens § 17 a krævede  

 oplysninger til årsberetningen offentliggøres, uanset at årsberetningen ikke  

 offentliggøres.
På grundlag af de praktiske erfaringer hos Erhvervs- og Selskabsstyrelsen  

 foreslås i § 62, stk. 3 , at gøre beviskravene for anvendelse af  

 lovens lempelsesregler mere fleksible, i overensstemmelse med en i praksis  

 ofte anvendt fremgangsmåde, hvorved opfyldelse af lempelsesbetingelserne kan  

 anføres i selve årsregnskabet eller en indsendt årsberetning i stedet for i  

 et særskilt dokument.
Revisors særskilte attestation på sådanne erklæringer  

 bliver således unødvendig, da revisor må tage forbehold i sin påtegning, hvis  

 betingelserne ikke er opfyldt.
Skulle styrelsen have behov for særlig  

 dokumentation, er der adgang hertil i medfør af årsregnskabslovens § 64, stk.  

 2.
Til nr. 27 Virksomheder, hvis regnskab efter § 2b, stk. 2, ikke medtages i  

 koncernregnskabet, skal efter § 62a gøre deres årsregnskaber  

 offentligt tilgængelige, jf. direktivets art. 14, stk. 3, 2. pkt.
Dette sker  

 ved, at årsregnskaberne med eventuelle koncernregnskaber indsendes til  

 Erhvervs-og Selskabsstyrelsen til offentliggørelse.
Den indsendelsespligtige  

 virksomhed er det moderselskab, der udarbejder det koncernregnskab,  

 virksomheden udelades fra.
Til § 2 Til nr. 1 Selskabsretspanelet har foreslået, at der i forbindelse med nye  

 definitioner for den regnskabsmæssige koncern - også indføres nye  

 koncerndefinitioner i selskabslovene.
Panelet fandt det unødvendigt kompliceret, at fastholde een definition af  

 koncerner i årsregnskabsloven og en anden i de to selskabslove.
Da  

 definitionen i årsregnskabsloven i det store hele er direktivfæstet, vil  

 overensstemmelse efter panelets opfattelse kun opnås ved i de to selskabslove  

 at erstatte den nuværende § 2 med en tekst svarende til årsregnskabslovens §  

 1, stk. 2, nr. 6 og 7, samt stk. 3 og 4. Der opnås herved en ønskelig  

 forenkling af lovgivningen.
Der henvises iøvrigt til bemærkningerne til  

 forslagets § 1, nr. 1.
§ 2 fastslår i stk. 1 - i lighed med nugældende stk. 3 - at  

 moderselskaber og datterselskaber udgør en koncern.
Det bemærkes, at  

 forslaget kun lader virksomheder, der er aktieselskaber eller  

 anpartsselskaber, omfatte af definitionen - i modsætning til  

 årsregnskabsloven, hvorefter den regnskabsmæssige koncern omfatter aktie-  

 eller anpartsselskaber som moderselskaber og iøvrigt enhver anden form for  

 erhvervsvirksomhed som dattervirksomhed.
Panelet har ikke ønsket en væsentlig  

 udvidelse af det materielretlige koncernbegreb i forhold til de nugældende  

 regler i selskabslovene.
 De enkelte faktorer efter stk. 2 , som etablerer  

 koncernforbindelsen, er de samme som efter forslaget til årsregnskabslovens §  

 1, stk. 2, nr. 6.
 Stk. 3 svarer til dattervirksomhedsdefinitionen i forslaget til  

 årsregnskabslovens § 1, stk. 2, nr. 7.
 Stk. 4 og 5 svarer indholdsmæssigt til forslaget til årsregnskabslovens §  

 1, stk. 3 og 4. Stk. 4 dækker i det store hele bestemmelserne i  

 selskabslovenes nugældende § 2, stk. 1, 2. pkt.
 Stk. 5 er en konsekvens af reglen i aktieselskabslovens § 67, stk. 3, 1.  

 pkt., hvorefter stemmeret ikke kan udøves for egne aktier.
 Den foreslåede ændring af § 2 må antages at være uden umiddelbar praktisk  

 betydning for det meget store flertal af danske selskabsgrupper.
Til nr. 2 § 39, stk. 1, er en konsekvens af forslagets nr. 7 (ophævelse af  

 lovpligtig reservefond), dels konsekvensændringer som følge af de foreslåede  

 ændringer i årsregnskabsloven.
Herved tydeliggøres, hvilke af de i  

 aktieselskabsloven eller årsregnskabsloven opregnede reserver, der kan  

 anvendes til fondsemission.
Til nr. 3 § 44a, stk. 2 er en konsekvens af forslagets nr. 7 (ophævelse af  

 lovpligtig reservefond). Samtidig tydeliggøres, hvilke henlæggelser under  

 posten egenkapital, der skal være i behold efter nedsættelsen.
Det præciseres  

 blandt andet, at opskrivningshenlæggelser skal være i behold efter  

 nedsættelsen, jf. årsregnskabslovens § 30. En overkursfond skal være i  

 behold, medmindre man samtidig nedsætter den ved opfyldelse af kravene om  

 proklama m.v. i aktieselskabslovens § 46, stk. 1, om foranstaltninger til  

 beskyttelse af kreditorerne i tilfælde af kapitalnedsættelse (proklama), jf.  

 aktieselskabslovens § 111, stk. 3, nr. 3.
Til nr. 4 Konsekvensændring som følge af forslagets nr. 7 (ophævelse af lovpligtig  

 reservefond). Der henvises i øvrigt til bemærkningerne til nr. 3.
Til nr. 5 § 49, stk. 3, 1. pkt., er en konsekvens af nr. 1 om ændring af  

 koncerndefinitionen i aktieselskabslovens § 2. Bestemmelsen tilsigter at lade  

 pligten til koncernrepræsentation omfatte i det væsentlige samme område som  

 efter den nugældende § 49, stk. 3, 1. pkt.
Til nr. 6 § 64, stk. 1, erstatter de første to stykker i den nugældende bestemmelse.  

 Den nøje regulering af grundlaget for tantiemeberegning og begrænsninger i  

 tildeling af tantieme ophæves i overensstemmelse med selskabsretspanelets  

 indstilling og erstattes af en bestemmelse, der fastholder selve hovedreglen  

 om ledelsens vederlagsformer og iøvrigt overlader det til  

 forsvarlighedsbetragtninger, hvor stort vederlag, der faktisk kan gives.
Da  

 moderselskabers ledelser i vidt omfang også deltager i koncernledelsen, er  

 det fundet hensigtsmæssigt også at inddrage koncernens forhold under  

 forsvarlighedskriteriet.
 Bestemmelsen vil udgøre en væsentlig liberalisering på området, men de  

 generelt holdte betingelser anses for tilstrækkelige til at modvirke misbrug.
Til nr. 7 § 109 indeholder en konsekvensændring som følge af forslaget om ophævelse  

 af lovpligtig reservefond.
 § 110, stk. 1, er en konsekvens forslaget om ophævelse af lovpligtig  

 reservefond, ligesom der er sket en terminologisk tilpasning til  

 årsregnskabsloven.
I stk. 2 foreslås, at det alene er forsvarlighedsbetragtninger ud  

 fra selskabets eller en eventuel koncerns økonomiske stilling, der udover  

 stk. 1 skal bestemme udbytteuddelingen i moderselskabet.
Uforsvarlig  

 udbytteuddeling kan f.eks. være uddelinger, der skader selskabets stilling  

 ved tømning af dets likviditet.
§ 111 er ændret i overensstemmelse selskabsretspanelets forslag om at  

 ophæve pligten til at henlægge til lovpligtig reservefond i aktieselskaber.  

 De nugældende regler i § 111, stk. 1, kræver opbygning af reservefonden til  

 25 pct.
Efter selskabsretspanelets opfattelse er de konsolideringer, der  

 opnås, for ubetydelige til at retfærdiggøre bestemmelsen.
Desuden forekommer  

 der vanskeligheder som følge af bestemmelsens sammenstød med  

 henlæggelsesbestemmelserne ved anvendelse af årsregnskabslovens § 40.
 Stk. 1 indeholder derfor alene en generel pligt til at foretage nødvendige  

 henlæggelser, når selskabets forhold gør dette nødvendigt. 2. pkt. svarer i  

 realiteten til de hidtidige regler på dette område.
Stk. 2 omhandler som hidtil overkursfonden.
Dette er tydeliggjort, bl.a.  

 ved henvisning til bestemmelserne om poster for overkursfond i  

 årsregnskabsloven.
Endvidere er gentaget den nugældende bestemmelses krav om,  

 at provenue fra ikke afhentede fondsaktier efter § 40, der efter udløbet af  

 fristen tilfalder selskabet, optages i overkursfonden.
I forbindelse med omdannelse af aktieselskaber til anpartsselskaber  

 tilfalder provenuet for ikke afhentede aktier selskabet, jf.  

 anpartsselskabslovens § 109a.
Det præciseres i stk. 2, at dette provenue også  

 skal modsvares af en henlæggelse til overkursfonden.
Stk. 3 svarer i store træk til det nugældende stk. 3. Nr. 1 er  

 tilpasset terminologien i § 110, stk. 1, og præciserer samtidigt, hvilke  

 poster i egenkapitalen, der skal forbruges først.
Nr. 2 er alene  

 tilpasset terminologisk, medens der i nr. 3 er sket en præcisering af,  

 hvilke betingelser i § 46, der skal opfyldes for frigørelse af  

 overkursfonden.
Bestemmelserne tager ikke stilling til spørgsmålet om  

 kompetence til frigørelse af fonden.
Her må aktieselskabslovens øvrige  

 regler, navnlig om generalforsamlingens beslutningskompetence og nødvendig  

 stemmeflerhed, tages i anvendelse.
 Udtrykket udligning er anvendt for at præcisere, at der er tale om en  

 fjernelse af den omhandlede post i egenkapitalen - forbrug af overkursfonden  

 - ved udligning med underskud.
Bestemmelsen berører ikke den i praksis ofte anvendte mulighed for at  

 bibeholde posten - og dermed overkursfonden - med underskudet optaget som en  

 fradragspost i egenkapitalen (årsregnskabslovens §§ 10 og 11, EGENKAPITAL, V  

 Overført overskud eller underskud). I dette tilfælde er der pligt til først  

 at anvende senere overskud til udligning med underskudet.
Først derefter kan  

 overskudsfordeling, f.eks. udbytteuddeling finde sted.
Til § 3 Til nr. 1 Der henvises til bemærkningerne til § 2, nr. 1.
Til nr. 2 Ændringerne er foreslået som en konsekvens af § 2, nr. 2. Opregningen af  

 anvendelige reserver og henlæggelser tager højde for, at der foreligger færre  

 krav om bundne henlæggelser m.v. i anpartsselskaber end i aktieselskaber.
Til nr. 3 Der henvises til bemærkningerne til § 2, nr. 3.
Til nr. 4 Der henvises til bemærkningerne til § 2, nr. 4.
Til nr. 5 Der henvises til bemærkningerne til § 2, nr. 5.
Til nr. 6 Der henvises til bemærkningerne til § 2, nr. 6.
Til nr. 7 Redaktionel tilføjelse som følge af lov nr. 815 af 21. december 1988.
Til nr. 8 § 80 foreslåes ændret som en konsekvens af forslagets § 2, nr. 7 og under  

 hensyntagen til, at der i anpartsselskabsloven ikke er bestemmelser om  

 lovbefalede henlæggelser, svarende til aktieselskabslovens § 111.
Til § 4 Til nr. 1 og 2 § 1, stk. 2, nr. 3, er en konsekvens af forslagets § 2, nr. 1 og bringer  

 hermed koncerndefinitionen i lov om erhvervsdrivende fonde i overensstemmelse  

 med definitionen i selskabslovene.
Dog omfatter definitionen som hidtil ikke  

 blot aktieselskaber og anpartsselskaber, men også andre erhvervsvirksomheder,  

 jf. lovens § 2.
Det nye § 1, stk. 2, nr. 4 , dækker de tilfælde, hvor fondens  

 bestemmende indflydelse i en dattervirksomhed ikke beror på ejerskab eller  

 besiddelse af kapitalandele.
Nr. 4 supplerer således koncerndefinitionen  

 efter nr. 3 med det formål at bibeholde den nugældende afgrænsning for  

 erhvervsdrivende fonde.
Til nr. 3 § 28, stk. 1, er en konsekvens af § 1, nr. 3, vedrørende  

 årsregnskabslovens § 2, stk. 1.
Til nr. 4 Konsekvensændringer som følge af de efter § 1 foreslåede ændringer i  

 årsregnskabsloven.
Til nr. 5 Ændringen i § 28, stk. 3, nr. 1 , fastslår, at den for fondes  

 årsregnskaber fastsatte pligt til udsondringer m.v. i opstillingsskemaerne  

 også gælder for fondes koncernregnskaber.
Til nr. 6 Ændringen i § 28, stk. 4 , tilpasser bestemmelserne til  

 årsregnskabslovens terminologi og de nye koncernregnskabsregler efter  

 forslagets § 1.
 I stk. 5 præciseres, at bestemmelsen, foruden vedtægtsbestemmelse,  

 også omfatter tilfælde, hvor fonden er knyttet til en erhvervsdrivende  

 virksomhed eller en anden fond ved aftale.
Til nr. 7 Efter forslaget udvides bemyndigelsen i § 28, stk. 6, til også at  

 omfatte fastsættelse af regler vedrørende koncernregnskaber.
Til § 5 Til nr. 1 Der henvises til bemærkningerne til § 2, nr. 1. Det bemærkes, at  

 koncernreglerne i lov om forsikringsvirksomhed som hidtil kun finder  

 anvendelse, hvor moderselskabet er et forsikringsselskab, jf. lovens § 3,  

 stk. 1. Det hidtidige stk. 4 bevares som stk. 6. Bestemmelsen blev indsat i  

 loven i forbindelse med lov nr. 325 af 24. maj 1989 om ændring af lov om  

 forsikringsvirksomhed, § 1, nr. 1, og der henvises til bemærkningerne til  

 denne bestemmelse.
Til nr. 2 Der henvises til bemærkningerne til § 2, nr. 3.
Til nr. 3 Der henvises til bemærkningerne til § 2, nr. 4.
Til nr. 4 Ændringerne er foreslået som en konsekvens af § 2, nr. 2. Dog er  

 bestemmelserne om overførsel fra opskrivningshenlæggelser og fra reserver i  

 forbindelse med anvendelse af indre værdis metode ikke medtaget, da disse  

 egenkapitalposter ikke forekommer i forsikringsselskaber.
Den nugældende  

 bestemmelse i § 57, stk. 1, 2. pkt., hvorefter fondsaktieemission i visse  

 tilfælde kun kan ske med Finanstilsynets samtykke, udgår herefter, da den  

 foreslåede bestemmelse udtømmende opregner de forekommende muligheder for  

 fondsaktieemission.
Til nr. 5 Ændringen er foreslået som en konsekvens af § 2, nr. 7, jf.  

 aktieselskabslovens § 111, stk. 2 og 3.
 Stk. 2 er ny, da lov om forsikringsvirksomhed i modsætning til  

 aktieselskabsloven hidtil ikke har haft udtrykkelige bestemmelser om  

 anvendelsen af overkursfonden.
Til nr. 6 Der henvises til bemærkningerne til § 2, nr. 5.
Til nr. 7 Der henvises til bemærkningerne til § 2, nr. 6.
Til nr. 8 Bestemmelsen svarer indholdsmæssigt til den foreslåede affattelse af  

 aktieselskabslovens § 110, stk. 2, jf. forslagets § 2, nr. 7, idet  

 formuleringen som hidtil er tilpasset det forhold, at gensidige selskaber,  

 der udøver forsikringsvirksomhed, også er omfattet af lov om  

 forsikringsvirksomhed.
Til § 6 Det foreslås, at lovændringen træder i kraft 1. april 1991 således at de  

 bestemmelser, der ikke er knyttet til selve årsrgnskabet og det eventuelle  

 koncernregnskab finder anvendelse fra denne dato.
De øvrige bestemmelser, med  

 undtagelse af § 2, nr. 2, § 3, nr. 2, samt § 5, nr. 4, finder anvendelse for  

 regnskabsår, der begynder 1. april 1991 eller senere.
Dette indebærer, at de  

 ændrede regnskabsbestemmelser for så vidt angår års- og koncernregnskaber,  

 der følger kalenderåret, får virkning for kalenderåret 1992 og senere.
For så vidt angår § 2, nr. 2, § 3, nr. 2, samt § 5, nr. 4, vedrørende de  

 reserver og henlæggelser, der kan anvendes til fondsemission, finder reglen i  

 stk. 3 anvendelse.
Sker fondsemission på en ekstraordinær generalforsamling  

 efter 1. april 1991, men før den ordinære generalforsamling, vil der  

 foreligge et årsregnskab aflagt efter de nugældende regler, hvorfor det er  

 uhensigtsmæssigt at lade de nye bestemmelser finde anvendelse på denne  

 fondsemission.
Til § 7 I stk. 1 foreslås, at koncerner , der opfylder  

 størrelseskriterierne i det første regnskabsår efter lovens ikrafttræden, er  

 omfattet af lempelsesbestemmelserne i § 2c, selvom de ikke har opfyldt  

 kriterierne i to på hinanden følgende år.
Denne løsning fremgår ikke direkte  

 af direktivteksten, men er anvendt i andre medlemsstater.
 I stk. 2 foreslås, at selskaber , der opfylder  

 størrelseskriterierne i det første regnskabsår efter lovens ikrafttræden, er  

 omfattet af lempelsesbestemmelserne i § 25 og § 55, selvom de ikke har  

 opfyldt kriterierne i de to på hinanden følgende år.
Bilag II (Retsakter hvis offentliggørelse ikke er obligatorisk) RÅDET RÅDETS SYVENDE DIREKTIV af 13. juni 1983 på grundlag af traktatens artikel 54, stk. 3, litra g), om konsoliderede regnskaber (83/349/EØF) Efter 2. behandling den 4. maj 1990 § 1 I lov om visse selskabers aflæggelse af årsregnskab m.v., jf.  

 lovbekendtgørelse nr. 436 af 20. juni 1989, foretages følgende ændringer:
 1. § 1 affattes således:
» § 1. Denne lov finder anvendelse på aktieselskaber,  

 kommanditaktieselskaber og anpartsselskaber.
Loven finder ikke anvendelsepå  

 pengeinstitutter, forsikringsaktieselskaber, børsmæglerselskaber samt  

 selskaber, der er omfattet af lov om visse kreditinstitutter og  

 realkreditloven.
Dog finder kapitel 8 a anvendelse på pengeinstitutter,  

 børsmæglerselskaber, realkreditinstitutter og selskaber, der er omfattet af  

 lov om visse kreditinstitutter.
 Stk. 2. I denne lov forstås ved:
 1) Selskab:
 Den virksomhed, for hvilken der aflægges årsregnskab og koncernregnskab  

 efter denne lov.
 2) Virksomhedsdeltager:
 Aktionærer, anpartshavere eller andre, der ejer kapitalandele i en  

 virksomhed.
 3) Selskabskapital:
 Aktiekapital eller indskudskapital i et anpartsselskab.
 4) Kapitalandele:
 Andele i aktieselskaber (aktier), i anpartsselskaber (anparter) samt i  

 andre virksomheders egenkapital.
 5) Associerede virksomheder:
Virksomheder, der ikke er dattervirksomheder, men i hvilke selskabet og  

 dets dattervirksomheder besidder kapitalandele og udøver en betydelig  

 indflydelse på virksomhedernes driftsmæssige og finansielle ledelse.
Et  

 selskab formodes at udøve betydelig indflydelse, hvis selskabet og dets  

 dattervirksomheder besidder 20 pct. eller mere af stemmerettighederne.
 6) Moderselskaber:
 Selskaber, som:
a) besidder flertallet af stemmerettighederne i en virksomhed, b) er virksomhedsdeltager og har ret til at udnævne eller afsætte et  

 flertal af medlemmerne i virksomhedens bestyrelse, direktion eller  

 tilsvarende ledelsesorgan, c) er virksomhedsdeltager og har ret til at udøve en bestemmende  

 indflydelse over virksomheden på grundlag af vedtægter eller aftale med denne  

 i øvrigt, d) er virksomhedsdeltager og på grundlag af aftale med andre deltagere  

 råder over flertallet af stemmerettighederne i virksomheden eller e) besidder kapitalandele i en virksomhed og udøver en bestemmende  

 indflydelse over denne.
 7) Dattervirksomheder:
 Virksomheder, med hvilke selskabet direkte eller indirekte har en af de i  

 nr. 6 nævnte forbindelser.
 8) Koncernvirksomheder:
 Et moderselskab og dets dattervirksomheder.
 9) Konsoliderede virksomheder:
 Selskabet og de dattervirksomheder, hvis regnskab indgår ved konsolidering  

 i selskabets koncernregnskab.
 10) Tilknyttede virksomheder:
 Et selskabs dattervirksomheder, dets moderselskaber og disses  

 dattervirksomheder.
 Stk. 3. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes både rettigheder, der  

 besiddes af selskabet og dets dattervirksomheder.
Stk. 4. Ved opgørelsen af stemmerettigheder i en dattervirksomhed eller en  

 associeret virksomhed ses der bort fra stemmerettigheder, som knytter sig til  

 kapitalandele, der besiddes af virksomheden selv eller dennes  

 dattervirksomheder.« 2. § 2, stk. 1, affattes således:
»For hvert regnskabsår udarbejder bestyrelse og direktion i  

 overensstemmelse med lovgivningens og vedtægternes regler herom et  

 årsregnskab bestående af resultatopgørelse, balance og noter.
I  

 moderselskaber udarbejdes tillige et koncernregnskab, der består af  

 resultatopgørelse, balance og noter.
Endvidere udarbejdes en årsberetning.
De  

 opregnede dele udgør en helhed.« 3. § 2, stk. 3, 2. pkt., affattes således:
»Mener en direktør eller et bestyrelsesmedlem, at årsregnskabet eller  

 årsberetningen ikke bør godkendes, eller har vedkommende andre indvendinger  

 mod disse eller i et moderselskab mod koncernregnskabet, som det ønskes at  

 selskabsdeltagerne gøres bekendt med, skal vedkommende gøre rede herfor i sin  

 påtegning.« 4. Efter § 2 indsættes:
» § 2 a.
Et selskab, hvis værdipapirer ikke er optaget til  

 officiel notering på en fondsbørs i en stat, der er medlem af De Europæiske  

 Fællesskaber, kan undlade at udarbejde koncernregnskab, hvis:
1) selskabet er en dattervirksomhed, 2) regnskaberne for selskabet og alle dets dattervirksomheder indgår i et  

 koncernregnskab for en modervirksomhed, der henhører under lovgivningen i en  

 stat, der er medlem af De Europæiske Fællesskaber, og som udarbejdes og  

 revideres efter lovgivningen i denne medlemsstat, 3) selskabets bestyrelse ikke 6 måneder inden regnskabsårets udgang fra  

 virksomhedsdeltagere, der ejer mindst 10 pct. af selskabskapitalen, har  

 modtaget krav om udarbejdelse af koncernregnskab, 4) selskabet sammen med sit årsregnskab indsender det i nr. 2 nævnte  

 koncernregnskab samt de oplysninger, der er nævnt i stk. 2, 1. pkt., til  

 Erhvervs- og Selskabsstyrelsen og 5) selskabet i en note til sit årsregnskab oplyser, at det har undladt at  

 udarbejde koncernregnskab efter denne bestemmelse, og oplyser navn og  

 hjemsted for den i nr. 2 nævnte modervirksomhed.
 Stk. 2. Erhvervs- og Selskabsstyrelsen kan forlange, at der gives  

 yderligere oplysninger til det i stk. 1, nr. 2, nævnte koncernregnskab, hvis  

 disse skulle have været indeholdt i et koncernregnskab efter denne lov.  

 Styrelsen kan endvidere kræve indsendt en bekræftet dansk oversættelse af  

 koncernregnskabet.
§ 2 b.
En dattervirksomhed kan udeholdes af konsolideringen, hvis:
1) virksomheden er af uvæsentlig betydning i forhold til det i § 4, stk.  

 2, nævnte formål, 2) betydelige og vedvarende hindringer i væsentlig grad  

 begrænser selskabets udøvelse af sine rettigheder over virksomhedens aktiver  

 eller ledelse, 3) de nødvendige oplysninger ikke kan indhentes inden for en rimelig frist  

 eller uden uforholdsmæssigt store omkostninger eller 4) kapitalandelene i dattervirksomheden alene besiddes med henblik på  

 overdragelse.
 Stk. 2. Uanset stk. 1, nr. 1, skal flere virksomheder, der hver for sig er  

 af uvæsentlig betydning, dog medtages, hvis virksomhederne tilsammen er af  

 væsentlig betydning.
 Stk. 3. Dattervirksomheder, der udøver aktiviteter, som er så forskellige  

 fra de øvrige koncernvirksomheder, at medtagelse i konsolideringen vil stride  

 mod det i § 4, stk. 2, nævnte formål, skal udeholdes af konsolideringen.  

 Kapitalandelene i en udeholdt virksomhed værdiansættes efter indre værdis  

 metode efter § 40.
 Stk. 4. Udeholdelse af en virksomhed efter stk. 1 eller stk. 3 skal  

 behørigt begrundes i noterne.
§ 2 c.
Et moderselskab i en koncern, hvor ingen af koncernvirksomhedernes  

 værdipapirer er optaget til officiel notering på en fondsbørs i en stat, der  

 er medlem af De Europæiske Fællesskaber, kan undlade at udarbejde  

 koncernregnskab, hvis koncernvirksomhederne på balancetidspunktet ikke  

 tilsammen overskrider to af følgende størrelser:
1) balancesum 12 mio. kr., 2) nettoomsætning 24 mio. kr. og 3) gennemsnitligt antal heltidsbeskæftigede i løbet af regnskabsåret 50.
Stk. 2. Balancesummen beregnes som summen af posterne under aktiver eller  

 af posterne under anlægsaktiver og omsætningsaktiver.
Nettoomsætningen  

 beregnes som summen af nettoomsætningerne, jf. § 22. Det gennemsnitlige antal  

 heltidsbeskæftigede beregnes så vidt muligt efter de regler, der er fastsat i  

 medfør af aktieselskabslovens § 178.
 Stk. 3. Adgangen til at anvende bestemmelsen i stk. 1 ændres kun, hvis  

 virksomhederne på balancetidspunktet tilsammen har overskredet eller ikke  

 længere overskrider to af de tre størrelser i to på hinanden følgende  

 regnskabsår.
§ 2 d.
Såfremt et selskab, der kan undlade at aflægge koncernregnskab  

 efter § 2 a eller § 2 c, udarbejder et koncernregnskab, der offentliggøres  

 for en videre kreds, finder bestemmelserne om koncernregnskaber, bortset fra  

 § 62 og § 64, stk. 1, anvendelse.« 5. § 4 affattes således:
 » § 4. Årsregnskabet og koncernregnskabet skal opstilles på  

 overskuelig måde i overensstemmelse med denne lov og regler, der er udstedt i  

 henhold til loven.
 Stk. 2. Årsregnskabet og koncernregnskabet skal give et retvisende billede  

 af selskabets henholdsvis koncernens aktiver og passiver, økonomiske stilling  

 samt resultatet.
 Stk. 3. Hvis anvendelsen af bestemmelserne i eller i henhold til denne lov  

 ikke er tilstrækkelig til at give et retvisende billede som nævnt i stk. 2,  

 skal der gives yderligere oplysninger i årsregnskabet henholdsvis  

 koncernregnskabet.
Stk. 4. Hvis anvendelse af bestemmelserne i eller i henhold til § 5, § 8  

 og kapitel 3-8 i særlige tilfælde vil stride mod kravet i stk. 2, skal de  

 fraviges, således at dette krav opfyldes.
En sådan fravigelse skal anføres i  

 noterne og behørigt begrundes med oplysning om, hvilken indvirkning  

 fravigelsen har på selskabets henholdsvis koncernens aktiver og passiver,  

 økonomiske stilling samt resultatet.« 6. § 5, stk. 1, affattes således:
»Balance og resultatopgørelse skal opstilles i skematisk form.  

 Selskabet kan vælge konto- eller beretningsform for henholdsvis balance og  

 resultatopgørelse.
For resultatopgørelsen kan der tillige vælges en opdeling  

 efter posternes art eller funktion.
Industriministeren fastsætter nærmere  

 regler om opstillinger, oversigter, sammenligningstal og supplerende  

 oplysninger hertil.« 7. §§ 6 og 7, §§ 9-15, § 17 og § 18, stk. 3, ophæves.
 8. § 19 affattes således:
» § 19. Under Immaterielle anlægsaktiver, bortset fra  

 forsknings- og udviklingsomkostninger, kan kun opføres rettigheder, der er  

 erhvervet mod vederlag.« 9. § 20, stk. 1, 2. pkt., § 23 og § 24, stk. 2, ophæves.
 10. § 25, stk. 1-3, affattes således:
 »Når særlige konkurrencemæssige hensyn tilsiger det, kan selskaber,  

 der på balancetidspunktet ikke overskrider to af størrelserne i stk. 2, i  

 resultatopgørelsen indføre en post benævnt bruttofortjeneste eller bruttotab  

 ved at sammendrage visse poster, der fastsættes af industriministeren.
 Stk. 2. De i stk. 1 nævnte størrelser er:
1) balancesum 50 mio. kr., 2) nettoomsætning 100 mio. kr., 3) gennemsnitligt antal heltidsbeskæftigede i løbet af regnskabsåret 250.
Stk. 3. Balancesummen beregnes som summen af posterne under aktiver eller  

 af posterne under anlægsaktiver og omsætningsaktiver.
Det gennemsnitlige  

 antal heltidsbeskæftigede beregnes så vidt muligt efter de regler, der er  

 fastsat i medfør af aktieselskabslovens § 178.« 11. § 36, stk. 1, affattes således:
»Udgifter til immaterielle anlægsaktiver, bortset fra forudbetalinger  

 for sådanne, skal afskrives systematisk over en periode på højst 5 år, hvis  

 de ikke udgiftsføres straks.« 12. § 40 affattes således:
 » § 40. Et selskab, der har kapitalandele i  

 dattervirksomheder, kan i stedet for at værdiansætte kapitalandelene efter de  

 foranstående bestemmelser i dette kapitel ansætte kapitalandelene til  

 dattervirksomhedernes regnskabsmæssige indre værdi (indre værdis metode eller  

 equitymetoden).
 Stk. 2. Den indre værdis metode kan også anvendes på kapitalandele i  

 associerede virksomheder.
Stk. 3. Industriministeren fastsætter nærmere regler om behandlingen i  

 resultatopgørelse, balance og noter af de nævnte kapitalandele, herunder  

 opstilling, værdiansættelse, udligning og eliminering.« 13. I § 41 ændres »§§ 42-54« til: »§§ 42-54 a«.
 14. I § 43, stk. 1, indsættes efter »andel«: »af  

 egenkapitalen«.
 15. § 43, stk. 3, affattes således:
 » Stk. 3. Angivelse af den pågældende virksomheds resultat og  

 egenkapital kan udelades, hvis:
1) virksomheden ikke offentliggør sit årsregnskab og selskabets andel i  

 virksomhedens kapital er 50 pct. eller mindre, 2) virksomhedens regnskab indgår ved konsolidering i selskabets  

 koncernregnskab eller 3) selskabet værdiansætter kapitalandelene i virksomheden efter den indre  

 værdis metode, jf. § 40.« 16. § 46, stk. 4 og 5, ophæves.
 17. Efter § 46 indsættes:
» § 46 a.
Størrelsen af lån til samt pant, kaution eller  

 garanti stillet for medlemmer af selskabets eller dets moderselskabers  

 direktion, bestyrelse eller repræsentantskab skal angives for hver kategori  

 med oplysning om de væsentligste vilkår, herunder rentefod, og de beløb, der  

 er tilbagebetalt i året.
Stk. 2. Størrelsen af lån til samt pant, kaution eller garanti stillet for  

 andre virksomhedsdeltagere end moderselskaber samt for virksomhedsdeltagere i  

 selskabets moderselskaber skal oplyses med særskilt angivelse af de i året  

 tilbagebetalte beløb.
Dette gælder dog ikke lån til og sikkerhedsstillelse  

 for erhvervelse af aktier eller anparter i selskabet af eller til  

 medarbejdere i selskabet eller dets dattervirksomheder.
Stk. 3. Bestemmelsen i stk. 1 og stk. 2, 1. pkt., gælder også  

 tilgodehavender hos og sikkerhedsstillelser for personer, der står de i stk.  

 1 og stk. 2 nævnte personer nær, jf. aktieselskabslovens § 115, stk. 1, og  

 anpartsselskabslovens § 84, stk. 1.« 18. § 51, stk. 1, 2. pkt., affattes således:
»Hvis det ikke er nævnt i resultatopgørelsen, skal  

 personaleudgifterne specificeres i Lønninger, Pensioner og Andre udgifter til  

 social sikring.« 19. I § 52 indsættes som stk. 3:
»Stk. 3. Oplysningerne efter stk. 1 og stk. 2 skal tilsvarende gives  

 for aktier eller anparter i selskabet, der indgår i dattervirksomhedernes  

 beholdninger eller er erhvervet eller afhændet af dattervirksomhederne i  

 regnskabsåret.« 20. § 53 ophæves.
 21. Efter § 54 indsættes:
» § 54 a.
Selskabet skal oplyse navn og hjemsted for de  

 modervirksomheder, herunder udenlandske modervirksomheder, der udarbejder  

 koncernregnskab for henholdsvis den største og mindste koncern, hvori  

 selskabet indgår som dattervirksomhed, samt hvor de udenlandske  

 modervirksomheders koncernregnskaber m.v. kan rekvireres.« 22. I § 55, stk. 1, 1. pkt., ændres »§ 53« til: »§  

 52, stk. 3.« 23. § 55, stk. 2, affattes således:
 » Stk. 2. De i stk. 1 nævnte størrelser er:
1) balancesum 12 mio. kr., 2) nettoomsætning 24 mio. kr. og 3) gennemsnitligt antal heltidsbeskæftigede i løbet af regnskabsåret  

 50.« 24. § 55, stk. 4, affattes således:
»Stk. 4. Balancesummen i stk. 2 beregnes som summen af posterne under  

 aktiver eller af posterne under anlægsaktiver og omsætningsaktiver.
Det  

 gennemsnitlige antal heltidsbeskæftigede beregnes så vidt muligt efter de  

 regler, der er fastsat i aktieselskabslovens § 178.« 25. Kapitel 8 affattes således:
»Kapitel 8 Koncernregnskaber § 57. Koncernregnskabet skal vise de konsoliderede virksomheders aktiver  

 og passiver, økonomiske stilling samt resultatet, som om de var en enkelt  

 virksomhed.
 § 58. Koncernregnskabet skal opstilles på overskuelig måde i  

 overensstemmelse med denne lov og regler, der er udstedt i henhold til loven.
 Stk. 2. Koncernregnskabet udarbejdes ved at sammendrage regnskaberne for  

 de virksomheder, der er omfattet af konsolideringen, idet ensartede indtægter  

 og udgifter samt aktiver og passiver sammenlægges.
Stk. 3. I de således sammendragne beløb foretages der udligning af den  

 bogførte værdi af moderselskabets kapitalandele med den forholdsmæssige andel  

 af dattervirksomhedernes regnskabsmæssige indre værdi.
Endvidere foretages  

 eliminering af koncernvirksomhedernes indbyrdes mellemværender, indtægter og  

 udgifter samt gevinst og tab.
 § 59. I koncernregnskabet værdiansættes aktiver og passiver efter  

 ensartede metoder.
 Stk. 2. I koncernregnskabet værdiansættes de konsoliderede virksomheders  

 kapitalandele i associerede virksomheder til kapitalandelenes forholdsmæssige  

 andel i de associerede virksomheders regnskabsmæssige indre værdi, medmindre  

 kapitalandelene er af uvæsentlig betydning.
§ 60. I koncernregnskabet kan selskabet ved pro rata-konsolidering medtage  

 en virksomhed, som selskabet leder sammen med en eller flere andre  

 virksomheder.
Posterne i virksomhedens regnskab medtages i forhold til den  

 andel, selskabet og dets dattervirksomheder besidder af virksomhedens  

 egenkapital.
§ 61. Industriministeren fastsætter nærmere regler om opstilling,  

 udligning, eliminering og værdiansættelse m.v. i forbindelse med  

 konsolideringen, herunder værdiansættelse af kapitalandele i associerede  

 virksomheder til den regnskabsmæssige indre værdi, jf. § 59, samt  

 bestemmelser om, hvilke noteoplysninger der skal gives i  

 koncernregnskabet.« 26. § 62, stk. 2 og 3, affattes således:
» Stk. 2. Selskaber, der er omfattet af § 55, kan undlade at  

 indsende årsberetning.
I så fald skal forslag til beslutning vedrørende  

 anvendelse af selskabets overskud eller dækning af underskud tillige med de  

 oplysninger, der kræves efter aktieselskabslovens § 28 a, stk. 4, og  

 anpartsselskabslovens § 17 a, stk. 4, fremgå af årsregnskabet.
Stk. 3. I selskaber, der anvender stk. 2 eller §§ 2 c, 25 eller 55, skal  

 det af årsregnskabet, årsberetningen eller koncernregnskabet fremgå, at  

 bestyrelse og direktion anser betingelserne for at anvende de omhandlede  

 undtagelser for opfyldt.« 27. Efter § 62 indsættes:
» § 62 a. Årsregnskaber m.v. for dattervirksomheder, der er  

 udeholdt af konsolideringen efter § 2 b, stk. 3, og som ikke er omfattet af §  

 1, stk. 2, nr. 1, skal indsendes til Erhvervs- og Selskabsstyrelsen sammen  

 med koncernregnskabet.« 28. § 65, stk. 1, affattes således:
»Medmindre højere straf er forskyldt efter den øvrige lovgivning,  

 straffes med bøde den, der forsætligt eller groft uagtsomt overtræder § 2,  

 stk. 1, § 2 b, stk. 4, §§ 3-5, § 8, §§ 18-20, § 22, §§ 26-37, § 39, §§ 41-52,  

 §§ 54-59, § 61 d, stk. 3, § 61 e, stk. 1, 3. pkt., § 61 h, stk. 1, § 61 l, §  

 62, stk. 1-3, § 62 a og § 63.« 29. I § 65 indsættes som stk. 3:
»Stk. 3. I forskrifter, der udstedes efter loven, kan der fastsættes  

 straf af bøde for forsætlig eller groft uagtsom overtrædelse af bestemmelser  

 i forskrifterne.« § 2 I lov om aktieselskaber, jf. lovbekendtgørelse nr. 434 af 20. juni 1989,  

 foretages følgende ændringer:
 1. § 2 affattes således:
 » § 2. Et moderselskab udgør sammen med datterselskaberne en  

 koncern.
 Stk. 2. Et aktieselskab er et moderselskab, hvis det:
1) besidder flertallet af stemmerettighederne i et aktie- eller  

 anpartsselskab, 2) er aktionær eller anpartshaver i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er aktionær eller anpartshaver og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er aktionær eller anpartshaver og på grundlag af aftale med andre  

 aktionærer eller anpartshavere råder over flertallet af stemmerettighederne i  

 selskabet eller 5) besidder aktier eller anparter i et selskab og udøver en bestemmende  

 indflydelse over dette.
 Stk. 3. Et aktieselskab eller et anpartsselskab, med hvilket et  

 moderselskab har en af de i stk. 2 nævnte forbindelser, er et datterselskab.  

 Dette gælder dog ikke, såfremt den bestemmende indflydelse udøves på grundlag  

 af vedtægter, hvis gyldighed er opretholdt ved § 168, stk. 5.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til aktier eller anparter, der  

 besiddes af datterselskabet selv eller dets datterselskaber.« 2. § 39, stk. 1, affattes således:
»Fondsaktieemission kan ske ved overførsel til aktiekapitalen af  

 beløb, som 1) kan uddeles som udbytte efter § 110, stk. 1, 2) er henlagt til overkursfonden, jf. § 111, stk. 3, nr. 2, 3) er henlagt til den særlige fond efter § 47, stk. 3, nr. 3, 4) er henlagt til opskrivningshenlæggelser efter årsregnskabslovens § 30,  

 stk. 4, eller 5) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.« 3. § 44 a, stk. 2, affattes således:
» Stk. 2. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 1, nr. 2-4, angivne formål,  

 hvis bestyrelsen stiller eller godkender forslag herom.
Der skal efter  

 nedsættelsen være fuld dækning for aktiekapitalen samt de henlæggelser og  

 reserver, der er bundne i henhold til lov og selskabets vedtægter.« 4. § 47, stk. 2, affattes således:
» Stk. 2. Efter en kapitalnedsættelse efter stk. 1 skal der  

 være dækning for aktiekapitalen samt de henlæggelser og reserver, der er  

 bundne i henhold til lov og selskabets vedtægter.« 5. § 49, stk. 3, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 177 at vælge et antal medlemmer af bestyrelsen i moderselskabet og  

 suppleanter herfor (koncernrepræsentation), hvis de nævnte datterselskaber er  

 aktie- eller anpartsselskaber, hvori moderselskabet besidder flertallet af  

 stemmerettighederne, jf. § 2, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 6. § 64, stk. 1 og 2, ophæves, og i stedet indsættes som  

stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 bliver herefter stk. 2.
 7. §§ 109-111 affattes således:
 » § 109. Uddeling af selskabets midler til aktionærerne må kun  

 finde sted som udbytte på grundlag af det senest godkendte årsregnskab eller  

 som udlodning i forbindelse med nedsættelse af aktiekapitalen eller  

 overkursfonden eller i forbindelse med selskabets opløsning.
 § 110. Som udbytte kan kun uddeles årets resultat (årets overskud) i  

 henhold til det godkendte årsregnskab for sidste regnskabsår, overført  

 overskud fra tidligere år og andre reserver, der ikke er bundne ifølge lov  

 eller selskabets vedtægter, efter fradrag dels af overført underskud fra  

 tidligere år og beløb, der i henhold til årsregnskabet i øvrigt fratrækkes  

 egenkapitalen, dels af beløb, der skal henlægges i henhold til lov og  

 selskabets vedtægter.
 Stk. 2. Udbyttet må ikke overstige, hvad der er forsvarligt under hensyn  

 til selskabets og, i moderselskaber, koncernens økonomiske stilling.
§ 111. Der skal foretages de henlæggelser, der er nødvendige efter  

 selskabets økonomiske stilling.
Vedtægterne kan foreskrive pligt til  

 henlæggelse.
Stk. 2. Beløb, som selskabet ved aktietegning modtager som vederlag for  

 aktierne ud over disses pålydende med fradrag af omkostninger ved selskabets  

 stiftelse eller aktiekapitalens forhøjelse, skal henlægges til  

 overkursfonden.
Hertil henlægges også beløb, som selskabet har modtaget ved  

 salg af aktier i henhold til § 40, eller som tilfalder selskabet i henhold  

 til anpartsselskabslovens § 109 a, stk. 3, 4. pkt.
 Stk. 3. Overkursfonden kan helt eller delvis:
1) udlignes med underskud, der ikke dækkes af overført overskud og de  

 reserver, der ikke er bundne ifølge lov og selskabets vedtægter, 2) overføres til aktiekapitalen (fondsemission), medmindre selskabet har  

 et ikke udlignet underskud, eller 3) anvendes til andre formål under de i § 46, stk. 1, angivne  

 betingelser.« § 3 I lov om anpartsselskaber, jf. lovbekendtgørelse nr. 435 af 20. juni 1989,  

 foretages følgende ændringer:
 1. § 2 affattes således:
 » § 2. Et moderselskab udgør sammen med datterselskaberne en  

 koncern.
 Stk. 2. Et anpartsselskab er et moderselskab, hvis det:
1) besidder flertallet af stemmerettighederne i et anparts- eller  

 aktieselskab, 2) er anpartshaver eller aktionær i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er anpartshaver eller aktionær og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er anpartshaver eller aktionær og på grundlag af aftale med andre  

 anpartshavere eller aktionærer råder over flertallet af stemmerettighederne i  

 selskabet eller 5) besidder anparter eller aktier i et selskab og udøver en bestemmende  

 indflydelse over dette.
 Stk. 3. Et anpartsselskab eller et aktieselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til anparter eller aktier, der  

 besiddes af datterselskabet selv eller dets datterselskaber.« 2. § 24, stk. 1, affattes således:
»Forhøjelse af indskudskapitalen ved fondsanparter kan ske ved  

 overførsel til indskudskapitalen af beløb, som 1) kan uddeles som udbytte efter § 80, stk. 1, 2) er henlagt til opskrivningshenlæggelser efter årsregnskabslovens § 30,  

 stk. 4, eller 3) er henlagt til reserverne i forbindelse med anvendelse af den indre  

 værdis metode, jf. årsregnskabslovens § 40.« 3. § 26 a, stk. 2, affattes således:
» Stk. 2. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 1, nr. 2-4, angivne formål,  

 hvis der efter nedsættelsen er fuld dækning for indskudskapitalen samt de  

 henlæggelser og reserver, der er bundne i henhold til lov og selskabets  

 vedtægter.« 4. § 29, stk. 2, affattes således:
» Stk. 2. Efter en kapitalnedsættelse efter stk. 1 skal der  

 være dækning for indskudskapitalen samt de henlæggelser og reserver, der er  

 bundne i henhold til lov og selskabets vedtægter.« 5. § 32, stk. 2, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 136 at vælge et antal medlemmer af bestyrelsen i moderselskabet og  

 suppleanter herfor (koncernrepræsentation), hvis de nævnte datterselskaber er  

 anparts- eller aktieselskaber, hvori moderselskabet besidder flertallet af  

 stemmerettighederne, jf. § 2, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 6. § 45, stk. 1 og 2, ophæves, og i stedet indsættes som  

stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 bliver herefter stk. 2.
7. I § 76, stk. 3, ændres »§ 64, stk. 1, § 66, § 70, § 74 og §  

 75« til: »§ 61 b, stk. 1, § 61 d, § 61 h, § 61 k, stk. 1, og § 61 l  

 i årsregnskabsloven, § 13, stk. 1, og § 17, stk. 2, i lov om  

 statsautoriserede revisorer samt § 7, stk. 1, og § 10, stk. 2, i lov om  

 registrerede revisorer.« 8. § 80 affattes således:
 » § 80. Som udbytte kan kun uddeles årets resultat (årets  

 overskud) i henhold til det godkendte årsregnskab for sidste regnskabsår,  

 overført overskud fra tidligere år og andre reserver, der ikke er bundne  

 ifølge lov eller selskabets vedtægter, efter fradrag dels af overført  

 underskud fra tidligere år og beløb, der i henhold til årsregnskabet  

 fratrækkes egenkapitalen, dels af beløb, der skal henlægges i henhold til lov  

 og selskabets vedtægter.
Stk. 2. Udbyttet må ikke overstige, hvad der er forsvarligt under hensyn  

 til selskabets og, i moderselskaber, koncernens økonomiske stilling.« § 4 I lov om erhvervsdrivende fonde, jf. lovbekendtgørelse nr. 571 af 27.  

 september 1988, som ændret ved lov nr. 815 af 21. december 1988 og lov nr.  

 105 af 15. februar 1989, foretages følgende ændringer:
 1. § 1, stk. 2, nr. 3, affattes således:
 »3) har den i aktieselskabslovens § 2, stk. 2, jf. stk. 4 og 5,  

 anførte forbindelse med et aktie- eller anpartsselskab eller med en anden  

 virksomhed af den i nr. 1 eller 2 nævnte art eller«.
 2. I § 1, stk. 2 , indsættes som nr. 4:
»4) udøver en bestemmende indflydelse over en anden virksomhed i  

 henhold til vedtægt eller aftale og har en betydelig andel i dens  

 driftsresultat uden at have den i nr. 3 anførte forbindelse med  

 virksomheden.« 3. § 28, stk. 1, affattes således:
»For hvert regnskabsår udarbejder bestyrelsen og direktionen i  

 overensstemmelse med lovgivningens og vedtægtens regler herom et årsregnskab  

 bestående af resultatopgørelse, balance og noter.
I moderfonde udarbejdes  

 tillige et koncernregnskab, der består af resultatopgørelse, balance og  

 noter.
Endvidere udarbejdes en årsberetning.
De opregnede dele udgør en  

 helhed.« 4. I § 28, stk. 2, ændres »§ 1, stk. 2, § 2, stk. 3, §§ 3-9,  

 kapitlerne 2-8 a« til: »§ 1, stk. 2-4, § 2, stk. 3, §§ 2 a-5, § 8,  

 kapitlerne 3-8 a«.
 5. I § 28, stk. 3, nr. 1, indsættes efter  

 »årsregnskabet«: »og koncernregnskabet«.
 6. § 28, stk. 4 og 5, affattes således:
» Stk. 4. Moderfonde, der ikke omfattes af § 1, stk. 2, nr. 1  

 og 2, og som ej heller, bortset fra konvertible gældsbreve, har  

 tilgodehavender hos eller har stillet sikkerhed for dattervirksomheder, kan,  

 når forholdene taler derfor, udarbejde koncernregnskabet ved alene at  

 konsolidere dattervirksomhedernes regnskaber.
I så fald skal der i  

 årsberetningen gives oplysning om anvendelse af denne fremgangsmåde med  

 angivelse af koncernens årsresultat og egenkapital opgjort efter reglerne i  

 kapitel 8 i årsregnskabsloven.
Angivelse af koncernens årsresultat og  

 egenkapital kan udelades, hvis kapitalandelene værdiansættes i moderfondens  

 årsregnskab i medfør af årsregnskabslovens § 40.
Stk. 5. Er en fond ved en vedtægtsbestemmelse eller aftale knyttet til en  

 erhvervsdrivende virksomhed eller en anden fond, skal der redegøres herfor i  

 fondens årsregnskab eller i årsberetningen.« 7. I § 28, stk. 6, 1. pkt. og 2. pkt., indsættes efter  

 »årsregnskabet«: »og koncernregnskabet«.
§ 5 I lov om forsikringsvirksomhed, jf. lovbekendtgørelse nr. 127 af 23. marts  

 1984, som ændret senest ved lov nr. 325 af 24. maj 1989, foretages følgende  

 ændringer:
 1. § 4, stk. 1-3, ophæves, og i stedet indsættes:
 »Et moderselskab udgør sammen med datterselskaberne en koncern.
 Stk. 2. Et forsikringsselskab er et moderselskab, hvis det:
1) besidder flertallet af stemmerettighederne i et aktie- eller  

 anpartsselskab, 2) er aktionær eller anpartshaver i et selskab og har ret til at udnævne  

 eller afsætte et flertal af medlemmerne i selskabets bestyrelse eller, hvor  

 et anpartsselskab ikke har nogen bestyrelse, direktion, 3) er aktionær eller anpartshaver og har ret til at udøve en bestemmende  

 indflydelse over selskabet på grundlag af vedtægterne eller aftale med dette  

 i øvrigt, 4) er aktionær eller anpartshaver og på grundlag af aftale med andre  

 aktionærer eller anpartshavere råder over flertallet af stemmerettighederne i  

 selskabet eller 5) besidder aktier eller anparter i et selskab og udøver en bestemmende  

 indflydelse over dette.
 Stk. 3. Et aktieselskab eller et anpartsselskab, med hvilket et  

 moderselskab har en af de i stk. 2 nævnte forbindelser, er et datterselskab.
 Stk. 4. Ved opgørelsen af stemmerettigheder og rettigheder til at udnævne  

 eller afsætte medlemmer af ledelsesorganer medregnes rettigheder, der  

 besiddes af moderselskabet og dets datterselskaber.
Stk. 5. Ved opgørelsen af stemmerettigheder i et datterselskab ses der  

 bort fra stemmerettigheder, som knytter sig til aktier eller anparter, der  

 besiddes af datterselskabet selv eller dets datterselskaber.« Stk. 4 bliver herefter stk. 6.
 2. § 38, stk. 3, affattes således:
» Stk. 3. Generalforsamlingen kan kun træffe beslutning om  

 anvendelse af nedsættelsesbeløbet til de i stk. 2, nr. 2-4, angivne formål,  

 hvis bestyrelsen stiller eller godkender forslag herom.
Der skal efter  

 nedsættelsen være fuld dækning for aktiekapitalen samt de henlæggelser og  

 reserver, der er bundne i henhold til lov og selskabets vedtægter.« 3. § 39, stk. 2, affattes således:
» Stk. 2. Efter kapitalnedsættelsen skal der være fuld dækning  

 for aktiekapitalen samt de henlæggelser og reserver, der er bundne i henhold  

 til lov og selskabets vedtægter.« 4. § 57, stk. 1, affattes således:
»Fondsaktieemission kan ske ved overførsel til aktiekapitalen af  

 beløb, som 1) kan uddeles som udbytte efter § 135, 2) er henlagt til overkursfonden, jf. § 60, stk. 2, nr. 2, eller 3) er henlagt til den særlige fond efter § 39, stk. 3, nr. 3.« 5. § 60 affattes således:
» § 60. Beløb, som selskabet ved aktietegning modtager som  

 vederlag for aktierne ud over disses pålydende med fradrag af omkostninger  

 ved selskabets stiftelse eller aktiekapitalens forhøjelse, skal henlægges til  

 overkursfonden.
Hertil henlægges også beløb, som selskabet har modtaget ved  

 salg af aktier i henhold til § 58.
 Stk. 2. Overkursfonden kan helt eller delvis:
1) udlignes med underskud, der ikke dækkes af overført overskud og de  

 reserver, der ikke er bundne ifølge lov og selskabets vedtægter, 2) overføres til aktiekapitalen (fondsemission), medmindre selskabet har  

 et ikke udlignet underskud, eller 3) anvendes til andre formål under de i § 38, stk. 5, angivne  

 betingelser.« 6. § 83, stk. 3, 1. pkt., affattes således:
»Medarbejderne i et moderselskab og dets her i landet registrerede  

 datterselskaber har ret til blandt medarbejderne og i overensstemmelse med §  

 84 at vælge et antal medlemmer af bestyrelsen i moderselskabet og suppleanter  

 herfor (koncernrepræsentation), hvis de nævnte datterselskaber er aktie-  

 eller anpartsselskaber, hvori moderselskabet besidder flertallet af  

 stemmerettighederne, jf. § 4, stk. 4 og 5, og moderselskabet og de nævnte  

 datterselskaber i de tre sidste år tilsammen gennemsnitligt har beskæftiget i  

 alt mindst 35 medarbejdere.« 7. § 101, stk. 1 og 2, ophæves, og i stedet indsættes som  

stk. 1:
»Bestyrelsesmedlemmer og direktører kan lønnes såvel med fast  

 vederlag som med tantieme.
Vederlaget må ikke overstige, hvad der anses for  

 sædvanligt efter hvervets art og arbejdets omfang, samt hvad der må anses for  

 forsvarligt i forhold til selskabets og, i moderselskaber, koncernens  

 økonomiske stilling.« Stk. 3 og 4 bliver herefter stk. 2 og 3.
 8. § 137, stk. 2, affattes således:
» Stk. 2. Udbytte til aktionærer, rente til garanter eller  

 udbetaling til medlemmer i gensidige selskaber må ikke overstige, hvad der er  

 forsvarligt under hensyn til selskabets og, i moderselskaber, koncernens  

 økonomiske stilling.« § 6 Stk. 1. Loven træder i kraft 1. april 1991, og bestemmelserne i § 2, nr. 1  

 og 3-7, § 3, nr. 1 og 3-8, § 4, nr. 1 og 2, samt § 5, nr. 1-3 og 5-8, finder  

 anvendelse fra denne dato.
 Stk. 2. Bestemmelserne i § 1 og § 4, nr. 3-7, finder anvendelse på  

 regnskabsår, der begynder 1. april 1991 eller senere.
 Stk. 3. Bestemmelserne i § 2, nr. 2, § 3, nr. 2, samt § 5, nr. 4, finder  

 anvendelse fra datoen for den første ordinære generalforsamling, på hvilken  

 der træffes afgørelse om godkendelse af et årsregnskab, der er omfattet af  

 denne lov.
§ 7 Stk. 1. Et moderselskab kan anvende lempelserne i årsregnskabslovens § 2  

 c, når koncernen ved afslutningen af det første regnskabsår, der begynder 1.  

 april 1991 eller senere, ikke overstiger to af de størrelseskriterier, der er  

 fastlagt i paragraffens første stykke.
 Stk. 2. Et selskab kan anvende lempelserne i årsregnskabslovens § 25 og §  

 55, når det ved afslutningen af det første regnskabsår, der begynder 1. april  

 1991 eller senere, ikke overstiger to af de størrelseskriterier, der er  

 fastsat i disse paragraffer.
§ 8 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som landsdelenes  

 særlige forhold tilsiger.
