Fremsat den 27. april 2005 af  

 videnskabsministeren (Helge Sander) Forslag til Lov  

 om internet-domæner, der særligt tildeles Danmark § 1.  

  

 Formålet  

 med denne lov er 1)  

 	  

 at fremme en dynamisk  

 og kvalitetspræget udvikling i det danske internet-samfund ved at  

 tilvejebringe  

 tilgængelighed, gennemsigtighed, effektivitet og sikkerhed om  

 internet-domæner,  

 der særligt tildeles Danmark, 2)  

 	  

 at sikre grundlaget  

 for selvregulering i det danske internet-samfund og 3)  

 	  

 at fastsætte rammerne  

 for registrering og anvendelse af internet-domænenavne.
 § 2.  

  

 Internet-domæner, der særligt tildeles  

 Danmark, tilhører den danske stat.
 § 3.  

  

 Internet-domænet .dk skal forvaltes efter reglerne i denne lov.
 Stk. 2.  

  

 Ministeren  

 for videnskab, teknologi og udvikling kan fastsætte regler om, at andre  

 internet-domæner, der særligt tildeles Danmark, skal forvaltes efter reglerne  

 i  

 denne lov, eller at der skal ske en anden anvendelse af de pågældende  

 internet-domæner, eller at et internet-domæne skal anvendes til forsøg i en  

 begrænset periode.
 Stk. 3.  

  

 Ministeren for videnskab,  

 teknologi og udvikling kan dispensere fra bestemmelserne i denne lov, når et  

 internet-domæne skal anvendes til forsøg i en begrænset periode, jf.  

 stk. 2.
 § 4.  

  

 Ministeren for videnskab, teknologi og udvikling kan træffe beslutning om, at  

 IT- og Telestyrelsen gennemfører et offentligt udbud over administrationen af  

 et eller flere internet-domæner omfattet af reglerne i denne lov.
Stk. 2.  

  

 Ministeren  

 for videnskab, teknologi og udvikling fastsætter nærmere regler for det  

 offentlige  

 udbud.
Sådanne regler kan blandt andet omfatte 1)  

 	  

 hvilke  

 internet-domæner, der skal være omfattet af udbudet, 2)  

 	  

 udpegningens varighed  

 og fornyelse af tilladelsen, 3)  

 	  

 udbudsformen,  

 herunder afholdelse af en interessetilkendegivelsesrunde, udbudsmaterialet,  

 gennemførelse af udbudet og regler om forudsætninger for deltagelse i  

 udbudet, 4)  

 	  

 minimumskrav, 5)  

 	  

 de kriterier, der kan  

 tillægges vægt ved vurdering af de indkomne tilbud, herunder indbyrdes  

 sammenligning af tilbudene, 6)  

 	  

 tilbudsgivernes  

 adfærd, der kan begrænse eller har til formål at begrænse konkurrencen i  

 forbindelse  

 med udbudet, 7)  

 	  

 erstatning og  

 sanktioner for overtrædelse af regler fastsat for udbudet i form af  

 bortvisning  

 fra udbudet, tilbagekaldelse af allerede udstedte tilladelser og bod, 8)  

 	  

 regulering af den  

 situation, at der ved et offentligt udbud ikke indkommer tilbud, der opfylder  

 de fastsatte regler om forudsætninger for deltagelse i udbudet eller de i  

 forbindelse med udbudet fastsatte minimumskrav, herunder om, at IT- og  

 Telestyrelsen overtager ansvaret for administrationen, indtil en  

 administrator  

 kan udpeges, eller at internet-domænet ikke skal anvendes, 9)  

 	  

 at deltagerne i det  

 offentlige udbud skal betale for de omkostninger, der er forbundet med IT- og  

 Telestyrelsens forberedelse og gennemførelse af udbudet, 10)  

 	  

 principper for  

 fordeling mellem flere administratorer af udgifterne til klagenævnets  

 virksomhed,  

 jf. § 13, stk. 2, og 11)  

 	  

 depositum.
 Stk. 3.  

  

 IT- og  

 Telestyrelsen udpeger på baggrund af det offentlige udbud en administrator,  

 der  

 har indgivet et tilbud, som opfylder de fastsatte regler om forudsætninger  

 for  

 deltagelse i udbudet, til at administrere det eller de internet-domæner, der  

 er  

 omfattet af udbudet.
 Stk. 4.  

  

 Hvis  

 ministeren for videnskab, teknologi og udvikling i medfør af stk. 2, nr.  

 8, eller § 20, stk. 2, nr. 2, fastsætter, at IT- og Telestyrelsen  

 overtager ansvaret for administrationen, kan ministeren for videnskab,  

 teknologi og udvikling fastsætte regler om, at hele eller dele af § 6,  

 § 18 og § 19 ikke skal finde anvendelse på IT- og Telestyrelsens  

 administration.
 § 5.  

  

 IT-  

 og Telestyrelsen udsteder på baggrund af det offentlige udbud, jf. § 4,  

 en  

 tilladelse til at administrere det eller de internet-domæner, der er omfattet  

 af udbudet, til den, der efter § 4, stk. 3, er udpeget som  

 administrator.
 Stk. 2.  

  

 IT- og  

 Telestyrelsen fastsætter følgende vilkår i tilladelsen for administrators  

 administration:
 1)  

 	  

 Vilkår i  

 overensstemmelse med de afgivne tilbud.
 2)  

 	  

 Vilkår svarende til  

 de i medfør af § 4, stk. 2, fastsatte minimumskrav.
 § 6.  

  

 Administrator skal have en bred repræsentation af deltagere fra det danske  

 internet-samfund, herunder private brugere, professionelle brugere og  

 internet-branchen (leverandører).
 Stk. 2.  

  

 Administrator  

 skal råde over tilstrækkelige faglige og økonomiske ressourcer til at kunne  

 administrere internet-domæner i overensstemmelse med denne lov.
Stk. 3.  

  

 Administrator må ikke udøve anden  

 aktivitet end administration efter denne lov.
Administrators virksomhed må  

 ikke  

 udøves med gevinst for øje.
Stk. 4.  

  

 Administrator  

 skal i administrationen 1)  

 	  

 fremme udviklingen i  

 internet-samfundet, jf. § 1, nr. 1, og 2)  

 	  

 udvise  

 omkostningsbevidsthed i sine dispositioner.
 Stk. 5.  

  

 Administrator skal fastsætte en vedtægt for sig og sin virksomhed.
 Stk. 6.  

  

 Administrator skal årligt udarbejde en beretning om sin virksomhed.
 Stk. 7.  

  

 Administrator skal sikre, at forretningsbetingelser og lignende, som har  

 betydning for registrering og anvendelse af internet-domænenavne, er  

 offentligt  

 tilgængelige på administrators hjemmeside.
 Stk. 8.  

  

 Administrator  

 skal afholde offentlige høringer over væsentlige ændringer i  

 forretningsbetingelser  

 og lignende, som har betydning for registrering og anvendelse af  

 internet-domænenavne.
Stk. 9.  

  

 Administrator skal udarbejde årsrapport og lade denne revidere.
Udarbejdelsen  

 og revision heraf skal som minimum følge årsregnskabslovens regler for  

 virksomheder omfattet af regnskabsklasse B.
 Stk. 10.  

  

 Administrator skal indsende den  

 reviderede og godkendte årsrapport til IT- og Telestyrelsen. Årsrapporten  

 skal  

 være modtaget i styrelsen senest 5 måneder efter regnskabsårets afslutning.
 Stk. 11.  

  

 Administrators vedtægter og ændringer heri, jf. stk. 5, skal godkendes  

 af  

 ministeren for videnskab, teknologi og udvikling.
 § 7.  

  

 Administrator  

 skal sikre en stabil, sikker og uafbrudt drift af og forbindelse til  

 navneserverne for det eller de internet-domæner, der er omfattet af  

 administrators administration.
Stk. 2.  

  

 Administrator  

 skal oprette, vedligeholde og sikre integriteten af en navnedatabase, der  

 indeholder  

 relevante oplysninger om de enkelte sub-domæner på niveauet umiddelbart under  

 det eller de internet-domæner, der er omfattet af administrators  

 administration.
Navnedatabasen skal som minimum indeholde oplysninger om  

 registrantens identitet samt oplysninger, der er i stand til at identificere  

 registrantens navneserver.
 Stk. 3.  

  

 Administrator  

 skal oprette, vedligeholde og sikre integriteten af og tilgangen til en  

 navneserverdatabase,  

 som indeholder et ekstrakt af relevante oplysninger, jf. stk. 2.
Stk. 4.  

  

 Administrator skal indgå en  

 deponeringsaftale med en tredjepart om deponering af oplysninger fra  

 navnedatabasen  

 og navneserverdatabasen.
Administrator skal dagligt sende en kopi af  

 databaserne til deponeringsinstansen.
 Stk. 5.  

  

 Administrator  

 skal til IT- og Telestyrelsen sende kopi af deponeringsaftalen, når denne er  

 indgået, og eventuelle ændringer heri.
 § 8.  

  

 Administrator  

 skal oprette og opdatere en database indeholdende oplysninger om  

 registranternes  

 navn, adresse og telefonnummer.
Stk. 2.  

  

 Administrator  

 skal efter anmodning fra en registrant sikre, at den pågældendes navn,  

 adresse og telefonnummer ikke gøres  

 offentligt tilgængelige.
Oplysningerne vil dog kunne videregives til det i  

 henhold til § 13 nedsatte klagenævn i forbindelse med behandling af  

 konkrete sager og til andre i det omfang, det er berettiget i medfør af anden  

 lovgivning i øvrigt.
 § 9.  

  

 Administrator  

 kan overlade hele eller dele af administrationen, herunder den tekniske drift  

 til en eller flere underleverandører.
 Stk. 2.  

  

 Administrator  

 skal sikre, at den administration, som i medfør af stk. 1, er overladt  

 til  

 andre, sker i overensstemmelse med denne lov, bestemmelser fastsat i medfør  

 af  

 § 11, stk. 1, og vilkår fastsat i tilladelser udstedt i medfør af  

 § 5, stk. 1.
 § 10.  

  

 Administrator  

 kan overlade hele eller dele af registreringsprocessen, herunder formidling  

 af  

 ansøgninger og ændringer på vegne af ansøgere og registranter, til  

 registratorer.
 Stk. 2.  

  

 Administrator  

 skal offentliggøre en liste over godkendte registratorer.
 Stk. 3.  

  

 Administrator  

 kan for internet-domæner omfattet af administrators administration, fastsætte  

 forretningsbetingelser og vilkår for eventuelle registratorer.
 § 11.  

  

 Administrator skal for internet-domæner  

 omfattet af administrators administration, fastsætte forretningsbetingelser  

 og  

 vilkår for registranter.
 Stk. 2.  

  

 Forretningsbetingelser og vilkår, som nævnt i stk. 1, kan blandt andet  

 omfatte:
 1)  

 	  

 Brugspligt.
 2)  

 	  

 Anvendelse af  

 internet-domænenavne.
 3)  

 	  

 Inddragelse.
 Stk. 3.  

  

 Administrator  

 træffer afgørelser om overholdelse af forretningsbetingelser og vilkår  

 fastsat  

 i medfør af stk. 1.
 Stk. 4.  

  

 En ny  

 forretningsbetingelse om indførelse af brugspligt som nævnt i stk. 2,  

 nr.  

 1, kan for internet-domænenavne, der var registreret ved  

 forretningsbetingelsernes ikrafttræden, tidligst træde i kraft 5 år efter, at  

 forretningsbetingelserne  

 er fastsat.
 § 12.  

  

 Registranter  

 må ikke registrere og anvende internet-domænenavne i strid med god  

 domænenavnsskik.
 Stk. 2.  

  

 Registranter  

 må ikke registrere og opretholde registreringer af internet-domænenavne alene  

 med videresalg eller udlejning for øje.
 § 13.  

  

 Ministeren  

 for videnskab, teknologi og udvikling nedsætter et klagenævn for  

 internet-domænenavne omfattet af denne lov, jf. § 3. Klagenævnet er i  

 sin  

 virksomhed uafhængigt af administrator og ministeren.
 Stk. 2.  

  

 Den eller  

 de administratorer, der er udpeget i medfør af § 4, stk. 3,  

 afholder  

 udgifterne til etablering og drift af klagenævnet og stiller  

 sekretariatsbistand til rådighed for klagenævnet.
Stk. 3.  

  

 Klagenævnet  

 består af 3 medlemmer og 3 suppleanter, der udpeges af ministeren for  

 videnskab,  

 teknologi og udvikling efter høring af klagenævnet.
Ministeren for videnskab,  

 teknologi og udvikling skal ved udpegning af klagenævnets medlemmer lægge  

 vægt  

 på, at klagenævnet samlet repræsenterer teoretisk og praktisk juridisk  

 sagkundskab, herunder sagkundskab vedrørende navne- og varemærkerettigheder.
Stk. 4.  

  

 Ministeren  

 for videnskab, teknologi og udvikling udpeger yderligere 2 medlemmer og 2  

 suppleanter med erhvervsmæssig og forbrugermæssig sagkundskab, der medvirker  

 ved behandling af sager, der vedrører ikke-kommercielle brugere eller  

 registranter samt ved behandling af sager af principiel betydning.
Formanden  

 for klagenævnet beslutter, hvornår der er tale om en sag af principiel  

 betydning.
Repræsentanterne for forbruger- og erhvervsinteresser udpeges  

 efter  

 høring af forbrugernes og erhvervslivets organisationer  

.
 Stk. 5.  

  

 Medlemmerne  

 beskikkes for 4 år ad gangen.
Stk. 6.  

  

 Ministeren  

 for videnskab, teknologi og udvikling udpeger blandt klagenævnets medlemmer  

 klagenævnets formand.
Formanden skal være landsdommer eller  

 højesteretsdommer.
§ 14.  

  

 Den  

 eller de administratorer, der er udpeget i medfør af § 4, stk. 3,  

 skal fastsætte nærmere regler for klagenævnets virksomhed og sagsbehandling,  

 herunder regler om 1)  

 	  

 opkrævning af gebyr  

 for sager, der behandles af klagenævnet, 2)  

 	  

 tidsfrister for  

 indgivelse af klager over en afgørelse truffet af administrator, 3)  

 	  

 at klagenævnet  

 udarbejder en forretningsorden og 4)  

 	  

 at gebyrer i sager,  

 der giver klageren helt eller delvist medhold, tilbagebetales.
Stk. 2.  

  

 Gebyrer  

 efter stk. 1, nr. 1, må ikke overstige omkostningerne forbundet med  

 klagenævnets behandling af sager.
Gebyret for ikke-kommercielle brugere eller  

 registranter må ikke overstige det gebyr, der er fastsat i medfør af lov om  

 forbrugerklager.
 Stk. 3.  

  

 Regler  

 fastsat i medfør af stk. 1 skal godkendes af ministeren for videnskab,  

 teknologi og udvikling.
 § 15.  

  

 For  

 klagenævnet kan indbringes:
 1)  

 	  

 Tvister mellem  

 registranter og tredjepart.
 2)  

 	  

 Tvister mellem  

 registranter og administrator.
 3)  

 	  

 Klager over administrators  

 afgørelser efter § 11, stk. 3.
 Stk. 2.  

  

 Klage kan  

 indgives af enhver, der har en individuel og væsentlig interesse i sagens  

 udfald samt af administrator.
Stk. 3.  

  

 Klagenævnet  

 kan træffe afgørelse om 1)  

 	  

 at suspendere,  

 inddrage eller overføre et domænenavn, der er registreret eller anvendt i  

 strid  

 med § 12, forretningsbetingelser og vilkår fastsat i medfør af  

 § 11,  

 stk. 1, eller i strid med anden lovgivning i øvrigt og 2)  

 	  

 at stadfæste, ophæve,  

 ændre eller hjemvise administrators afgørelse.
 § 16.  

  

 Klagenævnets  

 afgørelser er bindende og kan ikke indbringes for nogen administrativ  

 myndighed.
 Stk. 2.  

  

 Klagenævnets  

 afgørelse kan indbringes for domstolene senest 8 uger efter, at afgørelsen er  

 meddelt den pågældende.
 Stk. 3.  

  

 Klagenævnet  

 kan tillægge en indbringelse for domstolene opsættende virkning.
 § 17.  

  

 I  

 forbindelse med administrators ophør som følge af, at udpegningsperioden  

 udløber, eller fordi tilladelsen tilbagekaldes efter § 20, stk. 1,  

 skal administrator sikre, at administrationen i videst muligt omfang kan  

 fortsætte som hidtil.
 Stk. 2.  

  

 Administrator  

 skal vederlagsfrit overføre alle oplysninger om eksisterende aftaler med  

 registranter,  

 herunder oplysningerne i de i medfør af § 7, stk. 4, deponerede  

 databaser, til den ny administrator.
 Stk. 3.  

  

 Hvis administrator  

 tages under konkursbehandling, overgår de eksisterende aftaler med  

 registranter  

 til den nye administrator.
Stk. 4.  

  

 Den ny  

 administrator indtræder i de aftaler, den tidligere administrator har indgået  

 med registranter af de internet-domænenavne, der er omfattet af  

 administrationen.
Indtræden efter 1. pkt., sker med virkning fra det  

 overtagelsestidspunkt, der er angivet i den tilladelse, der udstedes i medfør  

 af § 5, stk. 1, af ministerens afgørelse i medfør af § 20,  

 stk. 2, nr. 2, eller af regler fastsat i medfør af § 4,  

 stk. 2.  

 Den tidligere administrator frigøres fra overtagelsestidspunktet for sine  

 forpligtelser i medfør af disse aftaleforhold.
§ 18.  

  

 Når administrators administration ophører, tages administrator under  

 likvidation.
Aktieselskabslovens §§ 121-125 og § 127 finder  

 anvendelse, jf. dog stk. 2-5.
 Stk. 2.  

  

 IT- og  

 Telestyrelsen udpeger en eller flere likvidatorer.
Stk. 3.  

  

 Det  

 afsluttende likvidationsregnskab, jf. aktieselskabslovens § 122, skal  

 indsendes til IT- og Telestyrelsen.
Regnskabet skal være offentligt  

 tilgængeligt hos IT- og Telestyrelsen.
Stk. 4.  

  

 L  

 ikvidationsbeløbet skal fordeles til  

 formål, der tilgodeser det danske internet-samfund.
Regnskabet skal indeholde  

 en liste med angivelse af, hvem der modtager udbetalinger i forbindelse med  

 den  

 afsluttende likvidation med angivelse af beløbets størrelse og til hvilke  

 konkrete formål.
Stk. 5.  

  

 Administrators revisor skal  

 afgive en erklæring om, hvorvidt likvidationsbeløbet er anvendt i  

 overensstemmelse med det i vedtægterne foreskrevne.
Erklæringen skal  

 indsendes  

 til IT- og Telestyrelsen.
§ 19.  

  

 Med virkning fra den i § 17,  

 stk. 4, nævnte skæringsdag indtræder den nye administrator i verserende  

 retssager og klagenævnssager vedrørende den hidtidige administrator og  

 registranter.
Dette gælder dog ikke sager, der er uden betydning for den nye  

 administrators administration.
 § 20.  

  

 IT-  

 og Telestyrelsen kan tilbagekalde en tilladelse, hvis administrator groft  

 eller  

 gentagne gange overtræder loven eller vilkår fastsat i en tilladelse udstedt  

 i  

 medfør af § 5, stk. 1.
Stk. 2.  

  

 Hvis IT- og  

 Telestyrelsen tilbagekalder en tilladelse, jf. stk. 1, kan ministeren  

 for  

 videnskab, teknologi og udvikling træffe afgørelse om, 1)  

 	  

 at der skal afholdes  

 udbud, jf. § 4, 2)  

 	  

 at IT- og  

 Telestyrelsen overtager ansvaret for administrationen, indtil en  

 administrator  

 kan udpeges, eller 3)  

 	  

 at internet-domænet  

 ikke skal anvendes i en periode.
 § 21.  

  

 IT- og Telestyrelsen opkræver gebyr for  

 administrationen, hvis IT- og Telestyrelsen overtager ansvaret for  

 administrationen  

 som følge af en situation som nævnt i § 20, stk. 2, nr. 2, eller  

 som  

 følge af bestemmelser fastsat af ministeren for videnskab, teknologi og  

 udvikling i medfør af § 4, stk. 2.
 Stk. 2.  

  

 Ministeren  

 for videnskab, teknologi og udvikling fastsætter nærmere regler om gebyrer  

 som  

 nævnt i stk. 1, og regler om ekstraordinær betaling.
 § 22.  

  

 IT- og Telestyrelsen kan af administrator kræve alle oplysninger og alt  

 materiale, som skønnes relevant med henblik på administration af denne lov.
 Stk. 2.  

  

 IT- og Telestyrelsen kan  

 indhente oplysninger hos administrator med henblik på offentliggørelse af  

 statistikker over blandt andet det samlede antal registrerede domænenavne og  

 antal klagesager.
 § 23.  

  

 IT-  

 og Telestyrelsen fører tilsyn med overholdelse af, § 6, stk. 1-10,  

 § 7, § 8, stk. 1, § 9, stk. 2, § 10,  

 stk. 2,  

 § 11, stk. 1 og 4, § 13, stk. 2, § 14, stk. 1  

 og  

 2, § 17, § 18, stk. 3 og 5, og § 19, samt vilkår fastsat  

 i  

 tilladelser udstedt i medfør af § 5, stk. 1.
 Stk. 2.  

  

 IT- og  

 Telestyrelsen kan udstede påbud til administrator om overholdelse af  

 bestemmelserne, som nævnt i stk. 1, samt vilkår fastsat i tilladelser  

 udstedt i medfør af § 5, stk. 1.
 § 24.  

  

 IT-  

 og Telestyrelsen kan pålægge administrator tvangsbøder med henblik på at  

 gennemtvinge handlinger eller undladelser i henhold til § 7,  

 stk. 1-4,  

 § 8, stk. 1, og § 17, stk. 1 og 2, som det påhviler  

 administrator at foretage.
 § 25.  

  

 Klager  

 over IT- og Telestyrelsens afgørelser truffet i medfør af § 20,  

 stk. 1, § 23, stk. 2, og § 24 og sagsbehandling i  

 forbindelse hermed kan af administrator indbringes for Teleklagenævnet.
 Stk. 2.  

  

 Teleklagenævnet  

 kan af parterne kræve alle oplysninger, som skønnes relevante med henblik på  

 behandling af sagerne.
 Stk. 3.  

  

 Teleklagenævnet kan, når det træffer afgørelse, meddele påbud til  

 administrator.
 § 26.  

  

 IT- og Telestyrelsens afgørelser truffet i medfør af § 4, stk. 3,  

 § 5 og i medfør af regler udstedt i medfør af § 4, stk. 2, kan  

 ikke indbringes for anden administrativ myndighed.
 § 27.  

  

 Loven  

 træder i kraft den 1. juli 2005.
 Stk. 2.  

  

 Denne lov,  

 regler fastsat i medfør af § 14 og de i medfør af § 11 fastsatte  

 forretningsbetingelser og vilkår, finder også anvendelse på registreringer af  

 internet-domænenavne, der er foretaget før lovens ikrafttræden.
 Stk. 3.  

  

 Uanset  

 stk. 1 og 2, finder § 12, stk. 2, først anvendelse fra den 1.  

 juli 2010 for internet-domænenavne, der var registreret ved lovens  

 ikrafttræden.
§ 28.  

  

 I  

 perioden fra lovens ikrafttræden til der første gang er udpeget og etableret  

 en  

 administrator til administration af internet-domænet .dk, administrerer Dansk  

 Internet Forum (DIFO) internet-domænet .dk.
I denne periode skal DIFO  

 fastsætte  

 regler om hvad, der kan ske udbetaling til i tilfælde af likvidation, jf.  

 § 6, stk. 5. Reglerne skal godkendes af ministeren for videnskab,  

 teknologi og udvikling i medfør af § 6, stk. 11.
 Stk. 2.  

  

 I  

 forbindelse med første udpegning af en administrator af internet-domænet .dk  

 efter § 4, stk. 3, er DIFO,  

 hvis den  

 udpegede administrator ikke er DIFO, omfattet af §§ 17-19. Udbetaling  

 efter § 18, stk. 4, vil forudsætte, at der er fastsat regler om  

 hvad,  

 der kan ske udbetaling til, jf. § 6, stk. 5, og at reglerne er  

 godkendt af ministeren for videnskab, teknologi og udvikling efter § 6,  

 stk. 11.
 Stk. 3.  

  

 I perioden  

 fra lovens ikrafttræden til der første gang er nedsat et klagenævn for  

 internet-domænenavne, jf. § 13, stk. 1, og til der er fastsat  

 regler  

 for klagenævnets virksomhed og sagsbehandling, jf. § 14, stk. 1,  

 fungerer det hidtidige klagenævn, Klagenævnet for Domænenavne.
 § 29.  

  

 Loven gælder ikke for  

 Færøerne og  

 Grønland.
Bemærkninger til lovforslaget Almindelige bemærkninger Dette lovforslag fastsætter en ramme for administrationen  

 af internet-domænet .dk, samt andre internet-domæner, der særligt tildeles  

 Danmark.
Der har hidtil ikke været lovgivet på området for  

 administration af internet-domæner.
Området har indtil nu været varetaget i  

 et  

 privatretligt selvregulerings-regi etableret af repræsentanter fra  

 internet-samfundet.
Siden etableringen af det danske selvreguleringssystem i  

 1999 er udviklingen inden for informations- og kommunikationsteknologien,  

 herunder internettet, gået stærkt.
Internettet og dermed brugen af  

 internet-domænenavne får stadig stigende betydning for både private  

 virksomheder, offentlige myndigheder, private forbrugere og for  

 samfundsøkonomien som helhed.
Værdien af et internet-domænenavn kan i dag  

 være  

 meget stor for den enkelte virksomhed.
På den baggrund er det ikke længere hensigtsmæssigt at lade  

 området være helt ureguleret.
Der er således behov for at sikre nogle  

 overordnede retningslinjer og kriterier for administrationen af .dk, og andre  

 internet-domæner, der særligt tildeles Danmark.
 Forslaget er dermed udtryk for, at internet-domænenavne nu  

 er blevet så vigtig en del af infrastrukturen, at en lovgivningsmæssig ramme  

 er  

 nødvendig.
Ministeriet for Videnskab, Teknologi og Udvikling nedsatte  

 i oktober 2003 på baggrund af ovennævnte udvikling et udvalg  

 (domæneudvalget),  

 der fik til opgave at undersøge om, og i givet fald i hvilket omfang, der  

 skulle indføres lovgivning på området for internet-domænenavne i Danmark.
Et  

 enigt udvalg har anbefalet, at der indføres rammelovgivning på området for  

 internet-domæner, der understøtter et fortsat selvreguleringssystem.
Hovedprincippet bag lovforslaget er at fastslå de  

 overordnede rammer, der kan fremme en dynamisk og kvalitetspræget udvikling i  

 det danske internet-samfund.
Dette skal blandt andet ske ved, at lovforslaget  

 sikrer tilgængelighed, gennemsigtighed, effektivitet og sikkerhed om de  

 internet-domæner, der særligt tildeles Danmark.
 Lovforslaget indeholder helt overordnet set:
 ·  


  

 Rammerne for udpegningen af  

 administrator for de enkelte internet-domæner ved offentligt udbud.
 ·  


  

 De overordnede krav, der stilles  

 til administrator.
 ·  


  

 En fastholdelse og sikring af en  

 høj grad af selvregulering, hvor administrator fortsat fastsætter  

 forretningsbetingelser  

 og vilkår for registranter af internet-domænenavne.
 ·  


  

 Enkelte regler for borgere, der  

 registrerer eller ønsker at registrere et internet-domænenavn.
Det er ikke hensigten med lovforslaget at foretage en  

 detail-regulering af området, der hidtil i vid udstrækning har fungeret  

 tilfredsstillende via selvregulering.
Det er derimod hensigten i vid  

 udstrækning at opretholde denne selvregulering, idet administrator fortsat  

 vil  

 skulle fastsætte rammerne for administrationen blandt andet ved at fastsætte  

 forretningsbetingelser og vilkår i forhold til registranter af  

 internet-domænenavne og registratorer.
Hertil kommer, at administrator skal  

 finansiere og udfærdige regler for et klagenævn på området.
Formålet hermed  

 er  

 at bevare og udbygge administrationens nuværende fleksibilitet og  

 ubureaukratiske natur, der kan tage højde for den dynamiske udvikling på  

 området.
Samtidig kan der sikres en ramme for administrationen af  

 andre internet-domæner end .dk, som særligt måtte blive tildelt Danmark.
Det  

 foreslås derfor, at ministeren for videnskab, teknologi og udvikling får  

 hjemmel til løbende at beslutte, om andre internet-domæner skal forvaltes  

 efter  

 de foreslåede regler.
Herved sikres det, at anvendelsen af internet-domæner  

 kan  

 følge efterspørgslen på disse.
Endelig indeholder lovforslaget enkelte regler, der direkte  

 retter sig mod borgere, der registrerer eller ønsker at registrere et  

 internet-domænenavn.
Der er tale om en nyskabelse i forhold til det nuværende  

 selvreguleringsregi i form af et forslag om en regel om god skik på området  

 for  

 internet-domæner.
Herudover er der forslag om et forbud mod at registrere og  

 opretholde registreringer af internet-domænenavne alene med henblik på  

 videresalg eller udlejning.
A.
Gældende regler 1. Ureguleret område Administrationen af internet-domænet .dk er ikke  

 lovreguleret i dag.
 Udviklingen i brugen af internettet i Danmark tog for alvor  

 fart i midten af 1990erne, og der var derfor behov for en afklaring af,  

 hvem  

 der skulle varetage administrationen af .dk, herunder tildelingen af  

 internet-domænenavne under .dk, ligesom der skulle tages stilling til, hvem  

 der  

 skulle løse konflikter om retten til internet-domænenavne.
 På internationalt plan varetages administrationen og  

 tildelingen af første ordens internet-domæner, herunder tildeling af  

 landedomæner som .dk, i regi af The Internet Corporation for Assigned Names  

 and  

 Numbers (ICANN). ICANN er en privat organisation etableret i Californien,  

 USA.  

 ICANN er udpeget af USAs handelsministerium til at varetage  

 administrationen,  

 herunder tildeling af første ordens internet-domæner, som eksempelvis .dk.
 På basis af en art branchekodeks blev der etableret en  

 administration af internet-domænet .dk via et selvreguleringssystem.
2. Selvregulering i regi af DIFO Idet administrationen af internet-  

 domæner  

 på internationalt plan blev varetaget via selvregulering i  

 regi af ICANN, og udviklingen inden for internettet forløb hurtigt, anså  

 Forskningsministeriet i 1999 et dansk selvreguleringsregime som det mest  

 hensigtsmæssige på dette område på daværende tidspunkt.
Dansk Internet Forum (DIFO) blev på den baggrund stiftet  

 som selvejende institution den 1. juli 1999 med henblik på at administrere  

 internet-domænet .dk.
Formålet med stiftelsen af DIFO var at etablere en  

 samlet  

 ramme for administrationen af .dk med en bred repræsentation af relevante  

 interessenter fra internet-samfundet i ledelsen og en ikke-diskriminerende og  

 åben adgang til alle funktioner, der varetoges af den enhed, som skulle stå  

 for  

 registreringer og redelegering af internet-domænenavne i navnedatabasen.  

 Herudover  

 var det et væsentligt hensyn, at prisen for administration, herunder for  

 oprettelse eller overtagelse af domænenavne skulle være omkostningsbaseret  

 (non-profit).
Forskningsministeren og repræsentanterne bag DIFO underskrev  

 stiftelsesdokumentet: »Internet i Danmark Memorandum of Understanding«  

 (herefter MoU) med henblik på at medvirke til at understøtte selvregulering  

 på  

 området.
Ministeriet stillede krav om, at brugersiden blev inddraget i  

 MoUet,  

 således at både forbrugersiden og udbydersiden var repræsenteret i  

 DIFOs  

 bestyrelse.
MoUet indeholder de overordnede retningslinjer for  

 varetagelse af  

 administrationen af .dk, herunder princippet om bred repræsentation,  

 gennemsigtighed  

 og omkostningsbaseret drift (non-profit).
DIFO fik til opgave at fastlægge de overordnede  

 retningslinjer for administration og tildeling af domænenavne under .dk, og i  

 den forbindelse varetage hostmasterfunktionen i Danmark, samt at sikre  

 forsvarlig drift heraf.
Herudover skulle DIFO etablere et klagenævn.
DIFO har  

 udover sine vedtægter, der blev godkendt af forskningsministeren, udfærdiget  

 et  

 regelsæt: »Regler for registrering, administration og konfliktløsning  

 vedrørende domænenavne under top level domænet .dk«.
Regelsættet er blandt  

 andet rettet mod registranter af internet-domænenavne under .dk og udgør på  

 aftalemæssig basis reguleringen på området.
 Administrationen af internet-domænenavne under det danske  

 første ordens internet-domæne .dk er således siden 1999 varetaget af DIFO  

 under  

 et selvreguleringssystem.
3. Øvrig lovgivning af relevans for området for  

 internet-domænenavne Dansk rets almindelige regler gælder for DIFO og for  

 registranter.
I lov om konkurrence- og forbrugerforhold på telemarkedet  

 er indsat en bestemmelse om, at IT- og Telestyrelsen kan fastsætte  

 bestemmelser  

 om brugen af internet-domænenavne, der sammenkædes med numre, nummerserier og  

 adresser fra den danske nummerplan.
Formålet er især at kunne sikre  

 sammenhængen mellem et telefonnummer og et domænenavn inden for den såkaldte  

 ENUM-tjeneste.
Bestemmelsen vedrører ikke selve administrationen af  

 internet-domæner.
DIFOs virke er blandt andet omfattet af  

 konkurrencelovgivningen.
Konkurrenceloven kan være relevant i forhold til  

 DIFO,  

 der har de facto monopol.
Konkurrencestyrelsen vil eksempelvis i konkrete  

 klagesager kunne tage stilling til, om DIFOs inddragelse af et bestemt  

 internet-domænenavn er misbrug af dominerende stilling.
Herudover finder blandt andre markedsføringsloven,  

 varemærkeloven og navneloven anvendelse på internet-domænenavne.
Et  

 internet-domænenavn må eksempelvis ikke registreres i strid med god  

 markedsføringsskik,  

 jf. markedsføringslovens § 1.
Klagenævnet for Domænenavne lægger blandt andet disse love  

 til grund ved afgørelser af sager om internet-domænenavne.
Klagenævnet  

 benytter  

 tillige almindelige retsgrundsætninger som hjemmel for sine afgørelser.
B.
Baggrunden for lovforslaget Ministeriet for Videnskab, Teknologi og Udvikling nedsatte  

 den 6. oktober 2003 et udvalg (domæneudvalget), der fik til opgave at  

 undersøge  

 om, og i givet fald i hvilket omfang, der skulle indføres lovgivning på  

 området  

 for internet-domænenavne i Danmark.
Udvalget skulle i den sammenhæng vurdere,  

 hvilke centrale hensyn, set ud fra de forskellige interessenters synsvinkel,  

 der skal varetages med henblik på at sikre blandt andet første ordens  

 internet-domænet .dk.
 Domæneudvalget var bredt sammensat af interessenter fra det  

 danske internet-samfund, herunder den hidtidige administrator af .dk, DIFO,  

 it-branchen generelt, juridiske professorer på området for offentlig ret og  

 med  

 særlig kendetegnsretlig sagkundskab samt de relevante offentlige myndigheder.  

 Formandsposten var besat af højesteretsdommer Jon Stokholm.
 Udvalget afgav den 9. september 2004 en betænkning om  

 administration af domænenavne i Danmark (betænkning nr. 1450) til ministeren  

 for videnskab, teknologi og udvikling.
 I betænkningen anbefaler et enigt udvalg, at der indføres  

 lovgivning på området for internet-domæner i form af en rammelov, der  

 fastsætter de overordnede retningslinjer for administrator samt regulerer  

 udpegningen  

 af administrator.
 Domæneudvalget anbefaler, at de overordnede principper, som  

 skal gælde for administrationen af .dk, også skal kunne gælde for øvrige  

 domæner, som særligt tildeles Danmark.
Et internet-domæne, som angiver en landekode, er en  

 offentlig knap ressource.
Det er derfor væsentligt at sikre en ramme om  

 administrationen af sådanne internet-domæner, herunder .dk.
Sådanne rammer  

 bør  

 for .dk skabe en effektiv udnyttelse af denne ressource til gavn for det  

 danske  

 samfund i bred forstand.
Dette sikres blandt andet ved en tilgængelig,  

 gennemsigtig, effektiv og sikker domæneadministration af høj kvalitet, både  

 nu  

 og fremover.
Et grundlæggende hensyn er at skabe retssikkerhed i forhold  

 til administrator, registranter, registratorer og brugere af internettet  

 generelt i forhold til administrationen af .dk og andre internet-domæner, der  

 særligt tildeles Danmark.
Den hastige udvikling på internet-området og  

 områdets  

 stadig stigende samfundsmæssige betydning har endvidere ført til et behov for  

 en klar lovgivningsmæssig forankring.
 Et andet hensyn er at sikre administrator lovmæssig  

 legitimitet til administration af et givent internet-domæne.
 Det er endvidere et centralt hensyn at sikre myndighederne  

 formel kompetence til at gribe ind, hvis administrationen af  

 internet-domænet.dk eller af andre internet-domæner, der særligt er tildelt  

 Danmark, ikke  

 længere fungerer effektivt.
En lovgivning vil også give brugerne klarhed over  

 rollefordelingen mellem myndighederne og administratorer af  

 internet-domænenavne.
I dag opfatter mange registranter Ministeriet for  

 Videnskab, Teknologi og Udvikling som klageinstans, selv om ministeriet ikke  

 kan afhjælpe borgerens problemer, idet ministeriets eneste kompetence er at  

 trække støtten til det nuværende selvreguleringsregime tilbage ved, at  

 ministeriet anmoder ICANN om at overføre tildelingen af .dk til en anden  

 administrator.
DIFO har nedsat et voldgiftslignende tvistbilæggelsesnævn,  

 Klagenævnet for Domænenavne.
Klagenævnet har imidlertid ikke lovhjemmel til  

 at  

 udføre de opgaver, som nævnet er pålagt efter DIFOs regler for  

 registrering,  

 administration og konfliktløsning vedrørende domænenavne under .dk.
Selv om  

 der  

 generelt har været accept af klagenævnets afgørelser, er der behov for et  

 mere  

 klart retsgrundlag, navnlig i sager om private registranter.
Klagenævnet  

 anvender i dag almindelige retsgrundsætninger i disse sager, men det vil være  

 hensigtsmæssigt, hvis der udformes mere klare lovbestemelser, som er direkte  

 anvendelige på området.
Internet-samfundets repræsentanters administration af .dk  

 gennem DIFO har været en hensigtsmæssig model i en startfase, hvor  

 internettet  

 havde en mindre betydning.
Antallet af domænenavne under .dk og de enkelte  

 domænenavnes betydning for brugerne er vokset markant.
Det er fortsat et  

 område  

 i udvikling, herunder på det juridiske felt, hvor der til stadighed dukker  

 nye  

 problemstillinger op, som skal løses.
Der er tale om et omfattende  

 retsområde.  

 Retsstillingen på området har udviklet sig ad hoc via for eksempel afgørelser  

 i  

 klagenævnet, beslutninger i DIFOs bestyrelse og retspraksis.
Det vil ikke være hensigtsmæssigt, hvis udviklingen fortsat  

 udelukkende sker ad hoc, da dette skaber uforudsigelighed for både  

 registranter  

 og brugere af internettet.
Afklaring synes alene at kunne ske via lovgivning.
C.
Lovforslagets målsætninger og indhold 1. Målsætninger  fremtidssikring og dynamik Internet-domænenavne udgør en væsentlig samfundsmæssig  

 ressource i vidensamfundets infrastruktur.
Derfor er det vigtigt, at  

 administrationen af .dk og andre internet-domæner, der særligt tildeles  

 Danmark, varetages ud fra en målsætning om at sikre samfundsnytte for  

 borgere,  

 erhvervsliv og det offentlige.
Det er hensigten med loven at fremtidssikre og styrke  

 administrationen af internet-domæner, der særligt tildeles Danmark.
Samtidig  

 er  

 det væsentligt, at lovreguleringen på området begrænses til det mest  

 nødvendige,  

 da den selvregulering, der eksisterer på området, har fungeret  

 hensigtsmæssigt.
 Derfor foreslås en rammelov, der overordnet fastslår visse  

 grundlæggende principper og samtidig sikrer, at selvregulering i vidt omfang  

 videreføres.
Formålet med reguleringen er at fremme en dynamisk og  

 kvalitetspræget udvikling i det danske internet-samfund ved at tilvejebringe  

 tilgængelighed, gennemsigtighed, effektivitet og sikkerhed.
Herudover  

 fastsætter  

 loven rammerne for registrering og anvendelse af internet-domænenavne.
For at sikre et stabilt og fremtidssikret system stilles  

 der med lovforslaget visse overordnede krav til enhver administrator, der  

 måtte  

 blive omfattet af loven.
Der er tale om en videreførelse af kravene om, at  

 administrator skal have en bred repræsentation, skal sikre gennemsigtighed,  

 og  

 at administrators virke ikke må udøves med gevinst for øje (non-profit). E  

 n høj grad af gennemsigtighed sammen med  

 indflydelse fra internet-samfundet i bred forstand er afgørende for, at en  

 høj  

 grad af selvregulering kan opretholdes.
Den foreslåede model indebærer, at administrator kan  

 fastsætte vilkår og forretningsbetingelser om en række elementer i  

 administrationen.
Dette giver administrator mulighed for fremover i takt med  

 udviklingen i brugernes behov og af internettet i bred forstand at kunne  

 udvikle nye instrumenter inden for lovens rammer.
Administrator får hermed de  

 nødvendige frihedsgrader til at kunne forme udviklingen på området for  

 internet-domæner til gavn for registranter og internet-samfundet som helhed.
Dynamikken på området sikres blandt andet ved, at det  

 foreslås, at administrator af .dk og øvrige domæner, der særligt tildeles  

 Danmark, skal vælges på baggrund af et offentligt udbud.
Udbudsmodellen  

 sikrer,  

 at der skabes konkurrence om varetagelsen af administrationen.
Samtidig  

 indebærer modellen, at evalueringskriterier og minimumskrav ved hvert udbud  

 kan  

 tilpasses udviklingen, hvis det findes hensigtsmæssigt.
 Selv om hensigten med rammeloven er, at der skal være  

 mindst mulig regulering på området, er det som konsekvens af udbudsmodellen  

 fundet nødvendigt at sikre, at staten i et vist omfang kan føre tilsyn med,  

 at  

 loven overholdes, samt at staten har mulighed for at gribe ind, hvis  

 administrator overtræder regler, vilkår eller ikke efterkommer et påbud.
2. Anvendelsesområde For at skabe en robust og fremtidssikret lovgivning på hele  

 området for internet-domæner foreslås det, at loven ikke kun skal omfatte  

 internet-domænet .dk, men også øvrige internet-domæner, der særligt tildeles  

 Danmark, som eksempelvis .danmark.eu.
Sådanne internet-domæner tilhører  

 således  

 den danske stat.
Lovens udgangspunkt er, at det er internet-domænet .dk, der  

 skal forvaltes efter lovens bestemmelser.
Det foreslås imidlertid, at  

 ministeren for videnskab, teknologi og udvikling også får kompetence til at  

 beslutte, om fremtidige internet-domæner, der særligt tildeles Danmark, også  

 skal være omfattet af lovens bestemmelser, eller om der eventuelt skal ske en  

 anden anvendelse af det pågældende internet-domæne.
Det er hensigten, at loven skal være en generel lov, der  

 retter sig mod samtlige registranter under internet-domæner, der særligt er  

 tildelt Danmark - og som ministeren har bestemt skal forvaltes efter loven.  

 Alle registranter sidestilles i loven og har dermed samme retstilling.
Dette  

 gælder, uanset om registreringen af et internet-domænenavn er foretaget før  

 eller efter, DIFO blev etableret som administrator (1. juli 1999), eller  

 registreringen er foretaget efter lovens ikrafttræden.
3. Tilladelse til at administrere et eller flere  

 internet-domæner  afholdelse af offentlige udbud Det foreslås, at administrator udpeges gennem afholdelse af  

 et offentligt udbud (»skønhedskonkurrence«) for det eller de  

 internet-domæner,  

 ministeren vælger, skal være omfattet af loven.
Tilladelse til at  

 administrere  

 et eller flere internet-domæner vil være tidsbegrænset, hvorfor der med jævne  

 mellemrum skal afholdes nye offentlige udbud.
Udstedelse af tilladelser efter  

 et offentligt udbud skaber en dynamik og giver mulighed for en vis  

 udskiftning  

 i hvem, der administrerer internet-domæner.
Deltagerne i det offentlige udbud  

 konkurrerer om, hvem der er bedst egnet til at administrere det eller de  

 internet-domæner, der holdes udbud over.
Med en udbudsmodel kan de krav, der  

 konkret stilles fra udbud til udbud, ændres alt efter udviklingen på  

 internet-området.
Det foreslås, at IT- og Telestyrelsen afholder de  

 offentlige udbud og på denne baggrund udpeger en administrator og udsteder en  

 tilladelse til at administrere det eller de internet-domæner, der er omfattet  

 af det offentlige udbud.
IT- og Telestyrelsen har stor erfaring med  

 afholdelse  

 af offentlige udbud efter lov om radiofrekvenser.
Reglerne for selve udbudet,  

 udstedelsen og tilladelserne er i vidt omfang inspireret af  

 frekvenslovgivningen.
4. Overordnede lovkrav til administrator Det foreslås, at rammeloven indeholder visse overordnede  

 principper, herunder en videreførelse af principperne om gennemsigtighed,  

 bred  

 repræsentation og non-profit.
Den foreslåede lov giver administrator vide kompetencer på  

 området.
De opstillede krav skal derfor sikre en høj grad af gennemsigtighed  

 og  

 indflydelse for internet-samfundet i bred forstand.
Disse krav vil være med  

 til  

 at sikre en ikke-diskriminerende og kvalitetsorienteret domæneadministration  

 i  

 fremtiden.
Denne gennemsigtighed og brugerindflydelse er en afgørende  

 forudsætning for, at selvregulering i vidt omfang kan videreføres.
Gennemsigtighed Lovforslaget underbygger gennemsigtighed i administrationen  

 af .dk og andre domæner, der særligt er tildelt Danmark, således at alle også  

 fremover kan følge med i, hvordan administrationen foregår.
 Administrator skal fastsætte en vedtægt for sin virksomhed  

 og årligt udarbejde en beretning om sin virksomhed.
 Gennemsigtigheden kommer til udtryk ved, at administrator  

 skal offentliggøre forretningsbetingelser og lignende, som har betydning for  

 registrering og anvendelse af internet-domænenavne, ligesom administrator  

 skal  

 afholde offentlige høringer over væsentlige ændringer i  

 forretningsbetingelser  

 og lignende.
Bred repræsentation Det foreslås at videreføre princippet om, at administrator  

 skal have en bred sammensætning med inddragelse af repræsentanter fra de  

 private brugere, professionelle brugere og leverandører.
Herved sikres det,  

 at  

 det danske internet-samfund står bag administrator.
Kravet vil gælde for hele  

 den periode, som administrator efter tilladelsen skal administrere det  

 pågældende internet-domæne.
 Udbudsmodellen indebærer, at de interesseorganisationer,  

 der står bag en administrator, har frihed til at vælge, om de fortsat vil stå  

 bag administrationen af internet-domæner ved et efterfølgende udbud.
Non-profit Det foreslås at videreføre det nuværende systems princip  

 om, at administrationen skal varetages på et omkostningsbaseret grundlag  

 (non-profit). Samtidig stilles krav om omkostningseffektivitet og  

 gennemsigtighed om økonomien i administrationen.
Dette princip suppleres  

 yderligere af et krav til administrator om, at denne ikke må udøve anden  

 virksomhed  

 end administration efter loven.
 Ved at opretholde det eksisterende princip om non-profit  

 kommer omkostningen for registranterne til at svare til den omkostning, man  

 måtte forvente, hvis opgaven blev udført i offentligt regi og finansieret via  

 gebyrer.
Sikkerhed Et andet væsentligt hensyn er den generelle driftsikkerhed.  

 Det er således hensigten med forslaget at sikre stabilitet, og at systemet  

 kan  

 fungere effektivt, således at brugerne kan have tillid til systemet.
Det foreslås, at administrator har ansvaret for et vist  

 niveau af sikkerhed.
Ligeledes foreslås, at administrator blandt andet skal  

 sikre en stabil, sikker og uafbrudt drift af og forbindelse til navneserverne  

 for det eller de internet-domæner, som er omfattet af administrators  

 administration.
Endvidere skal administrator indgå en deponeringsaftale.  

 Persondatalovens sikkerhedsregler, herunder særligt lovens § 41,  

 stk. 3, finder anvendelse i samspil med de øvrige regler i  

 persondataloven.
Hvem står bag et internet-domænenavn Det foreslås, at der sikres åbenhed i forhold til hvem, der  

 står bag et internet-domænenavn.
På denne baggrund videreføres administrators  

 whois-database, hvoraf blandt andet registranternes navn, adresse og  

 telefonnummer  

 fremgår.
Administrator skal sikre, at disse oplysninger er offentligt  

 tilgængelige, medmindre registranten har anmodet administrator om at blænde  

 oplysninger om navn, adresse og telefonnummer.
Administrationen  den daglige, den tekniske og  

 registreringsprocessen Lovforslaget giver administrator mulighed for at delegere  

 hele eller dele af opgaven med at administrere det eller de  

 internet-domænenavne, som administrator administrerer.
Der kan eksempelvis  

 være  

 tale om delegering af den tekniske drift eller selve kundekontakten i form af  

 registreringsprocessen, der i dag er lagt ud til registratorer.
Loven  

 fastsætter, at det er administrator, der har ansvaret for, at loven  

 overholdes,  

 uanset om administrator vælger at lægge hele eller dele af administrationen  

 ud  

 til underleverandører.
5. Videreførelse af selvregulering i vidt omfang Administrator skal fortsat fastsætte detailbestemmelser i  

 form af forretningsbetingelser og vilkår i forhold til registranterne og  

 eventuelle registratorer.
Baggrunden er, at administrationen er en  

 adressehenvisningstjeneste, hvortil der helt naturligt er knyttet  

 forretningsbetingelser.
Det er ligeledes administrator, der udfærdiger regler  

 for klagenævnets virke og finansierer dette.
 Hvordan den nærmere regulering af registranternes forhold  

 bliver, er således op til den enkelte administrator for det eller de  

 internet-domæner, der er omfattet af administrators virke.
 Administrator vil således via sine forretningsbetingelser  

 kunne fastsætte vilkår om eksempelvis brugspligt for eller inddragelse af  

 internet-domænenavne.
 Det eksisterende system, hvorefter en registrering af et  

 internet-domænenavn gælder for en periode på 1 år ad gangen med adgang til  

 fornyelse ved betaling af årsafgift, vil kunne videreføres.
 Det er væsentligt, at alle fortsat sikres lige adgang til  

 at kunne registrere internet-domænenavne, uden at der som betingelse for  

 registreringen foretages en forudgående kontrol af den ene eller anden art.  

 Eventuelle konflikter må blive afgjort efterfølgende enten af administrator  

 eller ved at indbringe konflikten for klagenævnet på området.
6. Bestemmelser rettet direkte mod registranter Det foreslås, at der indføres en bestemmelse om god skik på  

 området for internet-domænenavne samt et forbud mod registrering alene med  

 henblik på videresalg og udlejning.
Indførelse af en regel om god skik vil være en nyskabelse  

 på området.
Reglen vil sikre, at klagenævnet får et mere klart  

 hjemmelsgrundlag  

 i sager, hvor den eksisterende lovgivning ikke finder anvendelse som  

 hjemmelsgrundlag.  

 Der vil kunne udvikles en praksis for god skik på området på baggrund af  

 klagenævnets afgørelser.
Indførelse af forbud mod registrering med henblik på  

 videresalg og udlejning skal sikre, at registrering af internet-domænenavne  

 som  

 udgangspunkt foretages af en registrant, som selv har nytten af det eller de  

 pågældende  

 internet-domænenavne.
Herved forhindres den situation, at en registrant, der  

 tilfældigvis er først til at registrere et eller som oftest flere  

 internet-domænenavne med henblik på videresalg eller udlejning opnår en  

 gevinst  

 på baggrund af den tilfældighed, at registranten har registreret  

 internet-domænenavnet først.
 Det foreslås, at forbud mod registrering af domænenavne  

 alene med henblik på videresalg eller udlejning, skal gælde for alle  

 registreringer,  

 men at forbudet først gælder for registreringer foretaget før lovens  

 ikrafttræden  

 efter en overgangsperiode på 5 år.
7. Regler for administrators ophør Det foreslås, at administrator ved ophør skal overdrage  

 navnedatabaser og navneserverdatabasen samt eksisterende kundeforhold til en  

 ny  

 administrator.
Administrator må efter det foreslåede ikke udøve anden  

 virksomhed end efter loven, hvilket betyder, at aktiviteter omfattet af loven  

 skal udskilles i selvstændige enheder, men det forhindrer ikke, at den samme  

 administrator  

 kan administrere flere internet-domæner.
Dette samt kravet om non-profit  

 indebærer blandt andet, at der er behov for at fastsætte regler for skift fra  

 én administrator til en anden og for administrators ophør i øvrigt.
Det  

 foreslås, at der ikke må udføres penge fra administrators virksomhed og  

 dermed  

 fra internet-samfundet, heller ikke i tilfælde af administrators ophør.
Det  

 foreslås derfor, at der foretages en likvidation af administrators  

 virksomhed,  

 og det sikres at en eventuel egenkapital kommer det danske internet-samfund  

 og  

 dermed brugerne til gode.
8. Klagenævn For at styrke forbrugernes retssikkerhed og tillid til  

 systemet foreslås det, at der oprettes et klagenævn i medfør af loven, og at  

 klagenævnet nedsættes af ministeren for videnskab, teknologi og udvikling.  

 Det  

 foreslås, at ministeren udpeger nævnets medlemmer hvert 4. år efter høring af  

 det til enhver tid siddende klagenævn.
Administrator af internet-domænet .dk  

 fastsætter i samarbejde med eventuelle andre administratorer af øvrige  

 internet-domæner, der særligt er tildelt Danmark, regler for klagenævnets  

 virke.
Reglerne skal godkendes af ministeren for videnskab, teknologi og  

 udvikling.
Klagenævnet vil efter det foreslåede kunne behandle såvel klager  

 over administrators afgørelser som tvister mellem registranter og tredjepart.
Registranter kan i dag ikke indbringe DIFOs eller DK  

 Hostmasters afgørelser for det eksisterende klagenævn, Klagenævnet for  

 Domænenavne.
For at skabe gennemsigtighed og give registranterne en hurtigere  

 klageadgang end ved indbringelse for domstolene sikrer forslaget, at  

 administrators afgørelser fremover kan indbringes for klagenævnet.
9. Tilsyn Som en naturlig konsekvens af udbudsmodellen foreslås det,  

 at det offentlige (IT- og Telestyrelsen) får hjemmel til at føre tilsyn med  

 loven, herunder at udstede påbud og tvangsbøder, samt at tilbagekalde  

 tilladelser.  

 Lovforslagets bestemmelser om tilsyn mv. er inspireret af tilsvarende regler  

 på  

 teleområdet.
D.
Lovens administrative, økonomiske,  

 erhvervsmæssige og miljømæssige konsekvenser Administrative og økonomiske konsekvenser for stat,  

 kommuner og amter Lovforslaget medfører som noget nyt, at staten ved IT- og  

 Telestyrelsen skal afholde udbud over administrationen af internet-domæner og  

 føre tilsyn med administrator.
Hertil kommer, at staten ved IT- og  

 Telestyrelsen  

 i visse tilfælde vil skulle overtage administrationen af et konkret  

 internet-domæne.
For at IT- og Telestyrelsen kan varetage de samlede opgaver  

 med gennemførelse af offentlige udbud og med at gennemføre tilsyn og generel  

 administration på området for internet-domæner, herunder behandling af  

 eventuelle påbuds- og klagesager har IT- og Telestyrelsen samlet set behov  

 for  

 at anvende 1-2 årsværk.
Derudover forventes der at blive behov for kr.  

 400.000  

 til driftsudgifter.
Ressourcerne hertil tilvejebringes ved omfordeling inden  

 for Ministeriet for Videnskab, Teknologi og Udviklings nuværende rammer.
Der  

 må  

 påregnes udgifter til konsulentbistand i forbindelse med tilrettelæggelse af  

 udbudet i størrelsesorden 5,5 mio. kr.
Dette beløb vil være gebyrfinansieret,  

 idet ministeren for videnskab, teknologi og udvikling i forslaget gives  

 hjemmel  

 til at fastsætte regler om gebyrer for dækning heraf.
Hvad angår IT- og Telestyrelsens eventuelle overtagelse af  

 ansvaret for administrationen af et internet-domæne, vil dette kræve 1½  

 yderligere årsværk, som dog først skal ansættes i IT- og Telestyrelsen i det  

 tilfælde,  

 hvor IT- og Telestyrelsen rent faktisk får overført en sådan opgave.
Det  

 bemærkes i den forbindelse, at omkostningerne til denne opgave forudsættes  

 dækket af gebyrer.
 Herudover vurderes lovforslaget ikke at have administrative  

 konsekvenser for staten, ligesom der ikke vil være administrative  

 konsekvenser  

 for amter eller kommuner.
Administrative og økonomiske konsekvenser for  

 erhvervslivet Lovforslaget har ingen konsekvenser for erhvervslivet  

 generelt.
 Lovforslaget medfører øget sikkerhed og begrænser risici  

 for, at andre registrerer internet-domænenavne som naturligt forventes  

 knyttet  

 til en bestemt virksomhed, hvorfor lovforslaget generelt har positive  

 konsekvenser  

 for erhvervslivet.
Lovforslaget indeholder regler, der retter sig mod  

 administratorer, og regler for afholdelse af offentlige udbud.
Lovforslaget  

 vil  

 derfor have administrative konsekvenser for den eller de budgivere, der opnår  

 en tilladelse og som skal etablere og varetage administrationen.
Da der  

 stilles  

 krav om, at der skal være tale om en non-profit virksomhed, må de økonomiske  

 konsekvenser vurderes som neutrale.
Lovforslaget vil have negative økonomiske  

 konsekvenser for den eller de øvrige budgivere, der deltager i det offentlige  

 udbud i form af udarbejdelse af materiale mv. og i form af eventuelle gebyrer  

 til dækning af IT- og Telestyrelsens omkostninger ved forberedelse og  

 gennemførelse af det offentlige udbud.
Miljømæssige konsekvenser Lovforslaget har ikke miljømæssige konsekvenser.
Administrative konsekvenser for borgerne Lovforslaget har ingen generelle administrative  

 konsekvenser for borgerne.
Borgere, der ønsker at registrere et internet-domænenavn,  

 vil, som tilfældet er i dag, kunne pålægges et gebyr ved registrering.
Som  

 for  

 erhvervslivet medfører lovforslaget den positive konsekvens for borgerne, at  

 det øger trygheden og begrænser risikoen for, at andre end den, man naturligt  

 forventer står bag et internet-domænenavn, er registrant.
E.
Forholdet til EU-retten Lovforslaget indeholder ikke EU-retlige aspekter.
.eu-forordning Europa-Parlamentet og Rådet har vedtaget forordning nr.  

 733/2002 af 22. april 2002 (EF-Tidende 2002 L 113, side 1) om implementering  

 af  

 top-domænet .eu (.eu forordningen), som trådte i kraft den 30. april 2002.
 .eu-forordningen har til hensigt at oprette .eu som et  

 nyt  

 første ordens domæne.
I den forbindelse har Kommissionen efter offentligt udbud  

 udpeget en top-domæne-administrator (EURID), som får til opgave at  

 organisere,  

 administrere og forvalte top-domænet .eu.
I forordningen fastsættes blandt  

 andet retningslinjer for administratoren af .eu, administratorens  

 forpligtelser  

 samt generelle retningslinjer for registrering af internet-domænenavne  

 under.eu.
Den 30. april 2004 trådte Kommissionens forordning nr.  

 874/2004 af 28. april 2004 (EF-Tidende 2004 L 162, side 40) om generelle  

 retningslinjer for implementeringen af .eu og dets funktioner samt principper  

 for registrering i kraft.
Forordningen fastsætter de generelle retningslinjer  

 for blandt andet registrering af internet-domænenavne under .eu.
 De to forordninger fastsætter ikke bindinger i forhold til  

 den danske regulering af internet-domænet .dk eller andre internet-domæner,  

 der  

 særligt tildeles Danmark.
Efter forordningerne bliver det muligt at oprette en tredje  

 ordens struktur under .eu, hvor landenavne kan benyttes som anden ordens  

 internet-domæne, eksempelvis .danmark.eu.
Det vil være op til de enkelte  

 medlemsstater  

 at beslutte, hvorvidt det skal være muligt at registrere internet-domænenavne  

 under for eksempel .danmark.eu, herunder hvem der i givet fald skal forestå  

 administrationen heraf.
 Lovforslaget åbner mulighed for, at eksempelvis .danmark.eu  

 vil kunne blive omfattet af reglerne i loven, idet ministeren for videnskab,  

 teknologi og udvikling får hjemmel til at beslutte, at .danmark.eu skal  

 udbydes  

 til administration.
F.
Internationale forhold i øvrigt ICANN (Internet Corporation for Assigned Names and Numbers)  

 varetager den overordnede administration af domænenavnssystemet via et  

 aftalememorandum af 25. november 1998 med U.
S.
Departement of Commerce  

 (DoC).  

 Formålet hermed var at overføre DoCs administration af første ordens  

 domæner  

 mv. til en non-profit organisation ud fra principper om stabilitet,  

 konkurrence, bottom-up-koordinering og repræsentation.
 Aftalememorandumet er fornyet flere gange siden 1998 senest  

 i september 2003, hvor aftalen er forlænget for en tre-årig periode.
ICANN er en privat non-profit organisation, der har  

 hovedsæde i Californien, og som er underlagt californisk ret.
Organisationen  

 har en bestyrelse, der er bredt sammensat af interessenter fra  

 internet-samfundet.
ICANN har, via aftalememorandumet med DoC, blandt andet  

 til  

 formål at varetage opgaver vedrørende:
 ·  


  

 Etablering af politik og  

 retningslinjer for tildeling af IP-adresser.
 ·  


  

 Administration samt tildeling af  

 første ordens internet-domæner, herunder administration og tildeling af  

 generiske førsteordens internet-domæner (gTLDer, for eksempel .com,  

 .info og.museum) og første ordens landedomæner (ccTLDer, for eksempel  

 .dk, .uk og.fr), samt ændringer i tildelingen, såfremt der sker delegering  

 eller  

 redelegering af internet-domæner til nye administratorer.
 ·  


  

 Udvikling af politik for under  

 hvilke omstændigheder, der  

 kan  

 tilføjes nye første ordens domæner (ICANN godkendte således i 2000 blandt  

 andet  

 følgende nye første ordens domæner: .aero, .biz, .info, .museum, .pro  

 og.name).
 ·  


  

 Koordinering af de tekniske  

 parametre, som er nødvendige for at bibeholde den universelle tilgængelighed  

 til internettet.
 ·  


  

 Overvågning af administrationen af  

 det overordnede rodserversystem.
 ·  


  

 Andre aktiviteter, der er  

 nødvendige for at koordinere Domain Name System (DNS) administrationen.
ICANNs bestyrelse har vedtaget vedtægter for ICANN: »Bylaws  

 for Internet Corporation for Assigned Names and Numbers«.
Vedtægterne  

 indeholder blandt andet bestemmelser om ICANNs mission og primære  

 opgaver,  

 gennemsigtighed, nedsættelse og opgaver for tilknyttede organisationer såvel  

 som rådgivende komiteer.
Formålet med sidstnævnte er rådgivning i forhold til  

 ICANN.
Vedtægter og vedtægtsændringer bliver udarbejdet via offentlige  

 høringer, hvor alle interessenter i internet-samfundet bliver hørt.
 ICANN besidder ikke kompetence til at fratage en  

 landekodeadministrator et landedomæne uden involvering af DoC og regeringen  

 eller en offentlig myndighed fra det land, under hvilket landedomænet  

 henhører.
 Eftersom tildelingen af landedomænet .dk til en  

 administrator ikke er baseret på en aftale med ICANN eller DoC, og da der i  

 øvrigt ikke består nogen forpligtelser mellem parterne i forbindelse med  

 administratorens varetagelse af landedomænet, påhviler der ikke administrator  

 juridiske forpligtelser i forholdet til ICANN.
ICANN har ikke global lovgivningskompetence eller  

 rettigheder i forhold til den teknologi, der styrer internettet.
Således kan  

 ICANN heller ikke videredelegere juridiske rettigheder eller kompetencer i  

 traditionel forstand relateret til internettet.
ICANN kan derimod tildele  

 administrator den tekniske opgave med at administrere landedomænet .dk.
Det kan således konstateres, at administrator ikke i  

 forhold til ICANN er underlagt forpligtelser, der retligt kan forpligte  

 administrator til at forvalte landedomænet på en bestemt måde.
Som følge  

 heraf  

 er det heller ikke muligt for registranter at støtte ret på ICANNs  

 vedtægter  

 mv.
Fra den danske regerings side (ved Ministeriet for  

 Videnskab, Teknologi og Udvikling) relaterer forholdet til ICANN sig til  

 spørgsmålet om, hvem der skal administrere .dk.
Regeringen har således  

 mulighed  

 for at anmode ICANN om at fratage landedomænet fra administratoren af .dk og  

 søge denne overdraget til en anden administrator.
Der er som følge af ICANNs vedtægter oprettet en  

 Country-Code Names Supporting Organization.
Organisationen, som skal bestå af  

 landedomæneadministratorer, har ansvaret for at udvikle og komme med  

 anbefalinger  

 til ICANNs bestyrelse vedrørende den globale ccTLD politik.
Der tages i de gældende vedtægter hensyn til, at landenavneadministratorerne  

 ikke i deres administration forpligtes til at tiltræde bestemmelser, der er i  

 strid med national lovgivning.
Der er således en anerkendelse af, at det er  

 regeringerne eller udpegede nationale myndigheder, der har den overordnede  

 rettighed til landedomæner og dermed også kompetencen til at fastsætte  

 national  

 lovgivning på området.
I henhold til vedtægterne er der i 1999 nedsat en  

 Governmental Advisory Committee (GAC), der består af repræsentanter fra  

 regeringer, internationale og mellemfolkelige organisationer, såsom  

 repræsentanter fra ITU, WIPO (World Intellectual Property Organization), OECD  

 samt EU-Kommissionen.
Hvert deltagende land eller organisation kan være  

 repræsenteret ved et medlem og en rådgiver.
Der er ikke tale om en egentlig  

 international  

 organisation, men en komité der er baseret på »frivilligt« arbejde fra  

 medlemsside.
GAC har ca. 95 medlemmer, herunder ca. 35 aktive medlemmer  

 med stærk repræsentation fra EU-landene.
De aktive lande repræsenterer i dag  

 ca. 90 % af det samlede internetforbrug.
Danmark er medlem af GAC og  

 repræsenteres af Ministeriet for Videnskab, Teknologi og Udvikling.
 GAC har til opgave at rådgive ICANNs bestyrelse i relation  

 til domæneområdet, hvor der er spørgsmål af betydning for regeringer,  

 herunder  

 specielt hvor der kan være en sammenhæng mellem ICANNs politik,  

 national  

 lovgivning og internationale aftaler.
Efter de gældende vedtægter er GAC ikke  

 beslutningsmyndighed i forhold til ICANN.
GACs rådgivning til ICANN er  

 ikke  

 bindende for ICANN eller ICANNs bestyrelse.
GAC har blandt andet udarbejdet »Principper for delegation  

 og administration af landes første ordens domæner«, som ICANN følger uden dog  

 direkte at have »godkendt« principperne. ccTLD principperne er det, der  

 kommer  

 nærmest internationale regler.
Disse regler er ikke bindende, men er fulgt  

 fra  

 dansk side for .dk.
På internationalt plan er der ikke indgået aftaler eller  

 tiltrådt traktater om administration af landedomæner.
Danmark er således ikke  

 juridisk bundet af internationale regler på området.
Hertil kommer, at  

 Danmark  

 heller ikke er forpligtet af beslutninger truffet i regi af ICANN.
G.
Høring Det lovforslag, der er indeholdt i betænkning nr. 1450 har  

 været udsendt i høring hos  

 Advokatfirma DLA  

 Nordic A/S, Advokatfirmaet Jonas Bruun, Advokatrådet, Amtsrådsforeningen i  

 Danmark, Arbejderbevægelsens Erhvervsråd, Banestyrelsen, Beredskabsstyrelsen,  

 Beskæftigelsesministeriet, Bolignetforeningen, Boligselskabernes  

 Landsforening,  

 Brancheorganisationen for Forbruger Elektronik, Broadcom, Center for  

 Teleinformation, Danmarks Tekniske Universitet, Christian Rovsing A/S,  

 Consorte  

 Danmark A/S, Cybercity, Danmarks Radio, Danmarks Rederiforening, Dansk  

 Elektronik, Dansk EL-Forbund, Dansk Handel & Service, Dansk Industri,  

 Dansk  

 Internet Forum, DANSK IT, Dansk Management Råd (DMR), Dansk Metal, Dansk  

 Standard, Energiselskabers Forening, Danske Telecom, Datatilsynet, De  

 Samvirkende Invalideorganisationer, debitel, Demokratisk Lokalstation, Den  

 Kristne Producentkomite, Det Centrale Handicapråd, Digital Marketing Support  

 ApS, Domstolsstyrelsen, DSB, Ementor Danmark A/S, Equant, Erhvervs- og  

 Byggestyrelsen, Erhvervs- og Selskabsstyrelsen, FAEM, FDA, Finansministeriet,  

 Finansrådet - Danske Pengeinstitutters Forening, Devoteam, Forbrugerrådet,  

 Forbrugerstyrelsen, Foreningen for Dansk Internet Handel, Forsikring &  

 Pension, Forsikringens Hus, Forsvarsministeriet, Frederiksberg Kommune,  

 Føroya  

 Tele, Global Connect, GN Store Nord, Handelskartellet i Danmark, Hi3G Denmark  

 ApS, HK-/Privat, HTS Interesseorganisationen, IASTAR Danmark, Indenrigs- og  

 Sundhedsministeriet, ISPA DK (Foreningen af Internetleverandører) C/O  

 Daisynet  

 A/S, IT-Brancheforeningen, Jan Dupont, Københavns Universitet, Professor dr.  

 jur.
Jens Fejø, Kabelnettet.dk, Kirkeministeriet, KL, Komm, c/o Kanal 2,  

 Konkurrencestyrelsen,  

 Kulturministeriet, Københavns Kommune, Københavns Universitet, Professor dr.  

 jur.
Mads Bryde Andersen, Landbrugsraadet, LO, SuperTEL Danmark, Miljø- og  

 Energiministeriet, Ministeriet for Flygtninge, Indvandrere og Integration,  

 Ministeriet for Fødevarer, Landbrug og Fiskeri, Fødevareministeriets  

 Rådgivende  

 Forskningsudvalg, Mobiltelebranchen, Mærsk Data, Plesner, Svane, Grønborg,  

 Anders Zoega Hansen, Powercom, Realkreditrådet, Repræsentantskabet ved Tele  

 Danmark Landsdelsrådet for Jylland, Samarbejdsforum for Danske Lytter og  

 seerorganisationer, Sammenslutningen af Lokale Radio- og TV-stationer,  

 Sekretariatet for Teleklagenævnet, Service Partner Sjælland, Service 900  

 Nævnet, Skatteministeriet, Socialministeriet, Sonofon A/S, Statsministeriet,  

 Stofa, Sundhedsstyrelsen, TDC, TEKNIQ, TELE Greenland A/S, Tele 2,  

 Teleankenævnet, Telekommunikationsindustrien, Tele-Punkt Søborg A/S, Telia  

 A/S,  

 TELMORE A/S, TetraStar A/S, Tiscali Danmark, Trafikministeriet, Transcom  

 Danmark A/S, TV 2, Udenrigsministeriet, Undervisningsministeriet, UNI*C,  

 WorldCOM, Økonomi- og Erhvervsministeriet og medieforsker Frands Mortensen,  

 Århus Universitet.
H.
Lovovervågning Lovforslaget er omfattet af forsøgsordningen om  

 lovovervågning.
Ministeriet for Videnskab, Teknologi og Udvikling skal dermed  

 evaluere lovens effekt ca. et år forud for næste udpegning af administrator  

 for  

 internet-domænet .dk.
Herved vil reglerne for næste offentlige udbud af dette  

 væsentlige danske internet-domæne kunne justeres på baggrund af erfaringerne.
Ministeriet vil i evalueringen udarbejde en redegørelse  

 baseret på en høring af de parter, der er hørt i forbindelse med  

 lovforslagets  

 udarbejdelse.
Redegørelsen vil fokusere på, om de væsentligste intentioner  

 med  

 lovforslaget er blevet opfyldt, herunder navnlig om der har været den  

 nødvendige dynamik omkring administrationen, om der er sikret den nødvendige  

 gennemsigtighed for brugerne, og om administrationen er foregået effektivt og  

 sikkert.
 Derudover vil det indgå, om der var kvalificerede interesserede  

 bydende ved det første offentlige udbud, om klagenævnet fungerer effektivt og  

 træffer afgørelser, der generelt respekteres, og om mængden af klagesager har  

 stået i et rimeligt forhold til aktiviteterne på området.
Vurdering af  

 lovforslagets konsekvenser Positive konsekvenser/ mindreudgifter Negative konsekvenser/ merudgifter Administrative og økonomiske konsekvenser for stat,  

 kommuner og amter Ingen.
IT- og Telestyrelsen har samlet set behov for at anvende  

 1-2 årsværk.
Derudover forventes der at blive behov for kr. 400.000,00 til  

 driftsudgifter.
Administrative og økonomiske konsekvenser for erhvervslivet Lovforslaget medfører øget sikkerhed og begrænser risici  

 for, at andre registrerer internet-domæner som naturligt forventes knyttet  

 til en bestemt virksomhed, hvorfor lovforslaget generelt har positive  

 konsekvenser for erhvervslivet.
Lovforslaget vil have administrative konsekvenser for  

 den eller de budgivere, der bliver udpeget som administratorer.
De økonomiske  

 konsekvenser vurderes at være neutrale.
 Lovforslaget vil have negative økonomiske konsekvenser  

 for den eller de øvrige budgivere, der deltager i det offentlige udbud.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til EU-retten Lovforslaget indeholder ikke EU-retlige aspekter.
Bemærkninger til de enkelte bestemmelser Til § 1 § 1, nr. 1, fastslår, at formålet med loven er at  

 sikre dynamik, kvalitet og fortsat udvikling i internet-samfundet, herunder  

 at  

 sikre, at administrationen udføres på de nævnte overordnede betingelser;  

 tilgængelighed, gennemsigtighed, effektivitet og sikkerhed.
§ 1, nr. 2, fastslår, at formålet med loven tillige er  

 at sikre grundlaget for selvreguleringen.
Det er hensigten, at store dele af  

 det nuværende system, der administreres af Dansk Internet Forum (DIFO), kan  

 fortsætte, herunder at administrationen varetages af en administrator, der  

 har  

 en bred repræsentation af deltagere fra det danske internet-samfund.  

 Administrator  

 skal efter det foreslåede fortsat fastsætte forretningsbetingelser og vilkår  

 for registranter og registratorer, udvikle politikker på området, formulere  

 reglerne for klagenævnet mv.
§ 1, nr. 3, fastslår endvidere, at loven også retter  

 sig mod og fastsætter betingelserne for registranter.
Da der er tale om en  

 generel lov, der retter sig mod registreringer af internet-domænenavne og  

 registranter, omfatter loven både potentielle og eksisterende registranter.  

 Hensigten med loven er således, at den skal finde anvendelse på nuværende  

 såvel  

 som fremtidige registreringer af internet-domænenavne.
Hovedformålet med loven er således at regulere  

 administrationen af internet-domænet .dk m.fl.
Der tilsigtes altså ikke en  

 regulering af den brede internet-anvendelse, hvorfor eksempelvis IP-adresser  

 ikke er omfattet af loven og dennes formål.
Til § 2 Det foreslås, at loven udformes, så den omfatter samtlige  

 internet-domæner, der fra international side særligt er tildelt Danmark, jf.  

 dog bemærkningerne til § 3, stk. 2. Internet-domæner, der særligt  

 er  

 tildelt Danmark, er internet-domæner, der fra ICANNs side er overdraget  

 til  

 Danmark som første ordens landedomæne (herefter benævnt første ordens  

 internet-domæne)  

 eller andre internet-domæner, der fra ICANNs side eller fra andre  

 tildeles  

 Danmark, jf. bemærkningerne til § 3, stk. 2.
Med den foreslåede bestemmelse understreges det, at de  

 internet-domæner, der har en særlig tilknytning til Danmark i kraft af  

 beslutning i internationale organer, er en offentlig ressource, der tilhører  

 den danske stat.
Internet-domænerne tilhører således overordnet set den  

 danske  

 stat inden for de rammer, som gælder internationalt og med de begrænsninger,  

 der følger af internationale forhold og forpligtelser i øvrigt.
Hermed slås  

 statens eneret fast.
En lignende bestemmelse findes på europæisk plan i  

 Europa-Parlamentets og Rådets forordning (EF) nr. 733/2002, artikel 7 om  

 implementering af topdomænet .eu.
Bestemmelsen er i øvrigt inspireret af lov om anvendelse af  

 Danmarks undergrund, hvoraf det fremgår, at råstoffer tilhører den danske  

 stat.  

 Ved i lighed med undergrundsloven at slå fast, at det er den danske stat, som  

 har den overordnede rettighed til internet-domænerne, understreges det, at  

 der  

 er tale om, at administrator, registranter og andre alene har  

 internet-domænerne, henholdsvis internet-domænenavnene til låns.
Det slås  

 samtidig fast, at hverken fysiske eller juridiske personer, herunder den  

 administrator, der får til opgave at administrere et internet-domæne, og de  

 registranter, der registrerer et internet-domænenavn, opnår en særlig ret til  

 internet-domænet, henholdsvis internet-domænenavnet.
Den danske stat bevarer  

 alle rettigheder til de til Danmark tildelte internet-domæner samt retten til  

 at udpege en anden organisation til administrator.
Den rettighed, eksempelvis  

 en administrator opnår ved tildeling af en tilladelse til at administrere et  

 internet-domæne, vil fra statens side kunne ophæves og kræves tilbage til  

 staten.
Dette svarer til, hvad der gælder efter .eu forordningen, hvorefter  

 EU  

 bevarer alle rettigheder til .eu.
Til § 3 Til stk. 1 Bestemmelsen afgrænser, hvilke internet-domæner der skal  

 forvaltes efter bestemmelserne i loven.
Det foreslås, at internet-domænet  

 .dk,  

 der fra ICANNs side særligt er tildelt Danmark som første ordens  

 internet-domæne, direkte er omfattet af loven.
Lovens regler finder først  

 anvendelse på administration af internet-domænet .dk, når dette har været i  

 udbud, og udpegning af administrator har fundet sted.
Jf. dog bemærkningerne  

 til § 28.
 Forvaltning af et internet-domæne dækker over såvel administrators  

 virke, pligter og muligheder, som de krav, der stilles til registranterne  

 direkte i loven og via administrators forretningsbetingelser og vilkår.
Til stk. 2 Danmark kan imidlertid også blive tildelt andre  

 internet-domæner.
Det foreslås på denne baggrund, at sådanne øvrige  

 internet-domæner, der særligt tildeles Danmark, ligeledes vil kunne blive  

 omfattet af lovens bestemmelser.
 Det foreslås, at ministeren kan fastsætte regler for,  

 hvilke øvrige internet-domæner der særligt tildeles Danmark, som skal  

 forvaltes  

 efter loven eller undergives anden anvendelse.
Bestemmelsen tager højde for, at der med tiden kan komme  

 nye internet-domæner, som tildeles den danske stat, og som det kan vise sig,  

 at  

 der er interesse for at registrere internet-domænenavne under.
Om der er  

 behov  

 for at administrere sådanne nye første eller anden ordens internet-domæner,  

 må  

 afhænge af, om der er interesse for at registrere internet-domænenavne under  

 disse domæner.
Afdækning af, om der er interesse for at registrere  

 internet-domænenavne,  

 forventes tilvejebragt ved en bred høring herom.
Høringen kan endvidere  

 afdække, om der er administratorer, der ønsker at forestå administrationen af  

 det pågældende internet-domæne.
Ministeren for videnskab, teknologi og udvikling kan på  

 baggrund af en sådan høring beslutte at lade internet-domænet være omfattet  

 af  

 § 1 og §§ 4-28, således at administrationen af internet-domænet  

 skal  

 sendes i udbud.
Ministeren kan endvidere beslutte, at internet-domænet slet  

 ikke skal anvendes.
Ministeren for videnskab, teknologi og udvikling vil  

 endvidere med hjemmel i § 3, stk. 2, kunne fastsætte, at  

 internet-domæner, som ministeren tidligere har besluttet skal forvaltes efter  

 reglerne i loven, ikke længere skal være omfattet af reglerne.
Dette kan  

 eksempelvis  

 være tilfældet, hvis der viser sig ikke længere at være interesse for at  

 benytte eller administrere et internet-domænenavn, henholdsvis et  

 internet-domæne.
Der kan være tale om såvel internet-domæner, der tidligere  

 har  

 været i udbud og administreret af en administrator, som internet-domæner,  

 hvor  

 det viser sig allerede ved det første udbud, at der alligevel ikke er  

 interesse  

 for at administrere det.
 Den dynamiske udvikling på området for internet-domænenavne  

 gør, at det er vanskeligt allerede på tidspunktet, hvor et internet-domæne  

 tildeles Danmark, at forudse interessen for dette internet-domæne, ligesom  

 denne interesse kan ændre sig over få år.
Bestemmelsen giver ministeren for videnskab, teknologi og  

 udvikling mulighed for at beslutte, at internet-domæner ikke skal være  

 omfattet  

 af lovens bestemmelser.
Ministeren for videnskab, teknologi og udvikling kan  

 for eksempel beslutte, at et internet-domæne indtil videre overlades til  

 eksempelvis en offentlig myndigheds brug.
Endvidere kan eksempelvis et anden  

 ordens domænenavn overlades til andre, men dog således, at der ikke kan  

 registreres tredje ordens domænenavne herunder.
Med andre ord vil der ikke  

 foregå en administration i tilknytning til anden ordens domænenavnet.
Herudover kan ministeren beslutte, at et internet-domæne  

 skal anvendes til forsøg i en afgrænset periode.
For eksempel i tilfælde af,  

 at  

 internet-domænet kan anvendes til at sammenkæde to teknologier.
Eksempelvis  

 ENUM, der med internet-domænet .arpa sammenkæder domænenavne med  

 telefonnumre.  

 Ministeren kan i den forbindelse fastsætte regler om, at IT- og Telestyrelsen  

 fastsætter vilkår for gennemførelsen af forsøget.
De nærmere vilkår vil  

 afhænge  

 af den konkrete situation.
Vilkårene kan derfor ikke angives udtømmende.
De  

 nærmere vilkår vil imidlertid kunne indeholde bestemmelser om den tidsmæssige  

 længde af forsøget, evaluering af forsøget mv.
Der henvises i øvrigt til  

 bemærkningerne til stk. 3.
 Det forhold, at ministeren beslutter, at et internet-domæne  

 ikke er omfattet af de nævnte bestemmelser, forhindrer ikke ministeren i på  

 et  

 senere tidspunkt at beslutte, at det pågældende internet-domæne skal være  

 omfattet af § 1 og §§ 4-28. Hvis det pågældende internet-domæne i  

 mellemtiden er anvendt af andre, vil staten ikke blive erstatningspligtig  

 over  

 for disse i tilfældet af, at ministeren vælger alligevel at lade  

 internet-domænet forvalte efter loven.
 Som eksempler på anden ordens internet-domæner, som fra  

 dansk side er overladt til offentlige myndigheders brug, kan nævnes  

 Danmark.info og Denmark.info, der er registreret af henholdsvis IT- og  

 Telestyrelsen og Udenrigsministeriet til brug for de to danmarksportaler, som  

 er oprettet af IT- og Telestyrelsen og Udenrigsministeriet.
I .eu forordningen er det fastsat, at et medlemsland kan  

 registrere sit landenavn på alle de europæiske sprog under første ordens  

 internet-domænet .eu.
Herefter er det op til det enkelte medlemsland at  

 beslutte, hvorvidt internet-domænet skal anvendes, og i givet fald til  

 hvilket  

 formål.
Medlemslandene kan beslutte at tildele de pågældende internet-domæner  

 til offentlige myndigheder, hvor der ikke vil kunne registreres domænenavne  

 under intenet-domænet, men medlemslandene kan også beslutte, at disse anden  

 ordens domæner skal administreres med henblik på, at der under disse skal  

 kunne  

 registreres tredje ordens internet-domænenavne, som for eksempel  

 vtu.danmark.eu.
Ministeriet for Videnskab, Teknologi og Udvikling har  

 truffet beslutning om at reservere Danmark under .eu på samtlige  

 fællesskabssprog.
Der er imidlertid ikke taget stilling til, hvorvidt disse  

 anden ordens internet-domæner skal registreres, herunder hvordan de skal  

 anvendes.
Eksempelvis vil danmark.eu kunne give adgang til en portal, ligesom  

 danmark.dk og danmark.info.
Valget vil afhænge af interessen for  

 internet-domænet og for at administrere det.
Denne interesse kan udvikle sig  

 med tiden afhængig af, hvordan et internet-domæne slår igennem  

 internationalt.
 Ministeren for videnskab, teknologi og udvikling kan med  

 hjemmel i stk. 2 fastsætte, hvordan danmark.eu m.fl. skal anvendes.
Der må tages stilling til de til Danmark tildelte  

 internet-domæners anvendelse i hvert enkelt tilfælde.
Dette må ske ud fra de  

 internationale retningslinjer, der er fastsat for hvert enkelt  

 internet-domæne.
 Det er baggrunden for, at det i stk. 2 foreslås, at  

 ministeren for videnskab, teknologi og udvikling kan fastsætte regler for,  

 hvilke øvrige internet-domæner, der særligt tildeles Danmark, som skal være  

 omfattet af reglerne i loven, og hvilke der eventuelt skal anvendes på anden  

 vis.
Til stk. 3 Ministerens adgang til at give dispensation fra  

 bestemmelserne i denne lov kan anvendes i forbindelse med forsøg i en  

 begrænset  

 periode.
Det vil sikre, at der kan gennemføres forsøg med ny teknologi, uden  

 at  

 anvendelsen begrænses til lukkede brugergrupper.
Hensigten med bestemmelsen  

 er  

 at sikre, at forsøg kan gennemføres hurtigt, og at udbud mv. ikke  

 nødvendigvis  

 iværksættes forud for forsøgene, hvis det vil være en uforholdsmæssig stor  

 byrde i forhold til forsøget og dets varighed.
 Beslutning om at give dispensation vil i øvrigt også være  

 baseret på den høring, der vil gå forud for en beslutning om at iværksætte  

 forsøg, jf. bemærkningerne til stk. 2.
Til § 4 Det foreslås, at der kan afholdes offentligt udbud over  

 retten og pligten til at administrere et eller flere internet-domæner  

 omfattet  

 af loven.
Med bestemmelsen tillægges ministeren for videnskab, teknologi og  

 udvikling  

 kompetencen til at beslutte, om og hvornår der skal afholdes et offentligt  

 udbud, og hvilket eller hvilke internet-domæner der skal være omfattet af et  

 sådant udbud.
Udformningen af bestemmelserne om udbudet og dets  

 afholdelse er inspireret af bestemmelserne om afholdelse af offentlige udbud  

 i  

 lov om radiofrekvenser, jf. lovbekendtgørelse nr. 680 af 23. juni 2004  

 (frekvensloven),  

 samt af IT- og Telestyrelsens erfaringer med afholdelse af offentlige udbud  

 på  

 teleområdet.
Der vil være både paralleller til og forskel på de forhold, der  

 gør sig gældende ved afholdelse af offentligt udbud over administrationen af  

 et  

 internet-domæne, og de forhold, der gør sig gældende på teleområdet i øvrigt.  

 Dog vil udformningen af bestemmelserne og udbudsformen i høj grad ligne  

 hinanden.
Som forskel på udbud over tilladelser til at anvende  

 radiofrekvenser  

 og tilladelse til at administrere internet-domæner, kan nævnes, at der ikke,  

 ud  

 over selve udbudssituationen, vil være konkurrence administratorerne imellem  

 på  

 området for internet-domæner, da hvert internet-domæne alene vil være  

 omfattet  

 af én administrators virke.
I forhold til reglerne på frekvensområdet er der den væsentlige  

 forskel, at forslaget ikke indeholder bestemmelser om auktion.
Det skyldes,  

 at  

 det er en forudsætning i loven, jf. bemærkningerne til § 6, stk. 3,  

 at administrationen fortsat skal udføres på non-profit basis af én  

 administrator.
Dermed ville administrators auktionsudgift direkte blive lagt  

 over på brugerne.
Frekvenserne anvendes derimod kommercielt på et  

 konkurrencemarked.
Et offentligt udbud over tilladelse til at administrere et  

 eller flere internet-domæner indebærer, at de interesserede tilbudsgivere på  

 grundlag af deres respektive tilbud konkurrerer om at få tilladelsen.  

 Afgørende  

 for, hvem tilladelsen udstedes til, er de afgivne tilbud og indholdet i disse  

 med hensyn til de fastsatte evalueringskriterier.
På baggrund af tilbudene  

 findes således administratoren til de af udbudet omfattede internet-domæner.  

 Tilladelsen til at administrere det eller de internet-domæner, der er  

 omfattet  

 af udbudet, medfører såvel en ret for administrator til at forestå  

 administrationen som en pligt til at udøve denne administration.
Pligten  

 medfører, at administrator umiddelbart på det i tilladelsen fastsatte  

 tidspunkt  

 skal iværksætte eller overtage administrationen uden ulempe for eventuelle  

 eksisterende og kommende registranter, og at administrator skal administrere  

 det pågældende internet-domæne i hele tilladelsesperioden.
 Det foreslås, at IT- og Telestyrelsen forestår de  

 offentlige udbud på baggrund af af de regler, ministeren for videnskab,  

 teknologi og udvikling fastsætter for udbudet efter stk. 2.
Hvis der alene indkommer ét tilbud, og IT- og Telestyrelsen  

 således udsteder en tilladelse uden at foretage en evaluering af indkomne  

 tilbud, anses det offentlige udbud også for at være gennemført.
Også i denne  

 situation vil der blive fastsat vilkår på baggrund af såvel minimumskrav som  

 tilbudsgivers bud, jf. § 5, stk. 2.
Der kan afholdes et nyt udbud for hvert internet-domæne,  

 der måtte blive omfattet af lovens bestemmelser i medfør af ministerens  

 beføjelse i § 3, stk. 2. Hvert enkelt internet-domæne omfattet af  

 den  

 pågældende administrators virke, men tildelt ved forskellige tilladelser, kan  

 således administreres efter et selvstændigt regelsæt på baggrund af reglerne  

 for det enkelte udbud.
En eventuel eksisterende administrator vil også kunne  

 byde, når der afholdes offentligt udbud over administrationen af et nyt  

 internet-domæne, hvorved vedkommende eventuelt bliver administrator for flere  

 internet-domæner.
Det enkelte offentlige udbud kan omfatte mere end et  

 internet-domæne, hvilket fastsættes forud for udbudet, så de bydende på  

 forhånd  

 ved, hvad deres bud og virke skal omfatte.
Omfatter et offentligt udbud flere  

 eller alle internet-domæner omfattet af lovens bestemmelser, kan  

 administrator  

 selv afgøre, om der for disse skal gælde samme forretningsbetingelser og  

 vilkår,  

 jf. § 11, stk. 1, eller om administrator vil opbygge et system for  

 hvert internet-domæne.
Administrator skal dog tage hensyn til de eventuelle  

 krav, der er fastsat for de enkelte internet-domæner i forbindelse med  

 udbudet.
Afholdelse af et offentligt udbud efter § 4 vil  

 ligeledes kunne ske, når den hidtidige administrators tilladelse udløber, og  

 ministeren vurderer, at det pågældende internet-domæne fortsat skal udbydes.  

 Endvidere vil et offentligt udbud efter § 4 kunne afholdes i forbindelse  

 med, at der skal findes en ny administrator i de tilfælde, hvor IT- og  

 Telestyrelsen efter § 20 har tilbagekaldt en tilladelse.
Også i disse  

 situationer vil ministeren kunne afholde en høring over interessen for brugen  

 og administrationen af disse internet-domæner forud for beslutningen om at  

 afholde et offentligt udbud.
 Der kan for hvert internet-domæne, der sættes i udbud,  

 alene udpeges én administrator.
Begrebet at administrere (administrationen) omfatter alt,  

 hvad der knytter sig til at varetage opgaven med internet-domænenavne i  

 forhold  

 til registranter, registratorer, deponeringsenheder m.fl.
Der er tale om  

 såvel  

 selve den daglige administration, der indebærer den politikskabende  

 virksomhed,  

 fastsættelse af forretningsbetingelser og vilkår samt handlekraft i forhold  

 til  

 registranter, den tekniske drift, der omfatter sikkerhed og varetagelse og  

 behandling af data, navneserverbaser og dataserverbaser, som kontakten til  

 registranter i form af den fysiske ansøgning mv. (typisk gennem  

 registratorer).
Administrator skal være en organisation, institution eller  

 virksomhed, der ikke driver anden virksomhed, end hvad der knytter sig til  

 virket med at drive administration efter loven.
Men bestemmelsen hindrer  

 ikke,  

 at administrator kan være et datterselskab.
Der henvises i øvrigt til  

 bemærkningerne nedenfor om princippet om non-profit til § 6,  

 stk. 3.
Udbudet bør annonceres i Udbudsavisen.dk og i EU-Tidende,  

 da denne type udbud vil være omfattet af udbudsdirektiverne.
Der er tale om  

 en  

 såkaldt bilag B-ydelse, som derfor ikke skal følge direktivernes detaljerede  

 procedureforskrifter.
Når der skal foretages delegation fra en  

 landedomæneadministrator til en ny administrator skal ICANN (IANA) varsles af  

 såvel den tidligere administrator for landedomænet, samt af den kommende  

 administrator  

 for landedomænet.
Hertil kommer en høring af det pågældende lands relevante  

 myndighed.
Delegeringsprocessen kan være længerevarende, hvorfor det  

 bemærkes,  

 at et nyt udbud bør gennemføres så betids, at en delegeringsproces kan nås i  

 ICANN-regi forinden administrationen overgår til en ny administrator.
Derfor  

 forventes et nyt udbud påbegyndt et år til halvandet forinden en  

 tilladelsesperiodes udløb.
Til stk. 1 Det foreslås, at ministeren for videnskab, teknologi og  

 udvikling får hjemmel til at beslutte, at IT- og Telestyrelsens skal afholde  

 offentligt udbud over administrationen af et eller flere internet-domæner,  

 således at disse skal administreres efter de foreslåede regler.
Til stk. 2 Ministeren for videnskab, teknologi og udvikling udsteder i  

 medfør af den foreslåede stk. 2 en bekendtgørelse om gennemførelse af  

 det  

 pågældende offentlige udbud.
Ministeren kan regulere alle relevante forhold  

 vedrørende det offentlige udbud.
Ministeren for videnskab, teknologi og udvikling fastsætter  

 regler for hvert enkelt offentlige udbud omfattende et eller flere  

 internet-domæner.
Hvis der på et senere tidspunkt skal afholdes et offentligt  

 udbud over nye internet-domæner, eller der skal afholdes et offentligt udbud,  

 fordi udpegningsperioden udløber, eller administrators tilladelse  

 tilbagekaldes, jf. § 20, kan ministeren fastsætte nye regler for dette  

 konkrete offentlige udbud.
Opremsningen af emner for, hvor ministeren for videnskab,  

 teknologi og udvikling kan fastsætte regler, er ikke udtømmende, og  

 ministeren  

 er derfor ikke bundet eller begrænset af de nævnte eksempler.
Eksemplerne  

 baserer sig på erfaringer fra offentlige udbud, som IT- og Telestyrelsen  

 tidligere har gennemført, samt på forhold, som domæneudvalget har fundet  

 kunne  

 være relevante at fastsætte på netop området for internet-domæner.  

 Fastsættelse  

 af disse regler vil ske på et objektivt, gennemsigtigt, ikke-diskriminerende  

 og  

 forholdsmæssigt afpasset grundlag.
 Det forudsættes, at der, forinden bekendtgørelsen udstedes,  

 afholdes en høring blandt relevante parter over et udkast til  

 bekendtgørelsen,  

 hvori de nærmere regler for det enkelte udbud er fastsat.
Til stk. 2, nr. 1 Som tilfældet er efter frekvensloven, foreslås det, at  

 ministeren for videnskab, teknologi og udvikling fastsætter, hvad der er  

 omfattet af det offentlige udbud, det vil sige, hvilket eller hvilke  

 internet-domæner der er omfattet.
Ministeren kan således vælge at sætte flere  

 internet-domæner i offentligt udbud som en samlet enhed, som vinderen af det  

 offentlige udbud skal administrere efter tilladelsen.
Herved er der gode  

 muligheder for, at internet-domæner, som der i befolkningen er interesse for  

 at  

 registrere internet-domænenavne under, får en administrator, selvom det  

 pågældende internet-domæne af en eller anden årsag måtte være mindre  

 attraktivt  

 at administrere, eksempelvis fordi der alene er en mindre gruppe borgere  

 eller  

 virksomheder, der måtte have interesse i internet-domænenavne herunder.
Til stk. 2, nr. 2 Som tilfældet er efter frekvensloven, foreslås det, at  

 ministeren for videnskab, teknologi og udvikling forud for det offentlige  

 udbud  

 kan fastsætte, for hvor lang tid den konkrete tilladelse til at administrere  

 et  

 internet-domæne skal gælde.
Af hensyn til de bydende foreslås det, at  

 udpegningsperioden på forhånd fastsættes som en periode af en bestemt længde,  

 der ikke løbende ændres.
Da det er et område i hastig udvikling, må  

 udgangspunktet  

 være en relativt kort periode.
Det foreslås, at perioden samtidig fastlægges  

 ud  

 fra hensynet til, at administrator skal kunne nå at etablere sig og sin  

 administration, ligesom en længere periode kan sikre en vis stabilitet på  

 området.
Imidlertid er det relevant at sikre, at forholdene på området for  

 internet-domæner ikke fastlåses i et uhensigtsmæssigt system i det tilfælde,  

 der måtte opstå sådanne uhensigtsmæssigheder, der ikke kunne forudses på  

 tidspunktet for udformningen af kravene til administrators virke.
Dette må  

 afvejes overfor hensynet til at undgå at pålægge såvel internet-samfundet som  

 det offentlige en række administrative byrder ved at skulle afholde udbud.  

 Periodens længde kan derfor ved første udpegning fastsættes til eksempelvis 5  

 år.
Når der er opnået erfaringer fra den første udpegningsperiode og den  

 først  

 udpegede administrators virke, vil ministeren kunne inddrage dette  

 erfaringsgrundlag  

 ved fastsættelsen af fremtidige udpegningsperioder.
 Inden periodens udløb er det hensigten, at der på ny  

 afholdes udbud og udpeges en administrator efter § 4 og regler fastsat i  

 medfør heraf.
 Ministeren for videnskab, teknologi og udvikling kan fastsætte  

 særlige regler vedrørende fornyelse eller genudpegning af den hidtidige  

 administrator.
Til stk. 2, nr. 3 Som tilfældet er efter frekvensloven, foreslås det, at  

 ministeren for videnskab, teknologi og udvikling kan fastsætte regler om  

 udbudsformen.
For eksempel kan et offentligt udbud tilrettelægges således, at  

 der afholdes en interessetilkendegivelsesrunde forud for udbudet.
En  

 interessetilkendegivelsesrunde kan skabe et grundlag for at revurdere, om  

 beslutninger vedrørende udbudsformen mv. er de rette til at fremme formålet  

 med  

 udbudet og loven i øvrigt.
Herudover giver en interessetilkendegivelsesrunde  

 blandt andet mulighed for afklaring af tvivlsspørgsmål i relation til  

 udbudsmaterialet.
Interessetilkendegivelsesrunden vil blive annonceret i  

 såvel  

 Udbudsavisen.dk og i EU-Tidende.
 Der kan eksempelvis også fastsættes regler om rammerne for  

 udformningen af udbudsmaterialet samt om IT- og Telestyrelsens gennemførelse  

 af  

 udbudet, herunder blandt andet en tidsplan for gennemførelsen.
Ministeren for videnskab, teknologi og udvikling kan  

 ligeledes fastsætte regler om forudsætninger for deltagelse i udbudet,  

 eksempelvis at deltagelse i en eventuel interessetilkendegivelsesrunde er en  

 forudsætning for deltagelse i det offentlige udbud.
Krav om forudsætninger  

 for  

 at deltage i udbudet adskiller sig fra minimumskrav, jf. bemærkningerne til  

 stk. 2, nr. 4, og øvrige vilkår, der skal opfyldes under udøvelsen af  

 administrators  

 virke.
Til stk. 2, nr. 4 Det foreslås, i lighed med hvad der gælder efter  

 frekvensloven, at ministeren for videnskab, teknologi og udvikling kan  

 fastsætte regler om minimumskrav.
Minimumskrav er ikke krav, der opstilles  

 som  

 forudsætning for at kunne deltage i et offentligt udbud, jf. nedenfor.  

 Forudsætninger for at kunne deltage i et offentligt udbud i form af  

 prækvalifikationskrav vil kunne fastsættes som en del af udbudsformen som  

 omhandlet i stk. 2, nr. 3.
Minimumskrav er krav inden for lovens formål og principper,  

 der stilles til de bydende, som de som minimum skal opfylde for at kunne  

 komme  

 i betragtning som administrator, og som de efterfølgende skal opfylde under  

 udøvelsen af administrationen.
Dette gælder, uanset om udpegningen sker efter  

 en evaluering eller på baggrund af, at der alene har været én enkelt bydende.
 Vilkår svarende til minimumskravene vil efterfølgende blive  

 fastsat i tilladelsen, jf. den foreslåede § 5, stk. 2. Kravene vil  

 på  

 forhånd være fastlagte, så de bydende forud for udbudets gennemførelse kender  

 de vilkår, der som minimum vil gælde ved den efterfølgende anvendelse af den  

 enkelte tilladelse.
De krav, der stilles til administrator direkte i loven, er  

 lovkrav, som administrator til enhver tid skal overholde.
Disse lovkrav vil  

 alle administratorer, uanset hvilket internet-domæne de administrerer, skulle  

 opfylde.
Minimumskravene er krav, der supplerer indholdet af lovkravene, og  

 som  

 fastsættes for det enkelte udbud.
Minimumskravene kan således være  

 forskellige  

 for de enkelte administratorer.
 Som minimumskrav kan eksempelvis fastsættes, at  

 administrator som minimum skal have en vedtægt om medlemskab, hvoraf det  

 fremgår, at administrator som medlem skal optage enhver organisation med et  

 lovligt  

 virke, som repræsenterer en vigtig del af det danske internet-samfund, eller  

 at  

 administrator forpligter sig til i sit styrende organ at have en  

 sammensætning  

 med en bred repræsentation af deltagere i det danske internet-samfund,  

 herunder  

 private brugere, professionelle brugere og internet-branchen (leverandører).
For at sikre en høj grad af stabilitet i  

 udpegningsperioden, vil der eksempelvis også kunne fastsættes minimumskrav  

 om,  

 at de sammenslutninger, der står bag et tilbud, forpligter sig til at  

 vedblive  

 at være en del af administrator i hele udpegningsperioden.
Hvis der  

 fastsættes  

 et sådant minimumskrav, vil det være hensigtsmæssig samtidigt at fastsætte en  

 mulighed for IT- og Telestyrelsen til at dispensere fra denne forpligtelse i  

 særlige tilfælde, eksempelvis hvis en af organisationerne ophører, eller hvis  

 en organisation udtræder som følge af udskiftning med en anden organisation.  

 Samme  

 organisation kan vælge at stå bag flere tilbudsgivere.
 Det vil i forbindelse med administrators ophør kunne være  

 relevant eksempelvis at fastsætte minimumskrav om, at administrator skal  

 sikre,  

 at det enkelte internet-domæne i administrators hidtidige database og dets  

 tilknyttede »handles« (det vil sige en tal- og bogstavkode (kundenummer)  

 indeholdende oplysninger om personers eller organisationers postadresser,  

 telefonnumre og lignende) entydigt kan genskabes af en tekst-editor, som  

 opererer med et standardiseret tegnsæt, her ISO-8859-1.
 Der kan i minimumskravene stilles krav til de faglige og  

 økonomiske ressourcer og de mere tekniske færdigheder.
Det vil eksempelvis kunne fastsættes, at administrator som  

 minimum skal være indrettet på registrering af karakterer, som ikke findes i  

 ASCII, eller at administrator som minimum skal oversætte danske domænenavne  

 efter reglerne i de relevante standarder.
Der vil også kunne opstilles  

 minimumskrav angående oppetid og lignende, ligesom der kan fastsættes  

 minimumskrav om, hvilke oplysninger der som minimum skal være i  

 navneserverdatabasen.
Minimumskrav i relation til administrators økonomiske  

 ressourcer kunne være, at administrator til enhver tid skal have en vis  

 soliditetsgrad.
For nogle tilladelser udstedt i medfør af frekvensloven  

 gælder  

 det eksempelvis, at tilladelsesindehavere skal have en soliditetsgrad på 20  

 pct.
 For at sikre registranterne en vis kvalitet og standard vil  

 det som minimumskrav eksempelvis kunne fastsættes, at administrator skal  

 overholde visse krav til sin sagsbehandling, eller at administrator skal  

 udøve  

 en administration, der baserer sig på principperne i forvaltningsloven og som  

 minimum overholder de grundlæggende principper heri.
 Minimumskrav vil også kunne knytte sig til administrators  

 årsberetning, så der stilles krav om, at administrator eksempelvis forpligter  

 sig til, at beretningen indeholder en redegørelse, der viser, at  

 administrator  

 har en bred repræsentation, at administrator råder over tilstrækkelige  

 faglige  

 og økonomiske ressourcer, at administrator udviser omkostningsbevidsthed, at  

 administrator sikrer, at alle registreringsdata vederlagsfrit kan overføres,  

 at  

 administrator sikrer stabil, sikker og uafbrudt forbindelse mellem  

 internettet  

 og de af rod-serveren annoncerede navneservere for det eller de  

 internet-domæner, som er omfattet af administrators administration og  

 lignende  

 forhold.
Der kan opstilles minimumskrav, der skal sikre  

 gennemsigtighed eksempelvis ved at stille krav om, at administrator skal  

 forpligte sig til, at visse nærmere angivne oplysninger er tilgængelige på  

 administrators hjemmeside.
Sådanne oplysninger kan for eksempel være vilkår,  

 vedtægter, årsberetning, afgørelser om afslag på optagelse som medlem,  

 diverse  

 høringer mv.
Gennemsigtighed og offentlighed kan sikres ved at opstille  

 minimumskrav om, at administrator skal afholde høringer over eksempelvis  

 væsentlige ændringer i forretningsbetingelser, vilkår og vedtægter.
Omfanget  

 af  

 offentlighed vil således kunne stilles som minimumskrav.
 Der vil, udover de krav der er stillet til  

 regnskabsaflæggelse i selve loven, kunne stilles supplerende minimumskrav om  

 regnskabsaflæggelse.
Det vil ligeledes kunne stilles som minimumskrav, at  

 administrator løbende skal følge den internationale udvikling på området med  

 henblik på at tilrettelægge sin administration herefter.
I dag foregår der  

 blandt andet drøftelser i ICANN og CENTR vedrørende administration af lande  

 internet-domæner.
Hertil kommer, at der er en række internationale  

 standardiseringsorganer.
Administrator skal iagttage de internationale  

 overenskomster, som Danmark har tilsluttet sig på området.
Såfremt der i  

 internationale overenskomster er fastsat krav, som administrator skal  

 iagttage,  

 og som ikke følger af gældende regler, vil der for eksempel kunne fastsættes  

 yderligere minimumskrav.
Da internettet og dermed anvendelse af internet-domæner og  

 internet-domænenavne til stadighed udvikler sig, vil der løbende ved hvert  

 enkelt udbud være behov for at vurdere, hvilke minimumskrav der bør  

 fastsættes.  

 De minimumskrav, der således stilles til administrator ved udbud af et  

 konkret  

 internet-domæne, kan ved et nyt udbud over samme internet-domæne være  

 utilstrækkelige eller direkte være forældet i forhold til udviklingen på  

 internet-området.
Derfor er de nævnte minimumskrav alene eksempler på  

 minimumskrav, som vil kunne fastsættes.
Til stk. 2, nr. 5 Som tilfældet er efter frekvensloven, foreslås det, at  

 ministeren for videnskab, teknologi og udvikling kan fastsætte  

 evalueringskriterierne for vurderingen af de indkomne tilbud.  

 Evalueringskriterier  

 er, til forskel fra minimumskrav, de forhold, som de bydende kan konkurrere  

 på  

 ved at komme med det bedste bud på, hvordan tilbudsgiveren vil opfylde et  

 konkret fastsat krav.
Dette er de parametre, som IT- og Telestyrelsen skal  

 vurdere for at afgøre, hvem der kommer med det bedste bud og dermed skal  

 udpeges til at varetage opgaven som administrator.
 Ministeren for videnskab, teknologi og udvikling kan  

 tillige fastsætte nærmere regler for indbyrdes sammenligning af tilbud, for  

 eksempel i form af regler om evalueringsmetodik, herunder vægtning af de  

 opstillede evalueringskriterier.
De nærmere forhold vedrørende vægtningen af  

 evalueringskriterierne fastsættes i en bekendtgørelse, hvoraf det for  

 eksempel  

 kan fremgå, at der vil være tale om en sideordnet vægtning af visse kriterier  

 og en lavere prioritering af andre kriterier.
Den tilbudsgiver, som efter en  

 samlet vurdering kommer med det bedste bud i forhold til  

 evalueringskriterierne, bliver udpeget som vinder af udbudet og dermed som  

 administrator  

 af det af udbudet omfattede internet-domæne.
 Tilbudsgiverens bud på, hvordan og i hvilket omfang  

 tilbudsgiveren vil varetage forhold omfattet af evalueringskriterierne, vil  

 efterfølgende blive gjort til vilkår i tilladelsen, jf. § 5,  

 stk. 2.
 Ministeren for videnskab, teknologi og udvikling kan for  

 eksempel fastsætte regler om, at der ved evalueringen af tilbudene skal  

 lægges  

 vægt på, hvilke faglige og økonomiske ressourcer administrator kan tilbyde.  

 De  

 bydende vil eksempelvis også kunne konkurrere på, i hvilket omfang de  

 forpligter sig til at sikre gennemsigtighed ved at tilbyde at sikre  

 offentlighed og gennemsigtighed om eksempelvis klagenævnsafgørelser, afslag  

 på  

 optagelse som medlem, medlemsoversigt, oversigt over bestyrelsesmedlemmer,  

 arbejdsplaner, strategier, analyser, årsberetning, årsregnskab, vedtægter,  

 regler og lignende samt om ændringer og høringer mv.
Der vil eksempelvis også kunne fastsættes  

 evalueringskriterier om åbenhed og gennemsigtighed i form af, at der kan  

 blive  

 lagt vægt på, at administrator forpligter sig til at afholde offentlige  

 høringer over nærmere angivne forhold, for eksempel arbejdsplaner,  

 strategier,  

 analyser, årsberetning, årsregnskab, vedtægter og lignende.
Også omfanget og  

 udformning af høringsprocedurer kan opstilles som et evalueringskriterium.
Der vil kunne fastsættes evalueringskriterier vedrørende  

 fastsættelse af procedurer, der kan understøtte, at administrator løbende  

 sikrer en effektiv ressourceanvendelse og en høj kvalitet af de leverede  

 ydelser.
Med sigte på dette evalueringskriterium vil en potentiel  

 administrator  

 eksempelvis i sit tilbud kunne tilbyde årligt at fastsætte krav til sin  

 administration og eventuelt kombinere dette med en forpligtelse til årligt at  

 foretage eller lade foretage en kritisk analyse af sin løsning af de opgaver  

 eller dele heraf, der er pålagt efter denne lov.
 Alternativt vil en potentiel administrator i sit tilbud  

 kunne tilbyde at sammenligne sin opfyldelse af de fastsatte mål vedrørende  

 kvalitet og effektivitet med udenlandske organisationers løsning af  

 tilsvarende  

 opgaver.
 En væsentlig konkurrenceparameter mellem tilbudsgiverne vil  

 kunne være, i hvilket omfang administrator kan sikre en god og stabil drift.
 Det vil eksempelvis også kunne fastsættes som  

 evalueringskriterium, hvordan og i hvilket omfang administrator vil sikre, at  

 forretningsbetingelser og vilkår håndhæves over for eventuelle registratorer.
 Som evalueringskriterium kan det endvidere eksempelvis også  

 tillægges betydning, om tilbudsgiveren har erfaring med administration af  

 internet-domæner  

 eller sammenlignelige forhold.
 Der er alene tale om eksempler på evalueringskriterier og  

 således ikke tale om en udtømmende oplistning af evalueringskriterier, idet  

 disse kan ændre sig ved hvert enkelt udbud, herunder i forhold til, hvad der  

 fastsættes  

 som minimumskrav, jf. også bemærkningerne herom til stk. 2, nr. 4.
Til stk. 2, nr. 6 Reglerne om afholdelse af offentlige udbud er som nævnt  

 ovenfor i vidt omfang inspireret af reglerne herom i frekvensloven og de  

 erfaringer, som IT- og Telestyrelsen har gjort i forbindelse med afholdelse  

 af  

 offentlige udbud og auktion på teleområdet.
Det foreslås, inspireret af  

 frekvensloven, at ministeren for videnskab, teknologi og udvikling kan  

 fastsætte regler for tilbudsgivernes eventuelle konkurrencebegrænsende adfærd  

 i  

 et offentligt udbud, herunder regler om aftaler, samarbejder og videregivelse  

 af oplysninger, der begrænser eller har til formål at begrænse konkurrencen i  

 forbindelse med det offentlige udbud.
Til stk. 2, nr. 7 Med henblik på at sikre, at reglerne for et offentligt  

 udbud overholdes, foreslås det, ligesom tilfældet er efter frekvensloven, at  

 ministeren for videnskab, teknologi og udvikling kan bestemme, at  

 overtrædelse  

 af de fastsatte regler sanktioneres.
Særligt er det vigtigt at sikre, at  

 regler  

 om tilbudsgivernes adfærd vil kunne sanktioneres, også hvis forholdet opdages  

 efterfølgende.
Ministeren for videnskab, teknologi og udvikling vil  

 eksempelvis kunne fastsætte regler om foranstaltninger, der kan iværksættes  

 over for tilbudsgiverne ved brud på de fastsatte regler.
Sådanne  

 foranstaltninger vil kunne være udelukkelse fra fortsat deltagelse i det  

 offentlige udbud.
Endvidere kan ministeren for videnskab, teknologi og  

 udvikling fastsætte regler om tilbagekaldelse af allerede udstedte  

 tilladelser,  

 bod og erstatning.
 Ministeren for videnskab, teknologi og udvikling vil kunne  

 fastsætte, at et eventuelt indbetalt depositum mv. ikke tilbagebetales i den  

 situation.
Til stk. 2, nr. 8 Det foreslås, at ministeren for videnskab, teknologi og  

 udvikling kan fastsætte regler, der tager højde for den situation, at der på  

 baggrund af et offentligt udbud ikke udpeges en vinder, eksempelvis fordi  

 ingen  

 af tilbudsgiverne opfylder de fastsatte betingelser for at deltage, eller  

 fordi  

 der ingen bydende er.
Ministeren kan eksempelvis fastsætte, at IT- og  

 Telestyrelsen overtager ansvaret for administrationen, indtil en ny  

 administrator  

 kan udpeges.
Ministeren kan også vurdere, at behovet for at administrere det  

 pågældende internet-domæne ikke er presserende, og at det derfor må afvente  

 et  

 kommende udbud over et eller flere andre internet-domæner.
Hvor betegnelsen administrator er anvendt i loven, vil  

 betegnelsen også dække IT- og Telestyrelsen i tilfælde af, at ministeren har  

 fastsat, at IT- og Telestyrelsen overtager ansvaret for administrationen  

 efter  

 denne bestemmelses stk. 2 eller efter § 20, stk. 2. Dette  

 gælder  

 dog ikke i de situationer, hvor ministeren efter stk. 4, har fastsat, at  

 enkelte bestemmelser ikke skal finde anvendelse på IT- og Telestyrelsens  

 administration.
Hvis IT- og Telestyrelsen overtager ansvaret for  

 administrationen, vil IT- og Telestyrelsen eksempelvis skulle afholde  

 udgifter  

 til etablering og drift af klagenævnet, stille sekretariatsbistand til  

 rådighed  

 (§ 13, stk. 2) og fastsætte regler for klagenævnet (§ 14),  

 ligesom klager over IT- og Telestyrelsens afgørelser i styrelsens virke som  

 administrator vil kunne indbringes for klagenævnet (§ 15). Et andet  

 eksempel er, at også IT- og Telestyrelsen vil skulle overtage alle  

 oplysninger  

 om eksisterende aftaler med registranter og indtræde i disse aftaler efter  

 § 17, stk. 2 og 4, hvis styrelsen overtager ansvaret for  

 administrationen.
 Hvis der ikke kan udpeges en administrator, vil ministeren  

 endvidere kunne udnytte sin hjemmel i § 3, stk. 2, til at  

 fastsætte,  

 at internet-domænet ikke længere skal være omfattet af reglerne i loven,  

 herunder at det kan anvendes af andre, jf. bemærkningerne ovenfor til  

 § 3,  

 stk. 2. Hjemlen i § 3, stk. 2, gælder alene andre  

 internet-domæner end .dk, hvorimod ministerens hjemmel i nærværende  

 bestemmelses stk. 2, omhandler samtlige internet-domæner, der måtte være  

 omfattet af lovens forvaltning.
Til stk. 2, nr. 9 I lighed med, hvad der gælder efter frekvensloven, foreslås  

 det, at ministeren for videnskab, teknologi og udvikling for eksempel kan  

 fastsætte regler om, af hvem der kan opkræves betaling for omkostninger, som  

 IT- og Telestyrelsen afholder i forbindelse med det offentlige udbud.
Det vil  

 eksempelvis være organisationer, der har fået udstedt en tilladelse på  

 baggrund  

 af en udbudsforretning, men det kan også være andre, der har deltaget i det  

 offentlige udbud.
Det skal bemærkes, at ministeren for videnskab, teknologi  

 og  

 udvikling kan fastsætte regler om betaling for det offentlige udbud, uanset  

 om  

 evaluering gennemføres, og uanset om udbudet fører til udstedelse af en  

 tilladelse.
Baggrunden herfor er, at det bør bero på en konkret  

 vurdering, hvorvidt det alene er vinderne af det offentlige udbud, der skal  

 betale for omkostningerne ved gennemførelse af det offentlige udbud, eller om  

 også andre deltagere i udbudet skal tilpligtes denne betaling.
Særligt vil  

 det  

 bero på en vurdering af det konkrete offentlige udbud, hvorvidt det vil være  

 formålstjenligt at sikre seriøsiteten i deltagelsen ved eksempelvis også at  

 lade deltagere i en eventuelt interessetilkendegivelsesrunde betale for  

 omkostningerne.
Der kan for eksempel fastsættes regler om, at der kan  

 opkræves  

 betaling hos en tilbudsgiver, der har indgivet et tilbud, og som trækker sit  

 tilbud tilbage.
 Det vil kunne fastsættes, at omkostningerne til  

 udbudsmaterialet og til gennemførelse af en eventuel  

 interessetilkendegivelsesrunde  

 er dækket af betalingen.
Ministeren for videnskab, teknologi og udvikling kan  

 fastsætte regler om, at IT- og Telestyrelsen opkræver gebyr for  

 omkostningerne  

 til udbudsmaterialet og for indgivelse af tilbud eller dele heraf.
Hvis  

 ministeren fastsætter sådanne regler, skal de opkrævede gebyrer fradrages i  

 beregningen af de samlede omkostninger for gennemførelse af udbudet.
Til stk. 2, nr. 10 Ifølge § 13, stk. 2, afholder administrator  

 udgifterne til klagenævnets virksomhed mv.
Da der kan være mere end én  

 administrator, der er udpeget efter loven, og hvis virke og internet-domæner  

 er  

 omfattet af adgangen til indbringelse for samme klagenævn, foreslås det, at  

 ministeren kan fastsætte de nærmere regler for den indbyrdes fordeling af  

 udgifterne til etablering og drift af klagenævnet samt af udgifterne til og  

 tilrådighedsstillelse af sekretariatsbistand.
Fastsættelsen af fordelingsnøglen vil ske ud fra objektive kriterier,  

 for eksempel et vist beløb afhængigt af den enkelte administrators omsætning  

 eller eventuelt pr. klage, der indbringes for klagenævnet.
Der vil ved  

 fastsættelse af fordelingsnøglen også kunne blive lagt vægt på, hvor mange  

 internet-domænenavne, der er registreret under de enkelte internet-domæner.
Til stk. 2, nr. 11 I lighed med frekvensloven foreslås det, at ministeren for  

 videnskab, teknologi og udvikling kan fastsætte regler om sikkerhedsstillelse  

 i  

 form af depositum, herunder forrentning.
 Formålet med at kunne fastsætte krav om betaling af  

 depositum er blandt andet at sikre, at der kun deltager seriøse tilbudsgivere  

 i  

 det offentlige udbud, og at eventuelle erstatningskrav effektivt kan  

 inddrives.
 I fastsættelsen af størrelsen af depositum kan tages hensyn  

 til behovet for efterfølgende inddrivelse af eventuelle erstatningskrav,  

 dækning af omkostninger ved afholdelse af udbud, seriøsitet mv.
Til stk. 3 Som tilfældet er efter frekvensloven, foreslås det, at det  

 er IT- og Telestyrelsen, der forestår det offentlige udbud, herunder vurderer  

 de indkomne tilbud og på baggrund heraf udpeger vinderen.
IT- og  

 Telestyrelsen  

 vil skulle vurdere, om tilbudsgiverne opfylder de objektivt fastsatte regler  

 om  

 forudsætninger for deltagelse i udbudet (prækvalifikationskrav), herunder de  

 af  

 ministeren for videnskab, teknologi og udvikling fastsatte minimumskrav.
IT-  

 og  

 Telestyrelsen skal herefter foretage en egentlig evaluering af de indkomne  

 tilbud.
I det tilfælde, hvor der alene er én bydende, vil denne  

 kunne udpeges som vinder, hvis den bydende opfylder de opstillede krav.
Selv  

 om  

 der i en sådan situation ikke vil finde en egentlig evaluering sted, vil de  

 vilkår,  

 der fastsættes i tilladelsen i denne situation som i øvrige situationer, være  

 vilkår i form af såvel minimumskrav som vilkår i overensstemmelse med det  

 afgivne tilbud, jf. § 5, stk. 2.
Til stk. 4 Det foreslås, at loven som udgangspunkt finder anvendelse  

 på IT- og Telestyrelsen, hvis styrelsen overtager ansvaret for  

 administrationen.
Det foreslås i forlængelse heraf, at ministeren for  

 videnskab, teknologi og udvikling i det konkrete tilfælde kan fastsætte,  

 hvilke  

 af de i stk. 4, nævnte bestemmelser der eventuelt ikke skal finde  

 anvendelse i forhold til IT- og Telestyrelsen.
 IT- og Telestyrelsen vil kunne overtage ansvaret for  

 administrationen, hvis ministeren for videnskab, teknologi og udvikling i  

 medfør af stk. 2, nr. 8, eller i medfør af § 20, stk. 2, nr.  

 2,  

 beslutter dette.
 Baggrunden for den foreslåede bestemmelse er, at der er  

 visse af lovens bestemmelser, der er uhensigtsmæssige, eller som ikke giver  

 mening, hvis de overføres på IT- og Telestyrelsen.
 Det vil blandt andet ikke være hensigtsmæssigt, hvis der  

 stilles krav om, at IT- og Telestyrelsen skal have en bred repræsentation af  

 deltagere i det danske internet-samfund, eller at styrelsen skal udarbejde en  

 vedtægt og en beretning om sin virksomhed, jf. § 6. Derimod vil der  

 kunne  

 være forhold omfattet af § 6, som er relevante at fastholde, uanset om  

 internet-domænet administreres af en administrator efter et offentligt udbud  

 eller under IT- og Telestyrelsens ansvar.
 At foretage en egentlig likvidation af IT- og  

 Telestyrelsen, som fastsat i § 18, stk. 1, vil ikke være relevant.  

 IT- og Telestyrelsen er som offentlig myndighed underlagt statens sædvanlige  

 regler om opkrævning af gebyrer, hvorfor det ikke synes at være relevant at  

 lade § 18 være gældende for IT- og Telestyrelsens administration.
 Det vil være relevant at give ministeren mulighed for at  

 fastsætte, at IT- og Telestyrelsen ikke skal indtræde i verserende retssager,  

 jf. § 19.
Det er ikke fundet nødvendigt at give ministeren mulighed  

 for at undtage bestemmelser, som ikke giver mening at anvende overfor IT- og  

 Telestyrelsen.
Dette gælder eksempelvis bestemmelserne om IT- og  

 Telestyrelsens  

 tilsyn og beføjelser i forbindelse hermed i §§ 22-25.
 Det er derimod relevant, at IT- og Telestyrelsen, for  

 internet-domæner omfattet af IT- og Telestyrelsens administration, skal  

 fastsætte forretningsbetingelser og vilkår for registranter, jf. § 11,  

 stk. 1, samt, at IT- og Telestyrelsen skal fastsætte regler for  

 klagenævnets virksomhed og sagsbehandling, jf. § 14.
 Tilsvarende vil det være hensigtsmæssigt at stille krav om,  

 at IT- og Telestyrelsen skal sikre samme tekniske sikkerhed, som fremgår af  

 § 7, ligesom det vil være relevant at sikre, at IT- og Telestyrelsen er  

 i  

 stand til at overføre alle oplysninger om eksisterende aftaler med  

 registranter  

 til en eventuel kommende administrator, jf. § 17.
Til § 5 Til stk. 1 Som tilfældet er efter frekvensloven, foreslås det, at når  

 IT- og Telestyrelsen har fundet en vinder og udpeget en administrator,  

 udsteder  

 IT- og Telestyrelsen efterfølgende en tilladelse til vinderen til at  

 administrere det eller de internet-domæner, der er omfattet af det offentlige  

 udbud.
Tilladelsesperiodens længde vil fremgå af tilladelsen, ligesom  

 tilladelsen blandt andet vil indeholde vilkår, som administrator er  

 forpligtet  

 til at overholde, jf. stk. 2.
Til stk. 2 Bestemmelsen fastslår, at vilkårene fastsættes ved  

 udstedelse af tilladelsen.
Når IT- og Telestyrelsen udsteder en tilladelse  

 efter et offentligt udbud, fastsættes der vilkår på baggrund af de afgivne  

 tilbud (evalueringskriterierne) og vilkår svarende til minimumskravene.
 Vilkår er krav, der stilles til administrator, og som  

 administrator til enhver tid skal overholde under sin administration.
Tilladelsen vil indeholde vilkår i form af de minimumskrav,  

 der var gældende for udbudet, og vilkår i overensstemmelse med det afgivne  

 bud.  

 Opregning af de vilkår, som IT- og Telestyrelsen kan fastsætte, er  

 udtømmende.  

 Vilkårene vil udtømmende være angivet i tilladelsen.
De fastsatte vilkår er  

 typisk gældende for hele udpegningsperioden og kan ikke ændres.
Selv om  

 vilkårene er fastsat på forhånd, kan der forekomme krav, der udfases eller  

 først introduceres i løbet af tilladelsesperioden.
Til § 6 § 6 beskriver de grundlæggende betingelser, som en  

 administrator skal opfylde eller stå inde for at ville opfylde såvel på  

 udpegningstidspunktet som efterfølgende.
Betingelserne suppleres af de øvrige  

 krav, der stilles i loven samt af minimumskrav og eventuelt yderligere  

 betingelser, som administrator har forpligtet sig til at opfylde.
Det  

 bemærkes,  

 at det kan være relevant at fastsætte minimumskrav om forhold, der er  

 omfattet  

 af § 6 i forbindelse med et udbud, ligesom der vil kunne fastsættes  

 evalueringskriterier med udgangspunkt heri.
Til stk. 1 Stk. 1 slår fast, at organisationen skal have en bred  

 repræsentation i sine styrende organer, og hvad der skal til for, at  

 organisationen er repræsentativ.
Stk. 1 stiller samme krav om den brede  

 tre-delte repræsentation, som kendes fra DIFOs sammensætning i dag.
Det  

 fremgår, at private brugere, professionelle brugere og internet-branchen  

 altid  

 skal være en del af organisationen.
Udover de tre nævnte parter vil andre  

 også  

 kunne stå bag organisationen.
Den brede repræsentation skal være til stede  

 for  

 hele udpegningsperioden.
Betegnelsen det danske internet-samfund skal forstås bredt  

 og omfatter i princippet enhver, der har registreret et internet-domænenavn  

 eller som bruger internettet eller i øvrigt har en interesse i internettets  

 udvikling.
Rent praktisk dækker betegnelsen alle organisationer med interesse  

 for området.
Det danske internet-samfund er ikke en fast størrelse, men er  

 dynamisk og kan udvikle sig over tid.
Det følger af DIFOs nuværende  

 vedtægter,  

 at enhver kontingentbaseret forening, brancheorganisation eller anden  

 institution, som repræsenterer en væsentlig andel af leverandører,  

 professionelle eller private brugere, og som har interesse i aktivt at  

 medvirke  

 til opfyldelse af DIFOs formål, kan blive medlem af DIFO, og at disse  

 tre  

 grupper skal være ligeligt repræsenteret i bestyrelsen.
I dag er følgende  

 medlem af DIFO: Advokatsamfundet, DANSK IT, Dansk Handel & Service, Dansk  

 Industri - ITEK, HTS Interesseorganisationen, FDIH (Foreningen for Dansk  

 Internet Handel), Finansrådet (Danske Pengeinstitutters Forening),  

 Forbrugerrådet, Horesta og IT-Brancheforeningen.
Om det også i fremtiden er  

 disse organisationer, flere eller færre, der udgør det danske  

 internet-samfund,  

 må udviklingen på området vise.
Det forventes, at administrator har en  

 lignende  

 repræsentation.
 Hvem der nærmere har krav på at blive en del af  

 administrator samt hvordan den brede repræsentation i øvrigt sammensættes,  

 kan  

 eventuelt suppleres af minimumskrav i de regler, der fastsættes af  

 ministeren.  

 Loven hjemler således ikke en ret for enhver til at blive optaget som medlem  

 og  

 dermed heller ikke en pligt for administrator til at optage enhver.
Til stk. 2 Den foreslåede bestemmelse skal sikre, at administrator -  

 enten selv eller i kraft af sine underleverandører - har de rette  

 kvalifikationer til at kunne varetage administrationen.
Faglige ressourcer  

 dækker blandt andet over menneskelige, tekniske og juridiske ressourcer.
Det  

 vil kunne indgå som minimumskrav i de regler, der fastsættes af ministeren,  

 at  

 administrator skal have et nærmere fastlagt niveau af faglig ekspertise.  

 Samtidig skal bestemmelsen sikre, at administrator er økonomisk robust til at  

 klare opgaven og således har en vis form for økonomisk ballast.
Det vil  

 endvidere kunne anvendes som et evalueringskriterium, hvem der bedst lever op  

 til kravet om disse faglige og økonomiske ressourcer ved at tilbyde  

 yderligere.
Til stk. 3 Bestemmelsen fastslår, at administrator ikke må drive anden  

 virksomhed, end hvad der knytter sig til virket med at drive administration  

 efter loven. 1. pkt. skal være med til at sikre princippet om non-profit, der  

 fremgår af 2. pkt.
Det sikres hermed, at der ikke kan ske krydssubsidiering  

 med  

 andre aktiviteter eller dele af virksomheden, ligesom der ikke er behov for  

 at  

 anvende ressourcer på regnskabsmæssig opsplitning og på at føre tilsyn med,  

 om  

 der foregår en sådan krydssubsidiering.
Det foreslåede skal endvidere ses i  

 lyset af, at ministerens godkendelse af administrators vedtægter i medfør af  

 stk. 11, alene kan omfatte virksomhed i henhold til loven.
Bestemmelsen  

 hindrer ikke den kreds, der står bag administrator, i at gå sammen om andre  

 aktiviteter i en anden organisation, institution eller selskab.
Bestemmelsen  

 hindrer heller ikke, at en virksomheds datterselskab varetager  

 administrationen.
2. pkt. viderefører målsætningen om et omkostningsbaseret  

 administrationssystem og fastslår princippet om non-profit, der allerede  

 gælder  

 for administrator af .dk i dag.
Administrators drift og udbud af  

 tjenesteydelser  

 skal være baseret på omkostningsdækning og rimelig pris.
Gebyropkrævningen  

 skal  

 være omkostningsbaseret og ske på et objektivt, gennemsigtigt og  

 ikke-diskriminerende grundlag.
Dette betyder, at administrator alene kan  

 opkræve  

 gebyrer for administrationen, der samlet set dækker omkostningerne på længere  

 sigt. Økonomien på længere sigt skal være rimelig, ligesom administrator må  

 have kapital til at sikre den fremtidige drift, herunder til retssager mv.  

 Der  

 skal således være plads til fleksibilitet og udvikling.
Omkostningsbaseret  

 drift udelukker ikke, at administrator kan have et overskud og egenkapital.  

 Non-profit forhindrer en egentlig forrentning af indskudt kapital men vil  

 ikke  

 være til hinder for en inflationssikring for eksempel i form af forrentning  

 med  

 Nationalbankens diskonto af en egenkapital, der trækkes ud af  

 likvidationsbeløbet  

 jf. § 18. Princippet om non-profit hindrer ikke udlicitering af opgaver  

 og  

 køb af tjenester.
Administrator skal have mulighed for en fornuftig  

 konsolidering med henblik på at kunne varetage opgaven i den periode, hvor  

 administrator er tildelt opgaven til at varetage administrationen.
Det  

 afgørende er, at administrator sikrer gennemsigtighed om udgifter samt ikke  

 udøver anden virksomhed udover de opgaver, som er relateret til  

 administrationen, herunder den tekniske drift.
Administrators virksomhed skal  

 være et lukket system, hvorfra der ikke udføres penge til eksempelvis ejerne  

 eller medlemskredsen.
 Bestemmelsens målsætning om et omkostningsbaseret  

 administrationssystem skal samtidig sammenholdes med ønsket om god service og  

 høj kvalitet.
Til stk. 4 I stk. 4 er angivet øvrige overordnede krav til  

 administrators virksomhed.
I kravet i nr. 1 om, at administrator skal fremme  

 udviklingen i internet-samfundet ligger blandt andet, at administrator skal  

 følge udviklingen på området, herunder den internationale udvikling, blandt  

 andet hvad der foregår i CENTR, RIPE og ICANN m.fl.
Administrator skal til  

 enhver tid iagttage de internationale vedtagelser, som Danmark har tilsluttet  

 sig på området.
 At administrator skal udvise omkostningsbevidsthed i sine  

 dispositioner, som det fremgår af nr. 2, medfører, at administrator ikke  

 foretager økonomiske dispositioner ud over, hvad der er normalt og rimeligt.  

 Administrator  

 skal således ud over at opfylde kravet om, at virksomheden ikke må udøves med  

 gevinst for øje, udføre sin virksomhed på en måde, så omkostningsniveauet  

 svarer til, hvad man måtte forvente af en konkurrenceudsat virksomhed eller  

 det  

 offentlige.
 Bestemmelsen indebærer også, at kontrakter med  

 organisationer, selskaber mv., der er interesseforbundne med administrator,  

 herunder et eventuelt moderselskab, skal indgås på markedsvilkår.
Til stk. 5 Det fremgår, at administrator, som tilfældet er for den  

 hidtidige administrator af .dk, skal udfærdige vedtægter.
Vedtægterne vil  

 medvirke til at skabe gennemsigtighed om administrators virke, herunder ikke  

 mindst nye organisationers mulighed for at blive en del af administrator.
Det  

 foreslås, at vedtægterne godkendes af ministeren for videnskab, teknologi og  

 udvikling, jf. stk. 11.
Vedtægterne skal blandt andet indeholde regler for  

 anvendelse af likvidationsbeløbet, som i medfør af § 18, stk. 4,  

 skal  

 fordeles til formål, der tilgodeser det danske internet-samfund.
Vedtægterne  

 vedrørende likvidationsbeløbet skal indeholde en angivelse af den potentielle  

 modtagerkreds, der kunne tænkes at være omfattet af begrebet »det danske  

 internet-samfund« med henblik på, at administrators revisor i medfør af  

 § 18, stk. 5, kan erklære sig herom.
Det vil være en forudsætning  

 for  

 ministerens godkendelse af sådanne vedtægtsbestemmelser efter stk. 11,  

 at  

 de ikke kan ændres efter, at administrator måtte være ophørt med sin  

 virksomhed.
Herved sikres det, at et eventuelt likvidationsbeløb, jf.  

 § 18, altid vil kunne komme internet-samfundet til gode, selv om den  

 tidligere administrator ikke længere er omfattet af lovens øvrige  

 bestemmelser.
Til stk. 6 Formålet med årsberetningen er at underbygge princippet om  

 gennemsigtighed, hvilket kan ske gennem en offentliggørelse på hjemmesiden  

 efter stk. 7, eller på baggrund af fastsatte minimumskrav herom.
De  

 forhold,  

 der som et minimum skal redegøres for i årsberetningen, kan opstilles via  

 minimumskrav.
Ved evaluering af indkomne tilbud vil der via opstillede  

 evalueringskriterier kunne blive lagt vægt på, hvordan årsberetningen  

 udfærdiges.
Der vil endvidere kunne blive lagt vægt på, at administrator  

 sammenligner sig med tilsvarende administratorer eller andre relevante  

 parter,  

 hvor administrator selv opstiller parametre, som der herudover årligt skal  

 redegøres for og foretages en sammenligning af.
Til stk. 7 For at sikre gennemsigtighed foreslås det, at dokumenter  

 mv., der har direkte betydning for nuværende og kommende registranter, skal  

 være offentligt tilgængeligt på administrators hjemmeside.
Herudover kan det eksempelvis fastsættes som minimumskrav i  

 de regler, der fastsættes af ministeren, at administrator skal sikre en  

 gennemsigtighed, der svarer til principperne i forvaltningsloven.
Herudover  

 kan  

 det som evalueringskriterium fastsættes, at det tillægges betydning ved  

 evalueringen, hvis administrator vil gøre mere for at sikre offentlighed i  

 form  

 af at forpligte sig til yderligere offentliggørelser og åbenhed, eksempelvis  

 på  

 sin hjemmeside.
Til stk. 8 Med stk. 7 og 8 sikres det, at øvrige, herunder  

 enkeltpersoner, med interesse for internet-samfundets udvikling vil kunne  

 følge  

 og præge organisationens virke via de gennemsigtige procedurer og brede  

 høringer.
 Gennem offentlige høringer og åbenhed kan borgere,  

 registranter, pressen, myndigheder m.fl. følge med i processerne og  

 udviklingen  

 i administrationen og på denne baggrund komme med indspil til administrator.
Til stk. 9 og 10 Forslaget stiller krav om, at administrator for hvert  

 regnskabsår skal udarbejde en årsrapport, der i det mindste følger  

 årsregnskabslovens bestemmelser for virksomheder i den såkaldte  

 regnskabsklasse  

 B, der omfatter små virksomheder.
Forslaget stiller alene krav om at følge årsregnskabslovens  

 bestemmelser for udarbejdelse af årsrapporten  dvs. lovens regler for  

 indregning og måling, noteoplysninger, ledelsesberetning m.v.
Med forslaget  

 bliver administrator derimod ikke omfattet af årsregnskabslovens bestemmelser  

 om blandt andet indsendelse til og offentliggørelse i Erhvervs- og  

 Selskabsstyrelsen.
Er administrator direkte omfattet af Årsregnskabslovens  

 bestemmelser herom, vil disse dog naturligvis fortsat være gældende.
Med forslaget stilles der desuden krav om at lade  

 årsrapporten revidere i overensstemmelse med årsregnskabsloven.
Revisionen  

 skal  

 foretages af en statsautoriseret eller registreret revisor, jf.  

 Årsregnskabslovens § 135, stk. 1.
 Årsrapporten skal være modtaget i IT- og Telestyrelsen  

 senest 5 måneder efter regnskabsårets afslutning.
 Indsendelsen af årsrapporten til IT- og Telestyrelsen  

 indebærer blandt andet, at rigsrevisor har adgang til gennemgang heraf i  

 medfør  

 af § 6, jf. § 4 i lov om revisionen af statens regnskaber m.m.,  

 samt  

 til at rapportere herom til statsrevisorerne.
IT- og Telestyrelsen skal føre tilsyn med, at årsrapporten  

 er modtaget af IT- og Telestyrelsen senest 5 måneder efter regnskabsårets  

 afslutning.
IT- og Telestyrelsen påser, at årsrapporten er dækkende, men i  

 øvrigt vil oplysningerne i årsrapporten kunne indgå i IT- og Telestyrelsens  

 tilsyn med overholdelsen af andre bestemmelser, for eksempel kravet i  

 § 6,  

 stk. 3, om non-profit.
IT- og Telestyrelsen kan udlevere årsrapporten  

 til  

 enhver, som anmoder herom.
Til stk. 11 Det foreslås, at administrators vedtægter skal godkendes af  

 ministeren for videnskab, teknologi og udvikling.
Herved sikres det, at den  

 vedtægt, der ligger til grund for administrators virke, er i overensstemmelse  

 med lovens formål.
Ministerens godkendelse kan gives med forbehold om, at  

 vilkår mv. overholdes.
Efterfølgende vedtægtsændringer vil, som de  

 oprindelige  

 vedtægter, også skulle godkendes af ministeren for videnskab, teknologi og  

 udvikling.
Bestemmelsen svarer til, hvad der var gældende i det oprindelige  

 stiftelsesdokument for den selvejende institution Dansk Internet Forum  

 (DIFO),  

 som blev indgået mellem internet-branchen og Forskningsministeriet i 1999.
Til § 7 Det bemærkes, at domæneudvalget havde lagt op til en  

 bestemmelse om sikkerhedsforanstaltninger i udvalgets forslag til lov.
Den  

 foreslåede bestemmelse mindede om persondatalovens § 41, stk. 3,  

 uden  

 dog at være helt identisk med denne regel.
Samtidig var det udvalgets  

 hensigt,  

 at IT- og Telestyrelsen skulle føre tilsyn med denne regel.
Datatilsynet har  

 i  

 forbindelse med høring over udvalgets lovforslag henledt opmærksomheden på  

 det  

 nærmest identiske indhold i persondatalovens § 41, stk. 3, og  

 Datatilsynet vil i den forbindelse anse det for uhensigtsmæssigt med to  

 næsten  

 enslydende bestemmelser, idet dette vil kunne give anledning til  

 fortolkningstvivl.
Hertil kommer, at Datatilsynet allerede i dag fører tilsyn  

 på området omkring sikkerhedsforanstaltninger, og at Datatilsynet på denne  

 baggrund har stor ekspertise i at varetage opgaven.
Umiddelbart vil det være  

 uhensigtsmæssigt med to parallelle tilsyn, der skal varetages af hver sin  

 myndighed, såfremt der ikke ligger vægtige grunde bag.
 Udvalgets bagvedliggende grunde for indførslen af  

 bestemmelsen har netop været at indsætte en bestemmelse, der var mere eller  

 mindre identisk med bestemmelsen i persondatalovens § 41, stk. 3.  

 Udvalget ønskede således et regelsæt, hvorefter tilsvarende regler som i  

 persondatalovens sikkerhedsregler skulle finde anvendelse.
 Som følge heraf findes persondatalovens sikkerhedsregler,  

 herunder særligt lovens § 41, stk. 3, at skulle finde anvendelse i  

 samspil med de øvrige regler i persondataloven.
 Det bemærkes, at Datatilsynet og IT- og Telestyrelsen vil  

 samarbejde på dette område, såfremt der er relevante berøringsflader.
 Det skal ydermere bemærkes, at der ikke hermed er lagt op  

 til en lempelse af det generelle krav om sikkerhed  herunder  

 driftsikkerheden.
Til stk. 1 Lovens overordnede formål er blandt andet at tilvejebringe  

 sikkerhed om internet-domæner.
For at registranter og øvrige brugere af  

 internettet kan have tillid til internet-domæne-systemet og registreringen,  

 skal administrator sørge for, at driften og forbindelsen er af høj kvalitet.  

 Administrator skal derfor sikre en stabil, sikker og uafbrudt drift af og  

 forbindelse  

 til navneserverne for det eller de internet-domænenavne, der er omfattet af  

 administrators administration.
I teknisk henseende indebærer dette, at der  

 etableres en sikker forbindelse baseret på TCP/IP-protokollen mellem de af  

 administrators navneservere, som annonceres af systemet af rodservere, og  

 internettet.
 At sikre forbindelsen betyder, at der skal være en stabil,  

 sikker og uafbrudt forbindelse med den kvalitet, der kendes i  

 internet-samfundet, hvor det ikke vil være muligt at sikre en konstant 100%  

 dækkende forbindelse.
Bestemmelsen indebærer, at administrator til enhver tid og  

 i videst mulige omfang følger de tekniske standarder og procedurer, der er  

 eller måtte blive vedtaget på internationalt niveau i de toneangivende  

 forsamlinger.  

 Det kan ikke på forhånd fastslås, hvilke forsamlinger der i så henseende vil  

 være toneangivende.
For tiden foregår en væsentlig del af dette arbejde i  

 ICANN, Internet Assigned Numbers Authorithy (IANA), Governmental Advisory  

 Committee (GAC), DNS Root Server System Advisory Committee (RSSAC) og The  

 Internet Engineering Taskforce (IETF).
 I tilfælde af ekstraordinære omstændigheder, skal  

 administrator have et beredskab, der sikrer varetagelse og videreførelse af  

 administrationen, men også en mulighed for at udelukke fra brug.
Det vil som minimumskrav kunne fastsættes, at tilbudsgiver  

 i sit tilbud beskriver, hvorledes denne vil indrette sig i tilfælde af  

 ekstraordinære omstændigheder.
Hertil kommer, at der ved evaluering af  

 indkomne  

 tilbud vil kunne blive lagt vægt på den bedste beskrivelse af en håndtering  

 af  

 en sådan situation.
 Herudover vil der i medfør af anden lovgivning kunne  

 stilles andre beredskabsmæssige krav.
Til stk. 2 Stk. 2 pålægger administrator at oprette, vedligeholde  

 og sikre integriteten af en database, som indeholder relevante oplysninger om  

 de enkelte sub-domæner på niveauet umiddelbart under det eller de  

 internet-domæner, der er omfattet af administrators administration.
Som  

 relevante oplysninger anses som minimum oplysninger om registrantens  

 identitet  

 samt oplysninger, der er i stand til at identificere registrantens  

 navneserver.  

 I praksis vil det blive krævet, at der til hvert internet-domænenavn som  

 minimum skal være tilknyttet oplysninger, der er egnet til at identificere  

 mindst to autoritative navneservere for internet-domænenavnet.
Derudover skal  

 navnedatabasen indeholde oplysninger om navn, fysisk postadresse og  

 e-postadresse for de juridiske og fysiske personer, der i relation til hvert  

 enkelt internet-domænenavn optræder i rollerne som henholdsvis registrant,  

 fuldmægtig og betaler.
Det bemærkes, at en og samme person godt kan udfylde  

 flere roller, både for det enkelte internet-domænenavn, men også i  

 forskellige  

 sammenhænge.
Til stk. 3 Det foreslås at pålægge administrator at oprette,  

 vedligeholde og sikre integriteten af og tilgangen til en navneserverdatabase  

 (primær navneserver) for det eller de internet-domæner, som er omfattet af  

 administrators administration.
Heri ligger, at administrator skal sikre, at  

 de  

 i stk. 2 omtalte internet-domænenavnes autoritative  

 navneserveroplysninger  

 til enhver tid er tilgængelige for opslag fra en vilkårlig anden navneserver,  

 som er tilknyttet internettet.
Administrator skal desuden sikre, at der findes et  

 tilstrækkeligt antal sekundære navneservere, der kan træde i funktion, hvis  

 den  

 primære navneserver er ude af drift.
Under almindelige driftsforhold vil man  

 forvente, at der findes mindst to sekundære navneservere, og at disse er  

 placeret på en måde, der indebærer, at et driftsstop, eksempelvis på grund af  

 et  

 Denial of Service attack  

 (DoS angreb), af den ene ikke også rammer den anden.
På denne måde opnås  

 endvidere en bedre  

 load-balancing  

 ved navneserveropslag, da de sekundære navneservere er tilgængelige hele  

 tiden,  

 og altså ikke kun ved nedbrud af den primære server, selv om det er deres  

 primære funktion.
Til stk. 4 For at sikre nødvendige sikkerhedseksemplarer af alle  

 registreringsdata, skal administrator sikre deponering af databasen hos  

 tredjepart.
Pligten for administrator indebærer tillige en  

 tabsbegrænsningspligt i forhold til registranter i tilfælde af diverse  

 nedbrud  

 mv.
Sikkerhedsfilerne skal indlæses på et ikke-redigerbart medie, som for  

 eksempel bånd eller CD-ROM.
Følgende filer skal arkiveres 1)  

 internet-domænenavne (inklusive oversættelser af IDN-navne) med »handles«  

 (det  

 vil sige en tal- og bogstavkode (kundenummer) indeholdende oplysninger om  

 personers eller organisationers postadresser, telefonnumre og lignende),  

 oprettelsesdato  

 og udløbsdato, 2) ekspansion af »handles« og 3) internet-domænenavne med  

 navneservernavne, disses IP-numre og den ansvarliges »handle«.
 Bestemmelsen er med til at sikre, at de relevante  

 oplysninger er tilgængelige for en kommende administrator, jf. bemærkningerne  

 til § 17, stk. 2 og 4.
 Efter bestemmelsen skal administrator således dagligt sende  

 kopi af databaserne til deponeringsinstansen.
Til stk. 5 Efter den foreslåede stk. 5 skal administrator sende  

 kopi af deponeringsaftalen til IT- og Telestyrelsen.
Gennem IT- og  

 Telestyrelsens generelle tilsyn med loven, jf. § 23, påser IT- og  

 Telestyrelsen, at der er indgået en reel aftale med deponeringsinstansen.
IT-  

 og Telestyrelsen skal således ikke tage stilling til selve aftalens indhold.
Til § 8 Til stk. 1 Det foreslås, at administrator i harmoni med ICANNs WHOIS  

 bestemmelser skal oprette og opdatere en database, hvoraf registranternes  

 navn,  

 adresse og telefonnummer fremgår.
Databasen skal sikre, at identiteten på  

 registranterne kendes af administrator.
Samtidig skal databasen medvirke til,  

 at andre kan få oplyst, hvem der står bag et internet-domænenavn.
Databasen  

 skal således stilles til rådighed af administrator med henblik på at  

 assistere  

 brugerne i at finde informationer, der vedrører internet-domænenavne, jf.  

 stk. 2.
Administrator af .dk har også i dag en database, hvori det  

 er registreret, hvilken registrant, fuldmægtig og betalingsidentitet der er  

 knyttet  

 til det enkelte domænenavn.
Databasen er tilgængelig via DIFOs  

 hjemmeside.
 Til stk. 2.
 Det bemærkes, at domæneudvalget havde lagt op til en  

 bestemmelse, hvor registrantens navn altid skulle offentliggøres, mens  

 adresse  

 og telefonnummer kunne blændes efter anmodning, såfremt disse oplysninger var  

 undtaget fra offentlighed i henhold til anden lovgivning.
Udvalgets udgangspunkt for indførelsen af bestemmelsen har  

 været at skabe et højkvalitetsdomæne med så stor gennemsigtighed på området  

 som  

 muligt.
Enhver skulle kunne gøre sig bekendt med identiteten på en registrant  

 og dermed, hvem der stod bag et konkret internet-domænenavn.
Bestemmelsen  

 skulle blandt andet medvirke til at begrænse grove hjemmesider samt chikane  

 på  

 hjemmesider m.v., da registranterne som udgangspunkt ikke var anonyme.
Datatilsynet har i forbindelse med høringen over udvalgets  

 lovforslag henledt opmærksomheden på persondataloven samt de bagvedliggende  

 direktiver, hvorefter enhver, der optræder i et offentligt register, som  

 udgangspunkt skal have mulighed for at få blændet sit navn, adresse og  

 telefonnummer.
Persondataloven har til hensigt at beskytte borgere, der ikke  

 ønsker at få offentliggjort navn, adresse og telefonnummer, blandt andet af  

 hensyn til privatlivets fred.
 Det foreslås på den baggrund, at der skal være mulighed  

 for, at registranter, i overensstemmelse med persondatalovens regler herom,  

 kan  

 få blændet sine oplysninger om navn, adresse og telefonnummer i databasen ved  

 at anmode administrator om dette.
Forslaget følger de almindelige regler efter  

 persondataloven, hvorefter der ikke er en regel om, at almindelige  

 ikke-følsomme oplysninger, herunder oplysninger om navn, adresse,  

 telefonnummer  

 og e-postadresse, generelt er undtaget fra offentliggørelse.
En undtagelse  

 kræver aktiv handling af den pågældende.
 Persondataloven indeholder forskellige regler for, hvornår  

 registrering, videregivelse og anden behandling af ikke-følsomme oplysninger,  

 såsom navn, adresse og telefonnummer må ske.
Det indgår således i forslaget, at oplysninger, der ikke er  

 offentligt tilgængelige, i konkrete tilfælde kan videregives.
Efter  

 persondataloven kræver dette en konkret stillingtagen til, om oplysningerne  

 kan  

 videregives i særlige tilfælde, hvor der anmodes herom.
I disse tilfælde vil  

 der skulle foretages en vurdering af forholdet mellem registrantens  

 interesser  

 og de interesser, der ønskes forfulgt.
Afvejningen skal ske i medfør af  

 persondatalovens  

 § 6, stk. 1, nr. 7.
 Datatilsynet har tilkendegivet, at interesseafvejningen ved  

 myndighedsforespørgsler samt forespørgsler fra klagenævnet i de fleste  

 tilfælde  

 medfører, at oplysningerne skal videregives, særligt i de tilfælde, hvor der  

 foreligger bevis eller mistanke om krænkelser eller lovovertrædelser.  

 Datatilsynet har endvidere henvist til persondatalovens § 6,  

 stk. 1,  

 nr. 3, hvorefter personoplysninger endvidere skal udleveres, når der  

 foreligger  

 en retlig forpligtelse, hvilket blandt andet kan være tilfældet ved en  

 retskendelse.
Til § 9 Til stk. 1 Administrator har ansvaret for varetagelse af den daglige  

 administration, herunder den tekniske drift af det eller de tildelte  

 internet-domæner.
Administrator kan vælge selv at stå for den daglige  

 administration af det eller de tildelte internet-domæner eller lade opgaven  

 varetage af andre.
Hvis administrator har overladt administrationen eller  

 dele  

 heraf til en anden virksomhed, stilles der ikke i medfør af lovforslaget krav  

 om, at det er samme virksomhed, der fungerer i hele udpegningsperioden.
Den foreslåede bestemmelse fastslår, at hele eller dele af  

 administrationen kan overlades til en tredjepart.
Heri ligger, at  

 administrator  

 har ansvaret for den daglige administration, jf. bemærkningerne til § 4,  

 der nærmere beskriver, hvad der ligger i begrebet administrationen.
Som i dag  

 vil det være muligt at lade administrator selv stå for hele administrationen  

 eller udlicitere hele eller dele af administrationen.
Til stk. 2 Stk. 2 stiller krav om, at hvis administrationen helt  

 eller delvist udliciteres, skal administrationen varetages i overensstemmelse  

 med lovens regler og forretningsbetingelser og vilkår fastsat i medfør heraf.  

 Det slås samtidigt fast, at det er administrator, der bærer ansvaret herfor.
Til § 10 Registrering af internet-domænenavne hører som udgangspunkt  

 under administrators virke.  

 Administrator  

 kan efter bestemmelsen overlade dele af registreringsprocessen, herunder  

 formidling af ansøgninger og ændringer på vegne af ansøgere og registranter,  

 til registratorer.
Bestemmelsen sigter på at åbne mulighed for at videreføre  

 forholdene, som de, for så vidt angår administrationen af .dk, er i dag.
Stk. 2 sikrer gennemsigtighed og dermed mulighed for  

 registranter til at vælge, hvilken registrator der skal forestå  

 registreringen  

 på vegne af registranten.
Bestemmelsen er med til at opretholde konkurrencen  

 mellem eventuelle registratorer.
Med stk. 3 foreslås det, at administrator får hjemmel  

 til at fastsætte de nærmere forretningsbetingelser og vilkår for  

 registratorerne.
Bestemmelsen viderefører forholdene, som de, for så vidt  

 angår  

 administrationen af .dk, er i dag.
Til § 11 Til stk. 1 Bestemmelsen understøtter selvreguleringssystemet og  

 viderefører i vidt omfang det nuværende system, hvor administrator fastsætter  

 en række forhold, der har betydning for registranter.
Administrator vil  

 eksempelvis  

 kunne fastsætte forretningsbetingelser eller vilkår om registrering,  

 ibrugtagning, suspension, overdragelse og inddragelse.
Det følger af  

 DIFOs  

 nuværende regelsæt, at administrator fastsætter regler om blandt andet  

 tildeling, registrering, brug, forlængelse, sletning, suspendering,  

 redelegering, ændring, ophævelse af aftaleforhold, brugerens opsigelse,  

 inddragelse, overdragelse, administration af venteliste, ansvarsfraskrivelse,  

 sikring af navneserver, opkrævning af gebyr og regler for klagenævnet.
 Administrator vil endvidere som en del af den  

 politikskabende virksomhed kunne udforme generelle retningslinjer for god  

 skik.
Det forhold, at der i § 12 specifikt er nævnt to  

 forhold (god skik og forbud mod warehousing) i loven samt, at der i denne  

 bestemmelses stk. 2 er nævnt tre eksempler, der retter sig mod  

 registranter og kan siges at have en indgribende karakter, begrænser ikke  

 administrators frihed til i medfør af stk. 1 at fastsætte yderligere  

 eller  

 lignende indgribende forretningsbetingelser eller vilkår, som administrator  

 måtte finde er relevante.
Ligeledes vil administrator i medfør af stk. 1  

 kunne udvide eller fastsætte nærmere detaljerede forretningsbetingelser om  

 eksempelvis overdragelse.
Administrator vil i sin udformning af disse  

 forretningsbetingelser og vilkår skulle sørge for, at der er proportionalitet  

 i  

 forhold til formålet.
Forretningsbetingelser og vilkår skal fastsættes på en  

 objektiv måde, således at der ikke sker diskrimination af enkelte eller  

 grupper  

 af registranter.
Til stk. 2 For at tydeliggøre, at administrator kan regulere visse  

 forhold, der for registranten kan synes at have en indgribende karakter,  

 foreslås det i stk. 2, at hjemlen i stk. 1 blandt andet kan omfatte  

 fastsættelse af regler om brugspligt, anvendelse og inddragelse.
Stk. 1  

 fastslår således, at administrator skal fastsætte regler, mens der i  

 stk. 2 er givet eksempler på forhold, som administrator kan vælge at  

 fastsætte, hvis administrator finder behov for det.
Til stk. 2, nr. 1 Administrator kan eksempelvis fastsætte  

 forretningsbetingelser og vilkår om brugspligt.
Indførelse af en brugspligt  

 kan  

 medføre, at alle registranter får pligt til at bruge internet-domænenavne  

 aktivt i modsætning til i dag, hvor der ikke er krav om aktiv brug af  

 internet-domænenavne.
Hvis administrator på et tidspunkt indfører en brugspligt,  

 vil det være op til administrator at tage stilling til, hvilke former for  

 brug  

 der anses for at være kvalificeret, herunder om det alene er decideret  

 chikane,  

 der skal rammes, eller om der skal stilles krav om, at registranter reelt  

 skal  

 bruge deres internet-domænenavne.
I den forbindelse vil administrator skulle  

 tage stilling til, hvad der forstås ved reel brug, og eventuelt, hvornår et  

 internet-domænenavn skal være taget i brug.
Administrator kan eksempelvis  

 fastsætte, at et internet-domænenavn skal tages i brug indenfor en nærmere  

 fastsat periode.
I varemærkeloven er indført en brugspligt, hvorefter  

 varemærker skal tages i brug inden 5 år.
Spørgsmålet om, hvorvidt der er tale  

 om brug, afgøres ud fra en vurdering af, om der er gjort reel brug.
Et sådant  

 krav indebærer, at det ikke er enhver anvendelse, som er tilstrækkelig til at  

 konstituere brug.
Reglen i varemærkeloven vil i forhold til  

 internet-domænenavne kunne give anledning til betydelig tvivl.
Reel brug i forhold til internet-domænenavne bør  

 sandsynligvis ikke omfatte den blotte oprettelse af en hjemmeside, især ikke  

 i  

 form af en eksempelvis »this site is hosted by ...« eller »under  

 udarbejdelse«.  

 Vanskeligere er internet-domænenavne, som blot anvendes til at pege på andre  

 hjemmesider.  

 Nogle er registreret for at forhindre typosquatting (det at registrere et  

 internet-domænenavn, der ligger tæt op ad stavningen af et velkendt varemærke  

 eller internet-domænenavn, for på en eller anden vis at udnytte folk, der får  

 stavet det velkendte navn forkert) og uskyldig fejlstavning - f.eks.  

 Carslberg.dk, udover Carlsberg.dk.
Sådanne registreringer kan udmærket være  

 udtryk for reel brug, men spørgsmålet må vurderes konkret af klagenævnet.
Til stk. 2, nr. 2 Administrator kan som et andet eksempel fastsætte  

 forretningsbetingelser om retten til at anvende internet-domænenavne,  

 herunder  

 eksempelvis regler om gebyrer og forlængelse af retten til et  

 internet-domænenavn, opsigelsesadgang, brugerens opsigelse af retten til et  

 internet-domænenavn, overdragelse af retten til et internet-domænenavn,  

 redelegering, administrative ændringer, offentliggørelse af oplysninger,  

 sikring af navneservice (venteliste, fremgangsmåde ved optagelse på  

 venteliste), fremgangsmåde ved udvidelse af det danske navnerum, og  

 ansvarsfraskrivelse.
Til stk. 2, nr. 3 Det foreslås, at administrator eksempelvis fastsætter  

 forretningsbetingelser om mulighed for administrators inddragelse af  

 internet-domænenavne, herunder i tilfælde af hæveadgang.
Ved inddragelse af internet-domænenavne må administrator  

 ikke udsætte registranter for forskelsbehandling eller anvende usaglige  

 kriterier.
Derfor bør regler om inddragelse være eksplicit afspejlet i  

 administrators regelsæt.
Som det er tilfældet i dag, får administrator mulighed for  

 at fastsætte forretningsbetingelser og vilkår, hvorefter inddragelse af  

 internet-domænenavne kan ske som følge af manglende overholdelse af  

 aftalevilkår  

 som en naturlig konsekvens af, at der er tale om et aftaleretligt forhold  

 mellem administrator og registranten.
Tilsvarende regler gælder ved manglende  

 betaling af nummerafgift eller frekvensafgift, hvor IT- og Telestyrelsen kan  

 tilbagekalde de tildelte numre eller frekvenstilladelser.
 Endvidere vil administrator eksempelvis kunne fastsætte  

 regler om, at et aftaleforhold skal kunne bringes til ophør ved inddragelse i  

 de tilfælde, hvor internet-domænenavnet anvendes i strid med god  

 domænenavnsskik  

 samt i tilfælde, hvor der er tale om hamstring alene med henblik på  

 efterfølgende videresalg eller udlejning med fortjeneste for øje, jf. den  

 foreslåede § 12.
Et aftaleforhold med registranten vil herudover, som alle  

 andre aftaler, i særlige tilfælde kunne ophæves på baggrund af afgørelser  

 truffet af domstolene eller ved voldgift.
Hertil kommer, at et aftaleforhold  

 naturligvis vil kunne bringes til ophør ved inddragelse, hvis anden  

 lovgivning  

 overtrædes, eller hvis tredjeparts rettigheder krænkes.
Hvis administrator fastsætter bestemmelse om inddragelse af  

 internet-domænenavne i almenhedens interesse, skal der foreligge væsentlige  

 grunde for at inddrage internet-domænenavne, som er taget i brug af en  

 registrant.
Samtidig skal en regel om inddragelse i almenhedens interesse  

 være  

 afspejlet i administrators regelsæt.
Hvis administrator på forhånd beslutter,  

 at en række internet-domænenavne ikke skal kunne registreres i almenhedens  

 interesse, kan administrator offentliggøre en liste over disse  

 internet-domænenavne for at skabe gennemsigtighed herom.
Til stk. 3 Bestemmelsen fastslår, at administrator træffer afgørelser  

 over for registranter efter de forretningsbetingelser og vilkår, som  

 administrator fastsætter i medfør af stk. 1. Disse afgørelser vil kunne  

 indbringes for klagenævnet, jf. § 15, stk. 1, nr. 3.
 Heri ligger ikke, at administrator på forhånd skal påse, at  

 alle bestemmelser i de gældende forretningsbetingelser og vilkår overholdes.  

 Det er tværtimod fortsat et bærende princip i den foreslåede ordning, at  

 internet-domænenavne  

 kan registreres uden forudgående individuel prøvelse eller godkendelse hos  

 administrator.
En række forretningsbetingelser og vilkår vedrørende  

 betaling, konsekvenser af manglende betaling mv. vil imidlertid blive  

 håndhævet  

 af administrator.
Det samme gælder en række forretningsbetingelser og vilkår,  

 hvor overholdelsen kan sikres gennem den nærmere udformning af selve den  

 automatiske online-registrering af internet-domænenavne i form af en teknisk  

 blokering af muligheden for at oprette den pågældende type  

 internet-domænenavne.
Til stk. 4 En eventuel indførelse af brugspligt for  

 internet-domænenavne vil forudsætte en vis aktivitet for den enkelte  

 registrant  

 eksempelvis i form af iværksættelse af den konkret krævede brug og  

 udarbejdelse  

 af hjemmesider eller lignende alt afhængigt af, hvad internet-domænenavnet  

 skal  

 bruges til.
For at sikre at registranter, der allerede har registret et  

 internet-domænenavn, har mulighed for at foretage de relevante  

 foranstaltninger  

 til iværksættelse af den form for brug, der kræves efter administrators  

 forretningsbetingelser, foreslås det, at administrators indførelse af  

 brugspligt  

 tidligst kan træde i kraft 5 år efter, at administrator i sine  

 forretningsbetingelser  

 har indført en sådan brugspligt.
Fristen gælder for internet-domænenavne, der  

 var registreret ved forretningsbetingelsernes ikrafttræden.
Bestemmelsen  

 hindrer ikke, at en bestemmelse om brugspligt træder i kraft med kortere  

 varsel, hvis der er tale om en videreførsel af en bestemmelse med tilsvarende  

 indhold, for eksempel fastsat af en tidligere administrator.
Til § 12 Til stk. 1 Bestemmelsen opstiller en almindelig pligt for registranter  

 af internet-domænenavne til at optræde i overensstemmelse med god skik på  

 området for internet-domænenavne.
Bestemmelsen er en generalklausul (en retlig standard). Ved  

 at knytte en lovregulering til en retlig standard vil et retsområde udvikle  

 sig  

 gennem enkeltsager, der efterhånden danner en praksis, hvori de værdier, der  

 anses for væsentlige på det pågældende område, reflekteres.
Derfor anvendes  

 retlige standarder typisk på områder, hvor der findes en kompetent instans,  

 der  

 kan udmønte denne praksis.
En tilsvarende bestemmelse er indført i  

 markedsføringslovens § 1 om god markedsføringsskik, hvor kravet blandt  

 andet udmøntes ved Forbrugerombudsmandens praksis, og i lov om behandling af  

 personoplysninger § 5, stk. 1, om god databehandlingsskik, hvor  

 kravet udmøntes af Datatilsynet.
Efter lovforslaget vil det først og fremmest blive det  

 klagenævn, der nedsættes i medfør af § 13 på området for  

 internet-domænenavne, der kommer til at udvikle praksis om god  

 domænenavnsskik.  

 Klagenævnets afgørelser kan prøves af de almindelige domstole, der dermed  

 også  

 vil udmønte kravet, i det omfang domstolene vælger at gå ind i klagenævnets  

 skønsafvejning.
Derudover forudsættes det, at administrator i udøvelsen af  

 sin  

 politikskabende virksomhed, i det omfang administrator finder dette relevant,  

 fastsætter generelle retningslinjer om forhold, der ellers vil blive vurderet  

 af klagenævnet på grundlag af generalklausulen.
 Det er hensigten med en regel om god skik på området for  

 internet-domænenavne dels at give klagenævnet en klar lovhjemmel til at  

 træffe  

 afgørelser baseret på almindelige rimelighedsovervejelser i stedet for at  

 skulle  

 henvise til »almindelige retsgrundsætninger« mv., dels at tilvejebringe en  

 særlig retlig platform for den fremtidige retsudvikling.
 Med ordet registrant sigtes til den, der til enhver tid er  

 registreret som indehaver af internet-domænenavnet, uanset om den pågældende  

 selv har foretaget den første registrering eller har fået overdraget  

 internet-domænenavnet ved aftale, arv eller anden form for succession.  

 Endvidere vil den fysiske eller juridiske person, der står foran at skulle  

 registrere et internet-domænenavn gennem ansøgning, i visse tilfælde kunne  

 betragtes  

 som registrant i medfør af bestemmelsen.
Kravet om overholdelse af god domænenavnsskik gælder derfor  

 både registrering, ibrugtagning, markedsføring, overdragelse, anvendelse og  

 opgivelse af internet-domænenavne.
Det har således ikke været tilsigtet at  

 lægge nogen begrænsning i, hvilke hændelser omkring registrering og brug af  

 internet-domænenavne  

 der kan være underlagt pligt til at følge god domænenavnsskik.
De forhold,  

 der  

 indgår i god skik-vurderingen, kan ikke alene angå registreringsøjeblikket,  

 men  

 også ethvert senere tidspunkt, efter at internet-domænenavnet er registreret.  

 Ligeledes gælder bestemmelsen for enhver efterfølgende indehaver af et  

 internet-domænenavn.  

 Også den, der overtager et allerede registreret internet-domænenavn, vil  

 således skulle iagttage reglerne om god domænenavnsskik.
Den foreslåede bestemmelse håndhæves, som ovenfor nævnt, af  

 klagenævnet og domstolene, hvorimod bestemmelsen ikke giver administrator  

 hjemmel til at træffe konkrete afgørelser overfor registranter alene baseret  

 på  

 generalklausulen.
Administrators afgørelser over for de enkelte registranter  

 vil således i det hele skulle træffes på grundlag af de af administrator  

 fastsatte gældende forretningsbetingelser og vilkår.
De krav, administrator  

 herudover måtte ønske at rette mod enkelte registranter, må administrator  

 formulere som en påstand, der nedlægges overfor klagenævnet med registranten  

 som indklaget, jf. den foreslåede § 15. Som nævnt i bemærkningerne til  

 § 11, skal administrator ikke på forhånd påse, at bestemmelserne i de  

 gældende forretningsbetingelser og vilkår overholdes.
Bliver administrator  

 imidlertid opmærksom på, at forretningsbetingelser og vilkår er overtrådt,  

 kan  

 administrator enten håndtere sagen selv eller indbringe sagen for  

 klagenævnet.
Hvor generalklausulen i markedsføringslovens § 1 efter  

 sin ordlyd alene gælder for privat erhvervsvirksomhed og offentlig  

 virksomhed,  

 som kan sidestilles hermed, er det sigtet med den foreslåede bestemmelse, at  

 denne også kan gøres gældende over for personer og institutioner, der ikke  

 optræder som erhvervsdrivende, f.eks. privatpersoner, foreninger, offentlige  

 myndigheder, institutioner mv.
I denne henseende tjener den foreslåede  

 generalklausul således til at supplere og klargøre det eksisterende  

 hjemmelsgrundlag gennem tilvejebringelsen af en udtrykkelig lovhjemmel.
Inden for det erhvervsmæssige område, dvs. området for  

 markedsføringslovens § 1, vil den nye generalklausul for fremtiden  

 skulle  

 anvendes frem for markedsføringslovens § 1, jf. det almindelige princip  

 om, at den specielle regel går forud for den generelle regel.
Her er der  

 således tilsigtet en »udskiftning« af hjemmelsgrundlaget.
Det understreges i  

 den forbindelse, at det ikke har været hensigten derved at opnå ændringer i  

 den  

 materielle retsstilling, således som denne har udviklet sig i den hidtidige  

 praksis på baggrund af markedsføringslovens § 1 primært fra Klagenævnet  

 for Domænenavne.
Introduktionen af en særregel om god skik på  

 internet-domænenavnsområdet har imidlertid også et mere offensivt sigte.
Den  

 foreslåede generalklausul vil således muliggøre en fremtidig retsudvikling,  

 som  

 i højere grad end den generelle bestemmelse i markedsføringslovens § 1,  

 vil gøre det muligt for klagenævn og domstole mv. at inddrage de særlige  

 hensyn, som internet-domænenavne giver anledning til, i den konkrete  

 retsanvendelse, jf. nedenfor, hvorved der efterhånden vil udvikle sig en  

 særlig  

 praksis om god skik på området for internet-domænenavne.
Bestemmelsen har  

 ingen  

 selvstændig betydning på områder, hvor anden lovgivning finder anvendelse,  

 herunder den kendetegnsretlige lovgivning i markedsføringslovens § 5,  

 varemærkeloven, personnavneloven og virksomhedslovene mv.
Det har således  

 ikke  

 været tilsigtet at indskrænke anvendelsen af denne anden lovgivning på disse  

 overlappende områder.
I den praktiske udmøntning af kravet om god skik vil man  

 ofte støde på en række modstående almene hensyn, som må afbalanceres overfor  

 hinanden.
Selv om en regel om god skik ofte vil være rettet mod private  

 registranter, er der ikke dermed foretaget en interesseafvejning til fordel  

 for  

 den private registrant.
Kommercielle og samfundsmæssige forhold kan i nogle  

 tilfælde veje tungere.
For det første spiller det en rolle, hvilken teknisk  

 funktion internet-domænenavne spiller for kommunikationen på internettet.  

 Under  

 et given første ordens internet-domæne vil der være et meget stort antal  

 mulige  

 navne, som registranter kan tage i brug.
Da værdien af et internet-domænenavn  

 står og falder med navnets evne til at skabe associationer til en specifik  

 faktisk brug, vil der i virkelighedens verden kun være et begrænset antal  

 navne  

 med sigte på bestemte formål.
Dette kan også udtrykkes således, at der er  

 »knaphed«  

 på de pågældende internet-domænenavne.
Derfor vil der ofte kunne opstå et  

 interessemæssigt misforhold mellem den interesse, der på den ene side gør sig  

 gældende hos den, der har registreret et internet-domænenavn uden at tage  

 dette  

 i brug, og andre, der på grund af deres tilknytning til de værdier, det  

 pågældende internet-domænenavn signalerer, ønsker at få adgang til at benytte  

 det pågældende internet-domænenavn.
En regel om god skik kan benyttes til at  

 finde en passende balance, hvorefter værdifulde internet-domænenavne tages i  

 aktiv brug på en måde, der kommer internet-samfundet til gavn.
For det andet spiller det en rolle, hvorledes et  

 internet-domænenavn faktisk anvendes.
I diskussionen om den retlige  

 regulering  

 af internet-domænenavne sætter man undertiden lighedstegn mellem  

 internet-domænenavne og hjemmesider.
Det ligger da også klart, at nogle af de  

 mest værdifulde anvendelsesformer for internet-domænenavne netop er som  

 grundlag  

 for kommunikation via hjemmesider.
Internet-domænenavne kan dog også anvendes  

 til andre formål, f.eks. e-post og FTP-service.
En sådan anvendelse kan også  

 have en betydelig nytteværdi, men da e-post ofte sendes mellem parter, der  

 kender hinanden, medens kommunikation til og fra hjemmesider ofte sker mellem  

 parter, der ikke kender hinanden (og som derfor har behov for at kunne huske  

 det relevante kontaktpunkt), har en sådan anvendelse ofte en mindre økonomisk  

 værdi.
Det kan f.eks. opleves som uhensigtsmæssigt, at internet-domænenavne  

 med  

 almene betegnelser som f.eks. »industri.dk«, »udsalg.dk« og »bank.dk« ikke er  

 taget i en sådan praktisk brug, som deres signalværdi kunne indicere, men  

 reelt  

 fremstår som »sat til salg« af en privat virksomhed.
De forhold, der  

 begrunder,  

 at indehavere af sådanne værdifulde internet-domænenavne vælger ikke at  

 anvende  

 disse internet-domænenavne på en måde, der reflekterer navnenes reelle værdi,  

 kan efter omstændighederne indgå i en vurdering af, om de pågældende  

 registranter optræder i strid med god domænenavnsskik ved ikke at lade de  

 pågældende internet-domænenavne afstå på rimelige vilkår til parter, for hvem  

 det har større værdi at kunne tage disse navne i brug.
Som anført har det stor indflydelse på den retlige  

 vurdering af internet-domænenavne, hvorledes et internet-domænenavn rent  

 faktisk anvendes.
At dette moment spiller ind i den retlige vurdering,  

 fremgår  

 da også af praksis fra det eksisterende klagenævn på området, Klagenævnet for  

 Domænenavne.
Oversigtsmæssigt kan man sige, at omfanget og karakteren af den  

 faktiske brug i en vurdering af god domænenavnsskik både har en aktiv og en  

 passiv side.
Den aktive side drejer sig om, hvorvidt internet-domænenavnet  

 anvendes til legitime aktiviteter.
Den passive side skeler til, om  

 internet-domænenavnet overhovedet anvendes, eller om det på grund af sin  

 begrænsede anvendelse, f.eks. udelukkende til e-mail-kommunikation men uden  

 aktiv brug af web-funktionalitet, kun anvendes meget begrænset.
Et tredje hensyn udspringer af, at der ikke tidligere har  

 været nogen regel om god skik på området for internet-domæner i Danmark.
Den  

 historiske udvikling, navnlig hen imod slutningen af 1990erne, har  

 betydet, at  

 en række navne er blevet registreret på en i og for sig tilfældig måde, hvor  

 fordelingen af disse navne ikke er lagt frem som en samfundsbeslutning.
Denne  

 udvikling har været understøttet af, at selve navnestrukturen på internettet  

 ikke indebærer nogen sikkerhed for, at der bag et internet-domænenavn findes  

 en  

 given virksomhed.
Virksomheder, der har identiske varemærker inden for  

 forskellige vareklasser, vil derfor befinde sig i en nødvendig konkurrence om  

 det hertil hørende internet-domænenavn.
I en sådan navnekonkurrence kan der  

 aldrig skabes fuldstændig stringens mellem et kendetegn og et  

 internet-domænenavn.
Denne nødvendige mangel på stringens må reflekteres i en  

 tilsvarende rummelighed i, hvad der skal anses for god skik.
Et fjerde hensyn angår registrantens ret til at anvende  

 internet-domænenavne til at komme til orde med politiske synspunkter eller  

 forbrugerkritik.
Afskæres adgangen generelt til at registrere  

 internet-domænenavne, der indebærer henvisninger til virksomheder, politiske  

 partier eller politiske synspunkter under henvisning til, at en sådan  

 henvisning vil være upassende eller lignende, risikerer man at kunne lægge  

 alvorlige begrænsninger for udfoldelsen af den politiske debat i samfundet.
I en oversigt over de handlinger eller undladelser, der må  

 opfylde kravet til god domænenavnsskik, må disse modstående hensyn afvejes  

 mod  

 hinanden.
Resultatet af denne afvejning vil ikke stå fast over tid.
En række  

 faktorer, herunder den almindelige retsudvikling herhjemme samt udviklingen i  

 domænenavnspraksis uden for Danmark, kan navnlig føre til, at kravene til god  

 skik vil ændre sig.
 I det følgende er opstillet nogle scenarier, hvor det kunne  

 være relevant at gøre brug af reglen om god domænenavnsskik.
En første type af tilfælde angår konflikter, der angår  

 selve den måde, hvorpå et internet-domænenavn er taget i brug.
En sådan  

 vurdering  

 kan navnlig være relevant i relation til internet-domænenavne registreret før  

 1. juli 1999, hvor DIFO overtog ansvaret for administrationen af  

 internet-domænet .dk.
Har en registrant for eksempel opnået ret til et  

 internet-domænenavn under tilsidesættelse af de dagældende regler, kan dette  

 tale for, at en fortsat registrering af internet-domænenavnet i dag vil være  

 i  

 strid med god skik.
Også andre forhold forud for registreringen af et  

 internet-domænenavn, for eksempel kontakten mellem den person, der har  

 registreret et internet-domænenavn, og en tredjepart kan rumme forhold, der  

 kan  

 være i strid med god domænenavnsskik.
Det kan eksempelvis tænkes, at  

 registranten ved en retsstridig optræden har fået en anden potentiel  

 registrant  

 til at afstå fra registreringen af et internet-domænenavn eller til at afstå  

 navnet til en tredjepart med den virkning, at internet-domænenavnet nu er  

 registreret af en anden part til skade for den forsmåede part.
Ligeledes kan efterfølgende forhold inddrages i vurderingen  

 af god domænenavnsskik.
At efterfølgende forhold kan spille ind for den  

 retlige  

 vurdering af et forholds lødighed, er ikke ukendt i dansk ret.
Således  

 fremgår  

 det udtrykkeligt af aftalelovens § 36, stk. 2, at der i den  

 aftaleretlige ugyldighedsvurdering skal tages hensyn til forholdene ved  

 aftalens indgåelse, aftalens indhold og senere indtrufne omstændigheder.  

 Efterfølgende forhold kan eksempelvis angå den værdi, samfundet senere  

 tillægger bestemte typer af internet-domænenavne.
Bestemmelsen kan tænkes at finde anvendelse i relation til  

 internet-domænenavne, der indeholder sætninger eller ytringer, der kan virke  

 anstødelige, uden at der er tale om en kendetegnskonflikt.
Den afvejning, der  

 her må foretages, kan dog være vanskelig.
Visse internet-domænenavne er  

 registreret  

 med særdeles grove og anstødelige ord- og sætningskonstruktioner.
Kan brugen  

 af  

 sådanne ord mv. i sig selv medføre straf, vil opretholdelsen af  

 internet-domænenavnet som udgangspunkt være i strid med god skik-kravet.  

 Dette  

 kan for eksempel tænkes, hvis internet-domænenavnet rummer en udtalelse eller  

 anden meddelelse, ved hvilken en gruppe af personer trues, forhånes eller  

 nedværdiges på grund af race, hudfarve, nationale eller etniske oprindelse,  

 tro  

 eller seksuelle orientering, jf. straffelovens § 266b.
I andre tilfælde  

 kan internet-domænenavnet tænkes at rumme blufærdighedskrænkelser  

 (straffelovens § 232) eller blasfemi (straffelovens § 140). Ved at  

 afskære registrering af internet-domænenavne, der kan tænkes at realisere  

 sådanne lovovertrædelser, kan de kompetente instanser undgå at skulle gøre  

 disse spørgsmål til strafferetlige spørgsmål.
En variant af denne type af konflikter er sager, hvor  

 internet-domænenavne registreres for at udtale kritik over personer,  

 virksomheder eller institutioner.
Et eksempel herpå er internet-domænenavne,  

 der er registreret med henblik på chikane, de såkaldte »hadesider«, og hvor  

 ytringen ikke kan forbydes i medfør af andre lovregler om injurie og  

 lignende.  

 Her vil klagenævnet skulle foretage en konkret afvejning af de to parters  

 interesser og graden af chikane, som registranten påfører den anden part.  

 Nævnet har i nogle sager fundet, at indklagedes registrering og brug af  

 klagers  

 selskabsnavn som internet-domænenavn var udtryk for en chikanøs og illoyal  

 adfærd, som var retsstridig over for klageren, og at indklagede ikke havde en  

 loyal interesse i at anvende disse internet-domænenavne, hvori klagers navn  

 indgik som en dominerende bestanddel, til brug for en hjemmeside indeholdende  

 indklagedes livshistorie mv.
Registreringerne blev derfor antaget udelukkende  

 at være foretaget med henblik på at chikanere klageren, hvorfor den  

 foreliggende registrering var i strid med gældende dansk ret og skulle  

 slettes.
Som anført ovenfor vil reglen om god domænenavnsskik også  

 kunne anvendes overfor en privatperson og anden ikke-erhvervsdrivende under  

 omstændigheder, hvor den pågældende registrant har bragt sig i en  

 navnekonflikt  

 med en erhvervsdrivende.
I denne situation må klagenævnet foretage en  

 afvejning  

 af, om den potentielle registrant, der har indbragt sagen for klagenævnet,  

 har  

 en bedre ret end registranten.
 Til stk. 2.
Med stk. 2 foreslås indført et forbud mod at  

 registrere et eller typisk flere internet-domænenavne uden at have til  

 hensigt  

 selv at benytte disse, men alene for at sælge disse videre til personer,  

 virksomheder organisationer mv., der har for eksempel en særlig  

 driftsøkonomisk, personlig eller privat interesse i netop dette  

 internet-domænenavn.  

 Der vil typisk være tale om, at en sådan registrering er foretaget af  

 registranter,  

 der har forudset, at andre registranter vil kunne have en særlig interesse i  

 det pågældende internet-domænenavn, og at den pågældende har været hurtigst  

 til  

 at få registreret navnet.
Ofte anvendes begrebet »warehousing« om sådanne  

 registreringer.
Begrebet har imidlertid ikke noget sikkert anvendelsesområde  

 og  

 anvendes derfor også om registreringer, der ikke vil kunne rammes i medfør af  

 bestemmelsen.
Det foreslås, at bestemmelsen får et snævert  

 anvendelsesområde og alene finder anvendelse i tilfælde af, at registreringen  

 er sket for at sælge eller udleje internet-domænenavnet.
Internet-domænenavne  

 må således ikke registreres alene med henblik på videreoverdragelse, hvor  

 den,  

 der overdrager internet-domænenavnet (den tidligere registrant), får en  

 økonomisk  

 vinding, hvad enten videreoverdragelsen sker fuldstændigt eller delvis,  

 midlertidigt eller endeligt.
Det væsentlige er således, om formålet med  

 registreringen har været økonomisk vinding ved videreoverdragelse i en eller  

 anden forstand.
Hvis der udover en økonomisk gevinst har været andre  

 hensigter  

 bag registreringen af et internet-domænenavn, finder bestemmelsen ikke  

 anvendelse.
Det er således ikke hensigten med bestemmelsen at ramme en  

 registrant, der foretager en registrering som led i et fuldmagtsforhold.  

 Eksempelvis vil et reklamebureau, der til brug for en konkret opgave har  

 registreret et antal navne, som det er tanken at klienten skal overtage, ikke  

 være omfattet af forbudet.
Afgørende for, om bestemmelsen finder anvendelse,  

 vil være en konkret vurdering af fuldmagtsgivers forhold.
Det er ikke hensigten, at bestemmelsen skal ramme  

 registranter, der nok på registrerings- eller overdragelsestidspunktet havde  

 til hensigt at videresælge eller udleje, men som efterfølgende selv etablerer  

 en reel brug af internet-domænenavnet.
I en sådan situation vil registranten  

 eksempelvis kunne sælge internet-domænenavnet uden at være omfattet af  

 forbudet  

 i bestemmelsen.
Det er heller ikke hensigten, at bestemmelsen skal hindre  

 udlejning af underdomæner, som for eksempel .co.dk.
På dette punkt kan der  

 være  

 forskellige hensyn at tage under de forskellige internet-domæner, der  

 omfattes  

 af loven.
Spørgsmålet må derfor behandles i forretningsbetingelserne, jf.  

 bemærkningerne til § 11.
 Ligesom det gælder for stk. 1, vil heller ikke  

 stk. 2 alene kunne bringes i anvendelse overfor den optræden, der  

 udmønter  

 sig i registreringsøjeblikket, men ved enhver efterfølgende optræden.
Til § 13 Bestemmelsen beskriver nedsættelsen af et klagenævn for  

 internet-domæner, herunder udpegningen.
Samtidig foreskriver bestemmelsen,  

 hvem  

 der har pligt til at komme med forslag til kandidater i forbindelse hermed.
Til stk. 1 Det foreslås, at det er ministeren for videnskab, teknologi  

 og udvikling, der nedsætter og udpeger klagenævnet og dets medlemmer.
 Klagenævnets virke omfatter alle internet-domæner, der er  

 omfattet af loven, uanset om der udpeges en eller flere administratorer efter  

 § 4, stk. 3.
 Det slås fast i stk. 1, at ministeren nedsætter et  

 klagenævn, der er uafhængigt af såvel ministeren som af administrator.
Klagenævnet, der afløser det hidtidige private klagenævn,  

 Klagenævnet for Domænenavne, forventes at udfylde den samme rolle som  

 Klagenævnet for Domænenavne.
Der er imidlertid tale om et offentlig retligt  

 klagenævn, da klagenævnet oprettes ved lov, da medlemmerne udpeges af  

 ministeren for videnskab, teknologi og udvikling, og da ministeren godkender  

 reglerne for nævnet, jf. § 14, stk. 3.
Til stk. 2 I stk. 2 understreges det, at klagenævnet finansieres  

 af administrator.
Hvis der i henhold til loven udpeges flere administratorer,  

 skal disse sørge for at afholde klagenævnets udgifter samt bistå klagenævnet  

 med sekretariatsbistand.
Det forudsættes, at ministeren i medfør af § 4,  

 stk. 2, jf. nr. 10, fastsætter den nærmere indbyrdes fordeling, mens  

 oprettelse af et sekretariat og sekretariatets virke forventes at ske efter  

 aftale administratorerne imellem.
Til stk. 3 og 4 I stk. 3 og 4 er det slået fast, at ministerens  

 udpegning af medlemmer vil ske efter høring af klagenævnet og de relevante  

 organisationer.  

 Der er således ikke tale om en indstillingsret.
For så vidt angår ministerens  

 udpegning af klagenævnets formand, henvises til bemærkningerne til  

 stk. 6.  

 Ved første udpegning vil det nuværende klagenævn  Klagenævnet for  

 Domænenavne  

  blive hørt.
Herefter vil det til enhver tid siddende klagenævn blive  

 hørt.
Klagenævnet for Domænenavne besidder i dag kompetencer  

 inden for navne- og varemærkeretten.
Med den foreslåede formulering kan de  

 kompetencer, som Klagenævnet for Domænenavne har i dag, videreføres.  

 Umiddelbart forventes disse kompetencer fortsat at være relevante i  

 forbindelse  

 med ministerens udpegning af klagenævnet første gang.
Det er ikke sikkert, at  

 udviklingen medfører, at det netop er disse kompetencer, der fremover er de  

 relevante.
Det afgørende er, at den relevante teoretiske og praktiske  

 juridiske  

 sagkundskab er repræsenteret i klagenævnet.
Nævnet består fast af 3 medlemmer og suppleres af  

 yderligere 2 medlemmer ved behandling af sager, der vedrører  

 ikke-kommercielle  

 brugere.
Det foreslås endvidere, at alle 5 medlemmer af klagenævnet deltager  

 ved behandling af sager af principiel betydning samt, at det er formanden,  

 der  

 afgør, om der er tale om en sag af principiel betydning.
Bestemmelsen skal  

 sikre, at den praksis, der udvikles, er udviklet under deltagelse af og  

 hensyntagen til alle relevante parter repræsenteret i nævnet.
Eksempelvis er  

 det hensigtsmæssigt, hvis repræsentanterne med erhvervsmæssig og  

 forbrugermæssig sagkundskab også deltager i sager af en vis betydning  

 vedrørende god skik, selv om den konkrete sag omhandler andre end  

 ikke-kommercielle brugere.
Til stk. 5 Det foreslås, at de enkelte medlemmer af klagenævnet  

 beskikkes for en nærmere fastsat periode.
Herved sikres mulighed for en vis  

 udskiftning i klagenævnets medlemmer.
Perioden foreslås fastsat til 4 år, som  

 blandt andet kendes fra Teleklagenævnet.
Til stk. 6 Det foreslås, at det er ministeren, der udpeger, hvem der  

 skal være formand for klagenævnet, og at formanden skal være enten  

 landsdommer  

 eller højesteretsdommer.
Det følger af almindelig praksis, at ministeren før  

 udpegning af en dommer som klagenævnets formand indhenter en indstilling fra  

 Præsidenten for Højesteret eller de to landsretspræsidenter i fællesskab.  

 Årsagen til, at det foreslås, at formanden skal være landsdommer eller  

 højesteretsdommer, er, at klagenævnet, ud over at behandle klager over  

 administrators afgørelser, også vil skulle behandle tvister mellem parter.  

 Der  

 er tale om tvister mellem registranter og tredjeparter og mellem registranter  

 og administrator.
Der er derfor behov for en formand, der har kompetence og  

 erfaring i tvistløsning.
Herved sikres, at formanden er uafhængig af  

 forbrugernes og erhvervslivets organisationer. Årsagen skal yderligere ses i  

 lyset af karakteren af tvisterne.
En landsdommer eller en højesteretsdommer  

 vil  

 have stor erfaring og indsigt i at løse denne type tvister.
Herved opnås en  

 højere grad af retssikkerhed ved tvistløsning på domænenavnsområdet.
 Reglen viderefører de krav til klagenævnets formand, som  

 følger af selvregulering, idet det nuværende Klagenævn for Domænenavne har en  

 højesteretsdommer som formand.
Til § 14 Til stk. 1 Med den foreslåede § 14 sker der en delvis  

 videreførelse af det hidtidige system, som har været gældende for .dk,  

 hvorefter administrator fastsætter nærmere regler for klagenævnets  

 virksomhed.  

 Bestemmelsen beskriver, hvilke forhold administrator som minimum skal  

 fastsætte  

 regler om.
Der er tale om regler om fastsættelse af gebyrer for behandling af  

 sager i nævnet, om fristen for hvornår en sag senest skal være indgivet, om  

 at  

 klagenævnet skal udarbejde en forretningsorden, og om at klagere, der får  

 medhold, har krav på at få gebyret tilbage.
Der kan endvidere fastsættes krav  

 om eksempelvis offentliggørelse af nævnets kendelser og nævnets årsberetning,  

 herunder sagsbehandlingstid, priser og lignende forhold.
Som noget nyt vil der kunne være udpeget flere  

 administratorer.
Idet loven giver mulighed for, at der kan udpeges flere  

 administratorer til administration af hver sit internet-domæne, skal disse  

 administratorer sørge for at fastsætte reglerne for det fælles klagenævn i  

 fællesskab.
I forbindelse med et nyt udbud har en ny administrator ret til at  

 genforhandle de fastsatte regler for klagenævnet.
De nye regler skal herefter  

 godkendes af ministeren.
Bestemmelsen kan også opfyldes ved, at den nye  

 administrator godkender de regler, der allerede er fastsat for klagenævnet.  

 Reglen hindrer ikke, at der kan gælde forskellige regler for behandlingen af  

 sager, alt efter hvilket internet-domæne der er tale om.
Til stk. 2 Klagenævnets omkostninger skal være baseret på de udgifter,  

 der er forbundet med klagenævnets behandling af sager.
Af forbrugermæssige  

 hensyn foreslås det, at klagegebyret for ikke-kommercielle brugere eller  

 registranter følger, hvad der gælder på øvrige områder for forbrugerklager.
 Loftet over klagegebyret for forbrugerklager betyder ikke,  

 at gebyr for erhvervsklager kan fastsættes højere end de omkostninger, der  

 alene er forbundet med behandling af erhvervsklager, jf. også bestemmelsen i  

 § 13, stk. 2.
Til stk. 3 Bestemmelsen fastslår, at de regler, som administrator  

 eller administratorerne i medfør af stk. 1 fastsætter for klagenævnets  

 virksomhed, skal godkendes af ministeren for videnskab, teknologi og  

 udvikling.  

 Dette sammenholdt med, at klagenævnet er oprettet ved lov og medlemmerne  

 udpeget af ministeren, slår fast, at klagenævnets virksomhed er  

 offentligretligt på trods af, at der er tale om et privat klagenævn.
Dette  

 betyder  

 blandt andet, at klagenævnet er omfattet af forvaltningsloven mv.
Hensigten  

 med  

 ministerens godkendelse er blandt andet at sikre en betryggende klageadgang  

 for  

 alle.
Ministeren for videnskab, teknologi og udvikling vil efter  

 hvert offentligt udbud skulle have forelagt nye regler for klagenævnet med  

 henblik på godkendelse.
Administratorerne kan derudover vælge i den  

 eksisterende  

 periode at forelægge ministeren et forslag til reviderede regler med henblik  

 på  

 godkendelse, hvis der opstår behov for ændringer.
Ministeren kan vælge at  

 godkende disse eller lade være.
Hvis ministeren ikke kan godkende et  

 regelsæt,  

 vil ministeren kunne komme med forslag til, hvad der bør ændres.
Bestemmelsen medfører endvidere, at ministeren for  

 videnskab, teknologi og udvikling ikke har hjemmel til efterfølgende at ændre  

 godkendte regler for klagenævnet.
Det kan som nævnt først ske i forbindelse  

 med  

 et nyt udbud.
Til § 15 Til stk. 1 Stk. 1 angiver, hvad der kan klages over.
Forhold, omfattet af nr. 1, er konflikter mellem en  

 registrant og en tredjepart, eksempelvis hvor tredjeparten mener at have en  

 bedre ret til et registreret internet-domænenavn end registranten, eller hvor  

 tredjeparten eller registranten mener, at den anden part krænker dennes brug  

 af  

 et navn, firmanavn eller lignende.
En tredjepart, der har en individuel og  

 væsentlig interesse i sagen, vil også kunne indbringe en sag for nævnet med  

 påstand om, at registranten overtræder konkrete regler på området.
Nr. 2 omfatter tvister mellem en registrant og  

 administrator.
Det kan være registranten, der er utilfreds med dispositioner  

 foretaget af administrator eller med administrators manglende handlinger.  

 Herunder kan der være tale om, at den, til hvem administrator har delegeret  

 hele eller dele af administrationen, efter registrantens mening har begået en  

 fejl eller lignende over for registranten, jf. § 9, stk. 2,  

 hvorefter  

 administrator har ansvaret for, at den, der får delegeret en opgave med  

 administrationen, overholder loven, regler, vilkår mv.
Derimod vil tvister mellem den, til hvem hele eller dele af  

 administrationen er delegeret, og administrator ikke kunne indbringes for  

 klagenævnet, men parterne er henvist til de almindelige domstole.
Tilsvarende  

 gælder tvister mellem administrator og de af administrator udpegede  

 registratorer.
 Administrator har med loven alene hjemmel til at træffe afgørelser  

 efter egne forretningsbetingelser og vilkår fastsat i medfør af § 11,  

 stk. 1, men ikke til eksempelvis at træffe afgørelser på baggrund af  

 § 12. Administrator vil, i tilfælde hvor registranten menes at have  

 overtrådt forbudet mod at registrere alene med videresalg eller udlejning for  

 øje, eller hvor registranten menes at have handlet i strid med god  

 domænenavnsskik, kunne indbringe sagen for klagenævnet med henblik på at få  

 afklaret forholdet.
 Nr. 3 omfatter de afgørelser, som administrator træffer i  

 forhold til registranten i henhold til de forretningsbetingelser og vilkår,  

 som  

 administrator har fastsat i medfør af § 11, stk. 1. Registranten  

 kan  

 indbringe disse afgørelser for klagenævnet.
Registranten kan i forbindelse med en konkret sag indbringe  

 klage over administrators sagsbehandling, da klagenævnet kan vurdere alle  

 elementer i administrators afgørelse, retsanvendelse såvel som skøn.
Da  

 administrators  

 virke er privatretligt, er forvaltningsloven ikke gældende for administrators  

 sagsbehandling.
Administrators sagsbehandling vil basere sig på de  

 forretningsbetingelser og vilkår, som administrator i medfør af § 11,  

 stk. 1, fastsætter vedrørende sagsbehandling, men der vil med tiden  

 herudover udvikle sig en praksis for administrators sagsbehandling, som  

 registranten med rette kan forvente er måden, hvorpå administrator håndterer  

 sager på.
Registranten vil derfor også kunne indbringe klager over, at  

 administrator har handlet i strid med egen praksis for sagsbehandling og  

 dermed  

 i strid med ikke-diskriminationsprincippet.
Der vil derfor kunne være tale om  

 klage over, at administrator har overtrådt de af administrator i medfør af  

 § 11, stk. 1, fastsatte regler om sagsbehandling eller  

 forvaltningsloven, hvis en offentlig myndighed udpeges som administrator.
 Udover disse regler og praksis vedrørende sagsbehandling  

 vil der i minimumskravene kunne fastsættes nærmere krav til administrators  

 sagsbehandling, ligesom også evalueringskriterierne vil kunne indeholde  

 parametre vedrørende sagsbehandling, som tilbudsgiverne kan konkurrere på.
Til stk. 2 Det almindelige forvaltningsretlige princip om, at den, der  

 har en individuel og væsentlig interesse i sagen, er klageberettiget, slås  

 fast.
Bestemmelsen omfatter blandt andre også administrator.
Herved fastslås  

 det, at førsteinstansen har klageret, hvilket ikke følger af almindelige  

 forvaltningsretlige regler.
Administrator kan udover de eksempler, der er  

 nævnt  

 under stk. 1, nr. 2, have behov for at indbringe en sag, hvis  

 administrator eksempelvis ønsker at ændre en af sine egne tidligere  

 afgørelser,  

 men ikke har hjemmel til selv at foretage ændringen.
Til stk. 3 I stk. 3 fastslås, hvad klagenævnets afgørelse kan gå  

 ud på.
De typer af afgørelser, som klagenævnet kan træffe, svarer til, hvad  

 administrative klagemyndigheder i almindelighed kan bestemme.
Det fremgår, at  

 klagenævnet kan træffe afgørelse om at suspendere, inddrage eller overføre et  

 internet-domænenavn, der er registreret eller anvendt i strid med § 12,  

 administrators forretningsbetingelser og vilkår fastsat i medfør af  

 § 11,  

 stk. 1, eller i strid med anden lovgivning i øvrigt.
Herudover fremgår  

 det, at klagenævnet kan træffe afgørelse om at stadfæste, ophæve, ændre eller  

 hjemvise administrators afgørelse.
Til § 16 Det fastslås i stk. 1, at klagenævnets afgørelser er  

 bindende.
Der er således en pligt for administrator, registranter og øvrige  

 parter til at efterleve de afgørelser, som nævnet træffer.
Hensigten med  

 bestemmelsen er blandt andet at afskære den hidtidige praksis, hvorefter den  

 tabende part typisk har indbragt sagen for fogedretten.
Bestemmelsen betyder samtidig, at administrator får hjemmel  

 til eksempelvis at inddrage et internet-domænenavn på baggrund af  

 klagenævnets  

 afgørelse herom.
Det fastslås samtidigt at afgørelsen ikke kan påklages i det  

 administrative system, men, som det fremgår af stk. 2, at sagen kan  

 indbringes for domstolene.
 Med bestemmelsen afskæres klageadgangen til blandt andre  

 ministeren for videnskab, teknologi og udvikling.
Med bestemmelsen foreslås det, at klagenævnet skal kunne  

 tillægge en indbringelse for domstolene opsættende virkning.
Dette vil kunne  

 ske ved, at klagenævnet enten i de relevante afgørelser eller efterfølgende,  

 men dog inden klagefristens udløb, beslutter, at hvis afgørelsen indbringes  

 for  

 domstolen, da vil indbringelsen blive tillagt opsættende virkning.
Til § 17 Der vil som følge af udbudsmodellen med mellemrum skulle  

 afholdes nye udbud over de internet-domæner, der er omfattet af reglerne i  

 loven.
Som følge heraf kan der blive udpeget en ny administrator, der skal  

 videreføre den administration, den hidtidige administrator har udført.  

 Bestemmelsen tager sammen med §§ 18 og 19 højde for de problemer, der  

 opstår i en sådan overdragelsessituation.
Bestemmelserne omfatter tillige den  

 situation, der foreligger ved administrators ophør som følge af, at IT- og  

 Telestyrelsen tilbagekalder tilladelsen efter § 20, stk. 1.
 Er situationen derimod den, at ministeren har fastsat, at  

 internet-domænet skal have en anden anvendelse, eller at internet-domænet  

 ikke  

 længere skal forvaltes efter reglerne i loven, finder bestemmelsen ikke  

 anvendelse.  

 I en sådan situation vil der ikke være en administrator at overføre  

 aftaleforhold til, ligesom det ikke vil være relevant at overføre disse til  

 IT-  

 og Telestyrelsen, når internet-domænet ikke længere skal administreres.
Til stk. 1 Bestemmelsen fastlægger en generel forpligtelse for  

 administrator til at sikre, at en ny administrator vil kunne videreføre  

 administrationen, så de registrerede internet-domænenavne fortsat er  

 tilgængelige.
Formålet hermed er at sikre, at overgangen får så få  

 konsekvenser  

 for registranterne som muligt.
Heri ligger blandt andet, at den hidtidige  

 administrator i forbindelse med ophøret må tage de nødvendige skridt til at  

 sikre en smidig overgang.
Bestemmelsen indeholder en generel forpligtelse,  

 der  

 er præciseret ved de særlige regler i stk. 2.
Til stk. 2 For at sikre, at administrationen i videst muligt omfang  

 kan fortsætte i nyt regi uhindret og uden ulempe for nuværende og kommende  

 registranter, pålægger bestemmelsen administrator i forbindelse med sit ophør  

 vederlagsfrit at overdrage alle relevante oplysninger om de aftaleforhold,  

 som  

 administrator har med registranterne, til den ny administrator.
 Den ny administrator vil være en administrator, der udpeges  

 efter § 4, stk. 3, eller IT- og Telestyrelsen, hvis IT- og  

 Telestyrelsen overtager ansvaret for administrationen efter § 20,  

 stk. 2, nr. 2, eller efter regler fastsat i medfør af § 4,  

 stk. 2. Tilsvarende gælder for stk. 4.
Bestemmelsen skal ses i sammenhæng med den pligt,  

 administrator har i medfør af § 7, stk. 4, til at deponere  

 oplysninger fra navnedatabasen og navneserverdatabasen.
Begge bestemmelser  

 har  

 til formål at sikre, at disse tekniske oplysninger, registreringer, databaser  

 mv. kan udnyttes igen af en ny administrator eller eventuelt af IT- og  

 Telestyrelsen eller en af IT- og Telestyrelsen udpeget tredjepart, hvis  

 styrelsen overtager ansvaret for administrationen.
Adgangen til data er  

 nødvendig for at kunne fortsætte som administrator under bibeholdelse af de  

 eksisterende  

 registreringer af internet-domænenavne.
Herved undgås det, at registranterne  

 oplever driftsmæssige problemer ved overgang til en ny administrator.
Til stk. 3 Ønsket om at sikre administrationen under en ny  

 administrator ville kunne vanskeliggøres, hvis konkursboet efter en tidligere  

 administrator kunne stille betingelser for udlevering af de oplysninger, der  

 er  

 omtalt i denne bestemmelse.
For at undgå denne situation foreslås det i  

 stk. 3, at de eksisterende aftaleforhold overgår til den ny  

 administrator,  

 der indtræder i disse aftaleforhold, jf. stk. 4. Dette betyder, at de  

 eksisterende aftaler ikke er at betragte som aktiver i administrators  

 eventuelle konkursbo.
Aftaleforholdene overgår derimod til den ny  

 administrator.
Bestemmelsen vil dels indebære, at kurator ikke kan stille  

 krav  

 om betaling som vilkår for udlevering af de pågældende oplysninger, dels at  

 den  

 indtrædelsesret, boet måtte have i medfør af reglerne i konkursloven, sættes  

 ud  

 af kraft.
Med de begrænsninger, der følger af bestemmelsen, finder  

 konkurslovens regler anvendelse.
Konkurslovens § 55 om konkursboets  

 indtrædelsesret finder dog ikke anvendelse i tilfældet af administrators  

 konkurs.
Til stk. 4 Bestemmelsen indeholder en successionsregel, hvorefter den  

 ny administrator eller IT- og Telestyrelsen, hvis IT- og Telestyrelsen  

 overtager ansvaret for administrationen efter § 20, stk. 2, nr. 2,  

 eller efter regler fastsat i medfør af § 4, stk. 2, indtræder i de  

 aftaleforhold, den tidligere administrator har indgået med registranter af de  

 internet-domænenavne, der er omfattet af administrationen.
I konsekvens heraf  

 frigøres den tidligere administrator fra sine forpligtelser.
Den tidligere  

 administrators frigørelse og den nye administrators indtræden sker med  

 virkning  

 fra det overtagelsestidspunkt, der er angivet i den tilladelse, der udstedes  

 i  

 medfør af § 5, stk. 1, af ministerens afgørelse i medfør af  

 § 20, stk. 2, nr. 2, eller af regler fastsat i medfør af § 4,  

 stk. 2.
Set i relation til den enkelte registrant indebærer  

 successionsreglen et debitorskifte.
I stedet for den tidligere administrator  

 vil registranten få den nye administrator som debitor (leverandør) fra og med  

 overtagelsestidspunktet.
Den foreslåede bestemmelse giver registranten en  

 sikkerhed for den løbende drift af domænenavnssystemet.
Med den ordning, der  

 indføres, vil der således ikke være nogen reel risiko for, at den aftale,  

 registranten har indgået med den tidligere administrator, ikke vil blive  

 opfyldt.
Omvendt ville det være forbundet med stort praktisk besvær  

 og betydelige omkostninger at skulle sikre sig samtykke fra hver enkelt  

 registrant til gennemførelsen af overgangen til en ny administrator.  

 Registranterne har således ret til at forblive registrant hos en ny  

 administrator på samme vilkår som hidtil.
Den nye administrator vil dog i  

 medfør af § 11, stk. 1, kunne ændre forretningsbetingelserne og  

 vilkår for registranterne.
I praksis vil registranter af internet-domænenavne have  

 betalt forud for brugen af de registrerede domænenavne.
I konsekvens af  

 bestemmelsen skal der derfor gennemføres en refusion mellem den tidligere og  

 den ny administrator, hvorved den ny administrator modtager et beløb fra den  

 tidligere administrator svarende til de betalinger, registranterne har betalt  

 til den tidligere administrator, gældende for perioden efter overtagelsen.
Successionsreglen omhandler alene registranter.
Om den nye  

 administrator også indtræder i de forpligtelser, den tidligere administrator  

 havde over for lønmodtagere, må følge de almindelige regler i lov om  

 lønmodtageres  

 retsstilling ved virksomhedsoverdragelse.
Lejemål, forretningslokaler,  

 tjenestebiler, inventar mv. overføres ikke automatisk til den ny  

 administrator,  

 men indgår ved likvidationen og i dennes opgørelse af egenkapital, jf.  

 § 18. Den nye administrator har mulighed for at aftale at overtage  

 lejemål, inventar mv.
Til § 18 Administrators virke må ikke udøves med gevinst for øje og  

 skal således være en non-profit virksomhed, hvorfor der ikke må udføres penge  

 mv. til andre, jf. bemærkningerne til § 6, stk. 3. Hvis der i  

 administrators virksomhed er en egenkapital, vil det typisk være beløb, som  

 er  

 indkrævet fra registranter i den periode, hvor administrator har forestået  

 administrationen af det omhandlede internet-domæne.
Som konsekvens heraf  

 foreslås det, at en eventuel egenkapital, som er oparbejdet via gebyrer  

 opkrævet af registranter hos en ophørt administrator skal komme det danske  

 internet-samfund og dermed brugerne til gode.
Bestemmelsen hindrer dog ikke,  

 at  

 den del af egenkapitalen, der er indskudt af repræsentanter bag  

 administrator,  

 ikke indgår i likvidationsbeløbet.
Til stk. 1 Det foreslås, at der foretages en opgørelse af  

 administrators bo (aktiver og passiver), når denne ophører af den ene eller  

 anden årsag.
Administrators ophør kan skyldes flere forhold.
Der kan  

 være tale om, at den periode, som administrator er udpeget for, udløber.  

 Ophør  

 kan endvidere skyldes, at IT- og Telestyrelsen i medfør af § 20,  

 stk. 1, tilbagekalder tilladelsen.
 Til forskel fra § 17 gælder § 18 for alle  

 tilfælde af ophør, uanset om der udpeges en ny administrator efterfølgende  

 eller ej.
 Der vil således skulle foretages en likvidation, hvis  

 internet-domænet skal have en anden anvendelse, internet-domænet ikke længere  

 skal forvaltes efter lovens bestemmelser eller lignende, jf. § 3,  

 stk. 2.
 Hvis administrator har fået udstedt mere end én tilladelse  

 til at administrere og således er administrator for flere internet-domæner,  

 og  

 administrator alene ophører i forhold til en af disse tilladelser, vil der  

 skulle foretages en delvis likvidation af administrator efter forhandling  

 mellem administrator og likvidator.
Likvidation forudsætter, at der er tale om et solvent bo.  

 Boet opgøres efter reglerne om solvent likvidation.
Hvis det viser sig, at  

 solvent likvidation ikke er mulig, skal likvidator, jf. stk. 2, blot  

 indgive en konkursbegæring, hvorefter opgørelsen af administrators virksomhed  

 sker efter konkurslovens bestemmelser mv.
Det foreslås, at aktieselskabslovens §§ 121-125 og  

 § 127, jf. dog denne bestemmelses stk. 2-5, finder anvendelse ved  

 likvidation af en administrators virksomhed.
Bestemmelserne i  

 aktieselskabslovens §§ 121-125 og § 127 fastsætter bestemmelser om  

 likvidators opgaver og forpligtelser i tilfælde af likvidation af  

 aktieselskaber.
Hvis administrator er organiseret som et aktieselskab, så  

 kommer § 18 i tillæg til aktieselskabslovens bestemmelser.
Hvis  

 administrator derimod er organiseret i andre virksomhedsformer, skal den  

 særlige lovgivning for den aktuelle virksomhedsform følges.
Så kommer  

 § 18  

 i tillæg, med de fornødne tilpasninger til den særlige virksomhedsform.
Til stk. 2 Det foreslås, at IT- og Telestyrelsen udpeger en eller  

 flere likvidatorer, som skal være uvildige, dvs. ikke må have en personlig  

 eller særlig interesse i hverken den hidtidige eller den nye administrator  

 eller i det danske internet-samfund.
Likvidator foretager opgørelsen af  

 administrators aktiver og passiver mv.
Udpegning af mere end en likvidator  

 vil  

 kunne ske, hvor IT- og Telestyrelsen skønner, at det er nødvendigt, fordi  

 særlige forhold gør det relevant at inddrage særlig ekspertise eller i  

 tilfælde, hvor der er tale om en særlig stor pulje, der skal forvaltes.
Til stk. 3 IT- og Telestyrelsen skal have det af likvidator  

 udarbejdede likvidationsregnskab tilsendt.
Regnskabet skal være offentligt  

 tilgængeligt hos IT- og Telestyrelsen.
 Indsendelsen af likvidationsregnskabet til IT- og  

 Telestyrelsen indebærer blandt andet, at rigsrevisor har adgang til  

 gennemgang  

 heraf i medfør af § 6, jf. § 4 i lov om revisionen af statens  

 regnskaber m.m., samt til at rapportere herom til statsrevisorerne.
 Administratorer, der er omfattet af aktieselskabsloven, vil  

 fortsat være omfattet af kravene i aktieselskabsloven.
 IT- og Telestyrelsen fører tilsyn hermed ved at konstatere,  

 at regnskabet er modtaget fra likvidator.
Til stk. 4 Når likvidationen er foretaget, og egenkapitalen er gjort  

 op, skal der tages stilling til, hvad der skal ske med beløbet.
Med  

 udgangspunkt i det non-profit-princip, der er indeholdt i forslagets  

 § 6,  

 stk. 3, anses dette beløb for at være optjent af det danske  

 internet-samfund.
Derfor stilles der forslag om, at beløbet skal  

 tilbagebetales  

 til formål, der kommer det danske internet-samfund til gavn.
En tilbagebetalingsordning til de enkelte registranter  

 vurderes imidlertid at være forbundet med for store administrative  

 omkostninger.
Ligeledes må det beløb, der vil kunne udbetales til den enkelte  

 registrant, forventes at være af meget beskeden karakter, da  

 likvidationsbeløbet må forventes at være ret beskedent i en non-profit  

 virksomhed.
Omkostningerne ved en tilbagebetaling vurderes på denne baggrund  

 som oftest ikke at ville kunne stå i et rimeligt forhold til beløbets  

 størrelse.
Samtidig vurderes det at være vanskeligt at forestå en  

 rimelig fordeling af likvidationsbeløbet.
De registranter, der har haft  

 registreret et internet-domænenavn i årevis og betalt til administrator, er  

 måske ikke længere registranter, mens andre måske først umiddelbart før  

 administrators ophør har registreret et internet-domænenavn.
Det vil være  

 vanskeligt at finde frem til alle kunder eller en hensigtsmæssig skæringsdag.  

 Desuden kan den situation opstå, at en administrator ophører, fordi der ikke  

 længere er interesse for at have registreret internet-domænenavne under det  

 pågældende internet-domæne.
I dette tilfælde vil der være få registranter  

 tilbage ved administrators ophør, og det vil ikke være hensigtsmæssigt, hvis  

 det er disse få, der skal dele beløbet.
 Det foreslås på denne baggrund, at pengene benyttes på en  

 måde, så beløbet kommer det danske internet-samfund til gode på anden vis.
 Beløbet vil efter det foreslåede overgå til en pulje, der  

 skal udbetales til formål, der kan komme det danske internet-samfund til  

 gode.  

 Disse formål vil fremgå af administrators vedtægter, jf. bemærkningerne til  

 § 6, stk. 5. Det er hensigten, at likvidator forestår forvaltningen  

 af beløbet, herunder udbetaler likvidationsbeløbet til formål, der fremgår af  

 vedtægterne.
 Med henblik på at sikre gennemsigtighed om udbetalinger fra  

 puljen, skal regnskabet indeholde en liste, der indeholder en angivelse af  

 hvem, der har modtaget udbetalinger med angivelse af beløbets størrelse og  

 til  

 hvilke konkrete formål.
 Årsregnskabslovens regler finder anvendelse ved revision af  

 likvidationsregnskabet, jf. § 6, stk. 10.
Til stk. 5 Administrators revisor skal afgive en særskilt erklæring  

 om, hvorvidt likvidationsbeløbet er anvendt i overensstemmelse med de formål,  

 som fremgår af administrators vedtægter, jf. § 6, stk. 5.
Til § 19 For at undgå, at overgangen fra den tidligere til den ny  

 administrator får indflydelse på de retssager, den tidligere administrator  

 måtte være involveret i med relation til driften, samt de sager, der måtte  

 være  

 under behandling i klagenævnet mod den tidligere administrator, foreslås det,  

 at den nye administrator uden videre indtræder i verserende rets- og  

 klagenævnssager, der har relevans for administrator eller en registrant.
Indtrædelsespligten i 1. led finder alene anvendelse på  

 forhold, der vedrører selve administrators virke som administrator i forhold  

 til registranten.
Det er derimod ikke meningen, at administrator skal  

 indtræde  

 i øvrige sager som eksempelvis sager om ansættelsesforhold (medmindre der  

 foreligger en virksomhedsoverdragelse, som indebærer, at den nye  

 administrator  

 succederer i et eventuelt retskrav efter reglerne herom i lov om  

 lønmodtageres  

 retsstilling ved virksomhedsoverdragelse) eller husleje.
I tvivlstilfælde må  

 forholdet afklares ved aftale mellem den tidligere og den ny administrator.
I relation til de sager, som den ny administrator indtræder  

 i, vil der skulle foretages en refusion af de omkostninger, der er påløbet  

 henholdsvis før og efter skæringstidspunktet.
Det forudsættes, at de fornødne  

 aftaler herom indgås mellem den tidligere og den ny administrator.
Til § 20 Til stk. 1 Med § 20 foreslås en måde, hvormed der tages hånd om  

 den situation, at administrator groft eller gentagne gange overtræder loven  

 eller vilkår fastsat i administrators tilladelse.
Det foreslås, at IT- og  

 Telestyrelsen gives hjemmel til at kunne tilbagekalde tilladelsen.
Overtrædelse af loven eller vilkår omfatter blandt andet  

 den situation, at administrators virksomhed af en eller anden årsag ophører.  

 Der vil hovedsageligt være tale om ophør på grund af administrators  

 økonomiske  

 situation eksempelvis konkurs.
Men situationen omfatter også andre former for  

 ophør, hvor administrator ikke har mulighed for at videreføre  

 administrationen  

 i overensstemmelse med de opstillede betingelser.
Dette kan eksempelvis være,  

 at den brede sammensætning ikke sikres, fordi en eller flere organisationer  

 af  

 en eller anden årsag ikke længere ønsker at være repræsenteret, uden  

 administrator ad sædvanlig vej, som fastsat i vedtægterne, kan løse  

 problemet.
Til stk. 2 Det foreslås, at ministeren for videnskab, teknologi og  

 udvikling kan træffe afgørelse om, hvad der skal ske med et internet-domæne,  

 som IT- og Telestyrelsen har tilbagekaldt.
Bestemmelsen begrænser ikke  

 ministerens  

 mulighed for i medfør af sin hjemmel i § 3, stk. 2, at fastsætte,  

 at  

 internet-domænet ikke skal forvaltes efter reglerne i denne lov, eller at  

 internet-domænet  

 skal have en anden anvendelse, jf. i øvrigt bemærkningerne til § 4,  

 stk. 2, nr. 8.
 Der henvises i øvrigt til bemærkningerne til § 4,  

 stk. 2, nr. 8, hvoraf det fremgår, at hvis ministeren fastsætter, at IT-  

 og Telestyrelsen overtager ansvaret for administrationen, dækker den i loven  

 anvendte betegnelse administrator også IT- og Telestyrelsen.
Til § 21 Til stk. 1 I stk. 1  

 fastsættes  

 det, at IT- og Telestyrelsen kan opkræve gebyrer i de tilfælde, hvor IT- og  

 Telestyrelsen overtager ansvaret for administrationen af et  

 internet-domænenavn.
Ministeren for videnskab, teknologi og udvikling kan i  

 tilfælde af, at IT- og Telestyrelsen har tilbagekaldt en tilladelse, jf.  

 § 20, blandt andet beslutte, at IT- og Telestyrelsen skal overtage  

 ansvaret for administrationen af det pågældende internet-domæne.
Det samme er  

 tilfældet, hvis der ved et offentligt udbud af et nyt internet-domæne ikke  

 kan  

 findes en administrator, jf. § 4, stk. 2. IT- og Telestyrelsen vil  

 kunne delegere opgaven og betale andre for at udføre hele eller dele af  

 opgaven.
Med henblik på, at IT- og Telestyrelsen i sådanne  

 situationer kan få dækket sine omkostninger ved administrationen, foreslås  

 det,  

 at IT- og Telestyrelsen kan opkræve gebyrer i sådanne tilfælde.
Da gebyrerne  

 alene skal dække IT- og Telestyrelsens omkostninger ved administration, vil  

 administrationen i disse situationer ligeledes ske på omkostningsbaseret  

 grundlag.
 Opkrævningen forventes, i lighed med hvad der gælder for  

 opkrævning af gebyr for internet-domænenavne under .dk, at ske én gang årligt  

 gældende fra den dag, hvor IT- og Telestyrelsen overtager ansvaret for  

 administrationen  

 af et givent internet-domæne.
Registranter, der har registreret internet-domænenavne  

 under .dk, betaler i dag fra det tidspunkt, hvor internet-domænenavnet er  

 registreret.
Der er således tale om, at DIFO i dag løbende sender  

 opkrævninger  

 ud til registranter afhængigt af registreringstidspunktet.
Tilsvarende  

 forventes at blive fastsat ved ministeren for videnskab, teknologi og  

 udviklings udmøntning af bestemmelsen, men reglerne vil kunne påvirkes af,  

 hvad  

 der tidligere har været gældende for det pågældende internet-domæne.
 I de tilfælde, hvor IT- og Telestyrelsen skal overtage  

 ansvaret for administrationen af et internet-domæne, vil IT- og Telestyrelsen  

 således  

 kunne opkræve gebyrer fra overtagelsesdagen.
Til stk. 2 I stk. 2 foreslås det, at ministeren for videnskab,  

 teknologi og udvikling får hjemmel til at fastsætte de nærmere regler om  

 gebyrer og regler om ekstraordinær betaling.
 Da det ikke på forhånd er givet, hvad det vil koste for IT-  

 og Telestyrelsen at overtage administrationen af et internet-domæne, vil  

 ministeren for videnskab, teknologi og udvikling kunne fastsætte nærmere  

 regler  

 for IT- og Telestyrelsens opkrævning af gebyrer og opkrævning af  

 ekstraordinær  

 betaling.
Ekstraordinære betalinger er engangsbetalinger og skal kun  

 anvendes i den situation, hvor der af særlige grunde er et kapitalbehov, som  

 ikke kan dækkes af de ordinære gebyrer.
Ekstraordinære betalinger vil kunne  

 pålægges alle, der har registreret internet-domænenavne under det pågældende  

 internet-domæne på et givent tidspunkt.
Bestemmelsen giver mulighed for, at  

 det  

 fastsættes, at der kan opkræves et beløb af en sådan størrelse, at  

 administrationen kan genoprettes som en sund og funktionel virksomhed.
Alle  

 de  

 udgifter, som måtte være forbundet med IT- og Telestyrelsens rekonstruktion,  

 skal kunne dækkes, idet det skal være omkostningsneutralt for staten, hvis  

 IT-  

 og Telestyrelsen må overtage administrationen.
 Opkrævning af ekstraordinær betaling skal sikre  

 ligebehandling af alle registranterne, idet det forventes, at IT- og  

 Telestyrelsen kun skal varetage administrationen i en begrænset periode  

 (mindre  

 end 1 år) indtil nyt udbud eventuelt kan afholdes.
 Det vil være op til ministeren at vurdere, om beløbet er af  

 en sådan størrelse, eller der er øvrige forhold, der gør, at det vil være  

 mest  

 hensigtsmæssigt i stedet at lade internet-domænet ophøre, jf. ministerens  

 hjemmel i § 3, stk. 2 til at beslutte, hvorvidt et internet-domæne  

 skal være omfattet af lovens bestemmelser.
Til § 22 Bestemmelsen giver IT- og Telestyrelsen hjemmel til at  

 kræve oplysninger og materiale til brug for styrelsens varetagelse af opgaven  

 med at føre tilsyn med loven.
Herunder kan IT- og Telestyrelsen indhente  

 oplysninger  

 og materiale, der relaterer sig til administrators indgåelse af kontrakter  

 med  

 organisationer, selskaber mv., der er interesseforbundne med administrator,  

 herunder et eventuelt moderselskab, jf. bemærkninger til § 6,  

 stk. 4.
 Bestemmelsen svarer til, hvad der sædvanligt gælder for IT-  

 og Telestyrelsens tilsynsvirksomhed på teleområdet.
 Det forudsættes, at selvindkrimineringsforbudet iagttages,  

 således at bestemmelsen ikke indebærer, at de pågældende skal oplyse om egne  

 eventuelle kriminelle forhold.
 Efter bestemmelsen kan IT- og Telestyrelsen indhente  

 oplysninger hos administrator med henblik på offentliggørelse af statistikker  

 over blandt andet det samlede antal registrerede domænenavne, antal  

 klagesager  

 mv.
Til § 23 Bestemmelsen fastslår, at IT- og Telestyrelsen fører tilsyn  

 med overholdelse af loven, nærmere bestemt med § 6, stk. 1-10,  

 § 7, § 8, stk. 1, § 9, stk. 2, § 10,  

 stk. 2,  

 § 11, stk. 1 og 4, § 13, stk. 2, § 14, stk. 1  

 og  

 2, § 17 og § 19 og vilkår fastsat i tilladelser udstedt i medfør af  

 § 5, stk. 1. Bestemmelsen svarer til, hvad der sædvanligt gælder  

 for  

 IT- og Telestyrelsens tilsynsvirksomhed på teleområdet.
Til stk. 2 Det foreslås, at IT- og Telestyrelsen gives hjemmel til at  

 udstede påbud til administrator, hvis denne ikke overholder vilkår fastsat i  

 tilladelsen til at administrere et internet-domæne, hvilket svarer til, hvad  

 der i øvrigt gælder for IT- og Telestyrelsens tilsynsvirksomhed på  

 teleområdet.
 Herudover vil IT- og Telestyrelsen med tilsynet i  

 stk. 1, skulle påse og påtale, hvorvidt loven overholdes.
Til § 24 Samfundsmæssigt er det væsentligt, at kommunikationen over  

 internettet fungerer, herunder at der er adgang til hjemmesider via  

 internet-domænenavne.
Der er således tale om en infrastruktur, som er  

 væsentlig  

 til stadighed at have adgang til.
 Det kan derfor også få meget alvorlige følger, hvis  

 administrator ikke til stadighed sikrer en stabil, sikker og uafbrudt drift  

 af  

 og forbindelse til navneserverne.
Det er tillige vigtigt, at administrator til stadighed har  

 et korrekt opdateret billede af de enkelte internet-domænenavne, der er  

 oprettet under et internet-domæne.
Dette sker ved administrators oprettelse,  

 vedligeholdelse og sikring af integriteten af navnedatabaserne.
 Hertil kommer, at det er vigtigt, at administrator dagligt  

 sender en kopi af navnedatabasen og navneserverdatabasen til en  

 deponeringsinstans, således at administrationen ved nedbrud med det samme kan  

 genoprettes med brug af de kopier af databaserne, som deponeringsinstansen  

 ligger inde med.
 Med henblik på at sikre, at administrator ved, hvem der er  

 indehaver af de enkelte internet-domænenavne, er det en forudsætning, at  

 administrator ligeledes opretter og opdatere en database, der indeholder  

 registranternes navn, adresse og telefonnummer.
Efter administrators ophør er det af afgørende betydning,  

 at administrationen i videst muligt omfang kan fortsætte som hidtil, således  

 at  

 dette ikke får konsekvenser for registranterne.
Det er ligeledes af afgørende  

 betydning, at administrator overfører alle oplysninger om eksisterende  

 aftaler  

 med registranter, herunder de oplysninger, der fremgår af ovennævnte  

 databaser  

 til en ny administrator, således denne har mulighed for at videreføre  

 administrationen uden nævneværdige konsekvenser for registranterne.
Forelå en  

 sådan forpligtelse ikke, ville konsekvensen kunne være, at alle  

 registreringer  

 faldt bort, hvorefter der på ny skulle ske registrering af  

 internet-domænenavne.
 En manglende efterlevelse af ovennævnte krav kan som nævnt  

 have som konsekvens, at internet-domænenavne under et givent internet-domæne,  

 herunder også internet-domænenavne under .dk, ikke kan anvendes.
 Det foreslås derfor i ovennævnte konkrete tilfælde, at IT-  

 og Telestyrelsen kan udstede tvangsbøder ved manglende efterlevelse af  

 bestemmelserne i lovens § 7, stk. 1-4, § 8, stk. 1, og  

 § 17, stk. 1 og 2, herunder i tilfælde hvor administrator ikke har  

 efterlevet påbud herom.
 Ved vurdering af, om bestemmelsen skal bringes i  

 anvendelse, vil der blive foretaget en proportionalitetsafvejning af formålet  

 med tvangsbøden set i forhold til overtrædelsens karakter, herunder grovheden  

 af overtrædelsen.
 Bestemmelsen vil kun kunne anvendes, når det kan  

 konstateres med tilstrækkelig klarhed, at de nævnte bestemmelser er  

 overtrådt.
 Bestemmelsen vil alene kunne anvendes, såfremt der forud  

 herfor er udstedt et påbud om at bringe overtrædelsen til ophør, og hvor  

 administrator ikke eller meget sent har gjort tiltag, der kunne afhjælpe den  

 situation, der førte til overtrædelse af de nævnte bestemmelser.
 Ved fastsættelse af tvangsbødernes størrelse bør det  

 sikres, at beløbet er af en sådan størrelse, at det virker adfærdsregulerende  

 for administratoren.
Til § 25 Det foreslås, at IT- og Telestyrelsens afgørelser truffet i  

 medfør af de nævnte bestemmelser kan indbringes for Teleklagenævnet, jf.  

 § 26.  

 Teleklagenævnet er nedsat i medfør af lov om konkurrence- og forbrugerforhold  

 på telemarkedet og behandler typisk klager på teleområdet.
Teleklagenævnet  

 har  

 således ikke umiddelbart et særligt kendskab til forholdene på området for  

 internet-domænenavne.
Teleklagenævnet har derimod erfaring med at behandle  

 sager vedrørende IT- og Telestyrelsens tilsynsvirksomhed, påbud og udstedelse  

 af tvangsbøder.
Det vurderes på denne baggrund, at Teleklagenævnet har den  

 relevante indsigt med og faglige kompetence til at behandle denne type klager  

 over IT- og Telestyrelsens afgørelser.
 Klager i medfør af § 25 skal være Teleklagenævnet i  

 hænde senest 4 uger efter, at IT- og Telestyrelsen har truffet afgørelse i  

 sagen, jf. § 2, stk. 1 i lovbekendtgørelse nr. 679 af 23 juni 2004  

 om  

 Teleklagenævnets virksomhed.
Bestemmelsen følger i øvrigt indholdet af tilsvarende  

 bestemmelser på teleområdet.
Teleklagenævnet vil således kunne træffe de  

 afgørelser og behandle sagerne, som det i øvrigt følger af lov om  

 konkurrence-  

 og forbrugerforhold på telemarkedet, regler udstedt i medfør heraf samt af  

 Teleklagenævnets praksis.
Til stk. 2 Formålet med bestemmelsen er at give klagenævnet hjemmel  

 til at kræve alle oplysninger og alt materiale, som skønnes nødvendigt i  

 forbindelse med konkrete sager, der behandles af nævnet.
Bestemmelsen  

 forudses  

 kun anvendt i nødvendigt omfang, idet det ikke er hensigten at pålægge  

 parterne  

 unødige administrative byrder.
 For anvendelse gælder de samme begrænsninger som for den  

 parallelle bestemmelse om IT- og Telestyrelsens adgang til at indhente  

 oplysninger jf. bemærkningerne til § 22.
Til § 26 Bestemmelsen fastslår, at IT- og Telestyrelsen er øverste  

 administrative myndighed for så vidt angår de afgørelser, som styrelsen  

 træffer  

 i forbindelse med udpegningen af en administrator, herunder afgørelser efter  

 reglerne for det konkrete offentlige udbud.
Med bestemmelsen fastsættes det således, at IT- og  

 Telestyrelsens afgørelser ikke kan indbringes for anden administrativ  

 myndighed.
Afgørelserne kan således heller ikke indbringes for ministeren for  

 videnskab, teknologi og udvikling.
Til § 27 Det foreslås, at loven træder i kraft den 1. juli 2005.
Det foreslås samtidig, at loven skal være gældende for  

 alle, såvel nuværende registranter som kommende registranter med henblik på  

 at  

 opnå ens regler for registranter af internet-domænenavne.
Dog foreslås det  

 med  

 stk. 3, at den indgribende bestemmelse om forbud mod at opretholde  

 registreringer af internet-domænenavne alene med videresalg eller udlejning  

 for  

 øje først træder i kraft den 1. juli 2010 for registreringer foretaget før  

 lovens ikrafttræden.
Hermed sikres det, at de registranter, der har opbygget  

 og  

 baseret en forretning på at kunne videreformidle foretagne registreringer,  

 har  

 en vis periode til at få afviklet denne del af forretningen.
Stk. 3  

 hindrer ikke administrator i at indføre forretningsbetingelser vedrørende  

 brugspligt  

 i medfør af § 11, stk. 1, jf. § 11, stk. 2, nr. 1 under  

 iagttagelse af § 11, stk. 4.
Til § 28 Til stk. 1 § 28 stk. 1 er en overgangsbestemmelse, der  

 sikrer, at DIFO - i perioden fra lovens ikrafttræden og til der efter  

 afholdelse  

 af et udbud første gang er udpeget og etableret en administrator af  

 internet-domænet .dk - fortsat varetager administrationen af  

 internet-domænet.dk.
Kravet om, at DIFO i denne periode skal fastsætte vedtægter  

 i medfør af § 6, stk. 5, skal sikre, at der er fastsat vedtægter,  

 der  

 indeholder regler for anvendelse af likvidationsbeløbet, som i medfør af  

 § 18, stk. 4, skal fordeles til formål, der tilgodeser det danske  

 internet-samfund.
Bestemmelsen skal ses i sammenhæng med kravet i  

 stk. 2.  

 Ministerens godkendelse af vedtægterne i medfør af § 6, stk. 11,  

 vedrører alene de bestemmelser, der indeholder regler for anvendelsen af  

 likvidationsbeløbet.
 Det bemærkes, at forpligtelsen for IT- og Telestyrelsen til  

 at føre tilsyn med administrator først træder i kraft på det tidspunkt, hvor  

 der er udpeget en administrator af et givent internet-domæne, herunder  

 internet-domænet .dk.
Til stk. 2 Stk. 2 fastslår, at §§ 17-19 finder anvendelse i  

 forbindelse med den første udpegning af en administrator af  

 internet-domænet.dk, såfremt den udpegede ikke er DIFO.
Udbetaling efter  

 § 18,  

 stk. 4, vil forudsætte, at der er fastsat regler om anvendelsen af  

 likvidationsbeløbet i DIFOs vedtægter, jf. kravet i stk. 1.
Til stk. 3 Som en konsekvens af, at administrator ifølge § 14,  

 stk. 1, skal fastsætte regler for klagenævnets virksomhed og  

 sagsbehandling, foreslås en overgangsbestemmelse, der viderefører det  

 hidtidige  

 klagenævns kompetencer, indtil et nyt klagenævn er etableret i henhold til  

 denne lov.
Herved sikres det, at det hidtidige system kan fungerer som  

 hidtil.
Til § 29 Loven gælder ikke for Grønland og Færøerne, idet Grønland  

 og Færøerne har fået overdraget kompetencen til at varetage administrationen  

 af  

 henholdsvis .gr og .fo.
