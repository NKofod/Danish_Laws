Fremsat den 5. december 2002 af  

 indenrigs- og sundhedsministeren (Lars Løkke&nbsp  

 ;Rasmussen) Forslag til Lov om markedsføring af  

 sundhedsydelser Kapitel 1 Anvendelsesområde § 1. Loven omfatter markedsføring af sundhedsydelser,  

 som udføres af eller på vegne af autoriserede eller  

 ikke-autoriserede sundhedspersoner inden for sundhedsvæsenet.
Loven  

 fastsætter, medmindre andet er bestemt, fælles regler for  

 markedsføring vedrørende de offentlige og private sygehuse,  

 private klinikker og privat praktiserende sundhedspersoner samt andre  

 institutioner, der leverer sundhedsydelser, jf. dog stk.3.
 Stk. 2. Ved sundhedsydelser forstås i denne lov den  

 sundhedsfaglige virksomhed, som autoriserede sundhedspersoner udfører  

 i medfør af deres autorisation eller i øvrigt udfører og  

 som ikke-autoriserede sundhedspersoner har adgang til at udføre.
 Stk. 3. Loven omfatter endvidere den sundhedsfremmende og  

 sygdomsforebyggende virksomhed, som apotekerne har ret til at udføre  

 efter apotekerlovens § 12, stk.1, nr.2.
 Stk. 4. Indenrigs- og sundhedsministeren kan efter indhentet  

 udtalelse fra Forbrugerombudsmanden fastsætte bestemmelser om, at loven  

 helt eller delvis skal gælde anden virksomhed end nævnt i  

 stk. 1 - 3.
 Stk. 5. Sundhedsstyrelsen kan efter indhentet udtalelse fra  

 Forbrugerombudsmanden fastsætte nærmere regler for  

 anvendelsesområdet efter stk. 1-4.
Kapitel 2 Markedsføring  

 Vildledning, nedsættende omtale m.v.
 § 2. Der må ikke ved markedsføring af  

 sundhedsydelser efter denne lov anvendes urigtige, vildledende eller  

 urimeligt mangelfulde angivelser.
 Stk. 2. Bestemmelsen i stk. 1 gælder også  

 angivelser, der på grund af deres form, eller fordi de angår  

 uvedkommende forhold, er utilbørlige over for andre, herunder andre  

 sundhedspersoner eller forbrugere.
 Stk. 3. Der må ikke anvendes vildledende  

 fremgangsmåder eller øvrige fremgangsmåder, såfremt  

 de på grund af deres særlige form, eller fordi de inddrager  

 uvedkommende forhold, er utilbørlige over for andre, herunder andre  

 sundhedspersoner eller forbrugere.
 Stk. 4. Rigtigheden af angivelser om faktiske forhold skal  

 kunne dokumenteres.
 Stk. 5. Markedsføring må ikke finde sted i  

 fjernsyn, film, video eller lignende.
Sammenlignende reklame § 3. Sammenlignende reklame omfatter enhver reklame, som  

 direkte eller indirekte henviser til en konkurrent eller til sundhedsydelser,  

 som udbydes af en konkurrent.
Stk. 2. Sammenlignende reklame, jf. stk. 1, er ikke  

 tilladt efter denne lov, medmindre sammenligningen 1)	ikke er vildledende, 2)	angår sundhedsydelser, der opfylder samme behov eller tjener  

 samme formål, 3)	er objektiv og sammenligner en eller flere konkrete og relevante  

 egenskaber, der kan dokumenteres, og som er repræsentative for disse  

 sundhedsydelser, herunder prisen, 4)	ikke skaber forveksling mellem annoncøren og en konkurrent  

 eller mellem annoncørens og en konkurrents firmanavn, andre  

 karakteristiske kendetegn eller sundhedsydelser, 5)	ikke miskrediterer eller nedvurderer en konkurrents firmanavn, andre  

 karakteristiske kendetegn, sundhedsydelser, aktiviteter eller øvrige  

 forhold og 6)	ikke drager utilbørlig fordel af den anseelse, der er knyttet  

 til en konkurrents firmanavn eller andre karakteristiske kendetegn.
Stk. 3. I enhver sammenlignende reklame, som indeholder  

 særtilbud, skal det klart fremgå, hvornår tilbudet  

 ophører.
Gælder særtilbudet endnu ikke, skal det tillige  

 oplyses, hvornår perioden for den særlige pris eller for andre  

 særlige betingelser begynder.
Kapitel 3 Tilsynsbestemmelser § 4. Sundhedsstyrelsen fører tilsyn med lovens  

 overholdelse, jf. dog stk. 6.
Stk. 2. Sundhedsstyrelsen kan kræve meddelt alle  

 oplysninger, som skønnes nødvendige til afgørelse af, om  

 et forhold falder ind under lovens bestemmelser.
Oplysningerne kan  

 kræves meddelt inden for en kort frist, når det gælder  

 sammenlignende reklame, eller når det efter omstændighederne  

 skønnes påkrævet.
Stk. 3. Sundhedsstyrelsen kan på eget initiativ eller  

 på baggrund af klager fra andre optage sager til behandling.  

 Sundhedsstyrelsen er ikke forpligtet til at behandle alle sager, som  

 forelægges.
Sundhedsstyrelsen skal ved optagelse af sager til  

 behandling navnlig lægge vægt på varetagelsen af hensynet  

 til forbrugerne.
 Stk. 4. Sundhedsstyrelsen kan som led i tilsynet give udtryk  

 for sin opfattelse af sagen.
 Stk. 5. Sundhedsstyrelsen kan efter indhentet udtalelse fra  

 Forbrugerombudsmanden fastsætte nærmere regler for  

 markedsføring efter denne lov, jf. dog stk. 6 vedrørende  

 nærmere regler for psykologer.
 Stk. 6. Psykolognævnet, jf. lov nr. 494 af 30. juni 1993  

 om psykologer m.v., fører tilsyn med psykologers markedsføring  

 og kan som led i tilsynet give udtryk for sin opfattelse af sagen eller  

 søge iværksat sanktioner efter lovens § 5, stk. 1 og  

 2. Psykolognævnet kan i denne forbindelse efter indhentet udtalelse fra  

 Forbrugerombudsmanden fastsætte nærmere regler for psykologers  

 markedsføring efter denne lov.
 Stk. 7. Sundhedsstyrelsens afgørelser efter denne lov  

 kan ikke indbringes for anden administrativ myndighed.
Kapitel 4 Straffebestemmelser § 5. Overtrædelse af § 2, stk. 1-3 og  

 stk. 5, og § 3, stk. 2 og 3, straffes med bøde.
 Stk. 2. Overtrædelse af § 2, stk. 2 og 3, der  

 består i skadelig omtale af en anden sundhedsperson eller af forhold,  

 der særligt angår den pågældende, er undergivet  

 privat påtale, medmindre almene hensyn kræver påtale.
Stk. 3. Den, som undlader at meddele oplysninger, der  

 afkræves efter § 4, stk. 2, eller som i forhold, der omfattes  

 af loven, meddeler Sundhedsstyrelsen urigtige eller vildledende oplysninger,  

 straffes med bøde, Stk. 4. I forskrifter, der udfærdiges i medfør af  

 denne lov, kan der fastsættes straf af bøde for  

 overtrædelse af bestemmelser i forskrifterne.
 Stk. 5. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 5 Ikrafttrædelsesbestemmelser § 6. Loven træder i kraft den 1. september 2003.
 Stk. 2. Samtidig ophæves lov nr. 463 af 10. juni 1997 om  

 reklamering for sundhedsydelser.
 § 7. Loven gælder ikke for Færøerne og  

 Grønland, men kan for Færøerne sættes i kraft ved  

 kongelig anordning med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget Formålet med lovforslaget er at styrke patienternes  

 frie valg i forbindelse med valg af sundhedsydelser samt at skabe øget  

 konkurrence mellem udbydere i sundhedssektoren.
Dette sker ved at  

 liberalisere de nuværende regler om reklamering for sundhedsydelser.  

 Lovforslaget indebærer tillige en væsentlig forenkling af de  

 hidtil gældende regler i lov nr. 463 af 10. juni 1997 om reklamering  

 for sundhedsydelser (reklameloven), der samtidig med dette lovforslags  

 ikrafttræden foreslås ophævet.
Forslag til lov om  

 markedsføring af sundhedsydelser erstatter således lov om  

 reklamering for sundhedsydelser.
Området har hidtil været underlagt en relativ  

 restriktiv regulering, der har været til hinder for at tilgodese  

 ovennævnte målsætning.
Med lovforslaget får  

 sundhedspersoner nu mulighed for at markedsføre deres ydelser efter  

 principperne i lov om markedsføring, bortset fra at det hidtil  

 gældende forbud i reklameloven mod at reklamere i fjernsynet  

 videreføres i dette lovforslag.
Med indførelse af  

 markedsføringslovens principper om vildledning og sammenlignende  

 reklame og reguleringen af særlige markedsføringsmetoder i  

 markedsføringsloven sikres tillige, at den fremtidige grundnorm for  

 sundhedspersoners markedsføring er velkendt af såvel  

 annoncører, medier, annoncebureauer, retsvæsen som  

 sundhedspersonale.
Sundhedspersoner, der udøver sundhedsmæssig  

 virksomhed får herved samme muligheder for markedsføring  

 bortset fra forbudet mod markedsføring i fjernsynet   som  

 øvrige erhvervsgrupper og virksomheder generelt har efter lov om  

 markedsføring.
 Da lovforslaget indeholder væsentligt ændrede  

 regler for reklamering for sundhedsmæssig virksomhed i forhold til  

 gældende lovgivning, og da lovforslaget samtidig ville indebære  

 ændringer i de fleste af bestemmelserne i den gældende lov om  

 reklamering for sundhedsydelser, har regeringen valgt at fremsætte  

 forslag til en ny og samlet lov om markedsføring af sundhedsydelser,  

 bl.a. også med henblik på at forbedre overskueligheden af  

 lovgivningen på området.
 2. Gældende lovgivning, herunder Sundhedsstyrelsens tilsyn med  

 loven.
 2.1. Den gældende lov om reklamering for  

 sundhedsydelser omfatter reklamering, herunder annoncering, for  

 sundhedsmæssig virksomhed, som udføres af eller på vegne  

 af autoriserede eller ikke-autoriserede sundhedspersoner inden for  

 såvel det offentlige som private sundhedsvæsen, jf. lovens  

 § 1. I loven skelnes mellem reklamering og annoncering, hvor reklamering  

 omfatter alle former for markedsforanstaltninger over for offentligheden,  

 mens annoncering alene vedrører uopfordrede angivelser over for  

 befolkningen.
 Loven omfatter også reklamering i Danmark for  

 sundhedsmæssig virksomhed, som i øvrigt skal finde sted i  

 udlandet, jf. lovens § 2.
I henhold til reklamelovens § 3, stk. 1 skal al  

 reklamering og annoncering være saglig, nøgtern og  

 fyldestgørende.
I § 3, stk. 2, opregnes de meddelelser, som  

 annoncering for sundhedsmæssig virksomhed må indeholde.
Der  

 må således alene annonceres med sundhedspersonens navn, eventuelt  

 virksomhedsnavn, stilling, adresse, træffetid, herunder fravær,  

 køn og alder, specialeanerkendelse, handicapadgangsforhold,  

 handicapindretning af konsultation m.v. og handicapparkeringsplads i  

 tilknytning til konsultation m.v., tilslutning til overenskomst med det  

 offentlige samt undersøgelses- og behandlingsmetoder, ventetider og  

 priser.
Bestemmelsen indeholder hermed en fuldstændig opremsning af de  

 oplysninger, som må anvendes ved annoncering, hvorfor annoncering ikke  

 må indeholde andet end det her angivne, heller ikke f.eks. billeder og  

 tegninger.
 I medfør af lovens § 5 har Sundhedsstyrelsen  

 dog konkret vurderet, at annoncering også kan indeholde navn på  

 eventuel faglig organisation m.v., som den pågældende er  

 tilknyttet, logo for (branche)forening, oplysning om tilskud fra  

 Sygeforsikringen »Danmark«, tilbud om finansiering og udstedelse af garanti,  

 f.eks. i forbindelse med fremstilling og tilpasning af tandproteser.
 Annoncering for sundhedsmæssig virksomhed må  

 ikke finde sted i fjernsyn, jf. lovens § 3, stk. 3.
 De offentlige myndigheders generelle  

 informationsvirksomhed over for offentligheden, f.eks. om behandlingstilbud  

 og ventelister, er ikke omfattet af loven.
 Annoncering, der udelukkende sker over for  

 sundhedspersonale inden for samme virksomhedsområde, er ikke omfattet  

 af bestemmelsen i § 3, stk. 2, men skal være saglig,  

 nøgtern og fyldestgørende, jf. lovens § 4,  

 stk. 2.
Faglige foreningers og organisationers generelle  

 information til offentligheden om sundhedsmæssige forhold er heller  

 ikke omfattet af bestemmelsen i § 3, stk. 2, jf. § 4,  

 stk. 1. Informationsvirksomheden skal dog overholde bestemmelsen i  

 § 3, stk. 1, om saglig, nøgtern og fyldestgørende  

 reklamering.
Denne form for information kan også finde sted i fjernsyn.  

 Informationsvirksomhed efter § 4, stk. 1, skal som udgangspunkt  

 have et generelt sundhedspolitisk sigte og må ikke antage karakter af  

 annoncering for enkelte sundhedspersoner eller for mindre grupper heraf.
Det er efter reklamelovens § 5 Sundhedsstyrelsen, der  

 fører tilsyn efter loven.
Sundhedsstyrelsen kan som led i tilsynet  

 give udtryk for sin opfattelse af sagen eller søge iværksat  

 sanktioner efter lovens § 6. Undtaget er dog psykologers reklamering,  

 hvor det er Psykolognævnet, der er tilsynsmyndighed.
2.2. Sundhedsstyrelsens tilsyn efter loven har i praksis  

 fungeret således, at styrelsen vurderer den annoncering og reklamering,  

 som styrelsen gøres bekendt med.
Dette er typisk sket ved, at der  

 indsendes konkrete forslag til annoncer eller kopier af allerede  

 offentliggjorte annoncer til styrelsens vurdering.
 Sundhedsstyrelsen har af ressourcemæssige  

 årsager ikke haft mulighed for at tage sager op af egen drift, f.eks.  

 ved med jævne mellemrum at undersøge medierne for reklamering og  

 annoncering, som efter styrelsens opfattelse er i strid med lov om  

 reklamering for sundhedsydelser.
Når Sundhedsstyrelsen vurderer, at en annonce eller  

 andet informationsmateriale er i strid med lov om reklamering for  

 sundhedsydelser, skriver Sundhedsstyrelsen til annoncøren, som  

 informeres specifikt om, på hvilke punkter den konkrete annonce er i  

 strid med loven.
Samtidig informeres annoncøren om, at styrelsen i  

 gentagelsestilfælde vil overveje at sende sagen til politiet med  

 anmodning om at rejse tiltale mod pågældende annoncør.
 Styrelsen får ved ovennævnte tilsyn alene  

 kendskab til en begrænset del af den reklamering og annoncering, som er  

 i strid med loven.
Ca. 55-60 % af de sager, som Sundhedsstyrelsen hidtil har  

 behandlet, vedrører annoncer på det alternative  

 behandlingsområde.
Disse sager har ofte drejet sig om anvendelse af  

 tegninger og billeder samt angivelse af udtryk som »lægeeksamineret«  

 foran stillingsbetegnelsen. 20-25 % af sagerne er annoncer, som er indrykket  

 af læger, heraf i stort omfang af plastikkirurgiske klinikker, og 15-20  

 % er annoncer, som er indrykket af tandlæger, kliniske tandteknikere og  

 tandplejere.
Et mindre antal sager har tidligere omhandlet annoncer,  

 som er indrykket af optikere.
Disse sager er nu næsten helt  

 ophørt, idet Sundhedsstyrelsen i 2001 efter forudgående  

 forhandling med Indenrigs- og Sundhedsministeriet har indgået en aftale  

 med brancheorganisationerne på optikerområdet om, at man i  

 forbindelse med annoncering for salg af synshjælpemidler også kan  

 anføre, at man foretager synsprøver, idet dette anses som en  

 integreret del af udbuddet af briller og kontaktlinser.
Langt størstedelen af de annoncer, som  

 Sundhedsstyrelsen har gjort indsigelser over for, er indsendt af andre  

 annoncører (konkurrenter), ofte annoncører, som  

 Sundhedsstyrelsen tidligere har gjort indsigelse over for.
Det er  

 således kun i meget begrænset omfang patienter, der føler  

 sig krænket af annoncernes udformning.
3. Baggrund for lovforslaget, herunder om afgrænsning over for  

 lov om markedsføring, samt lovforslagets indhold 3.1. Generelt Lov om reklamering for sundhedsydelser indeholder meget  

 begrænsede muligheder for markedsføring af sundhedsmæssig  

 virksomhed.
Loven, der i sin tid (1997) samlede indholdsmæssigt  

 forskellige reklameforbudsregler i de respektive autorisationslove, tog med  

 sine begrænsede reklamemuligheder sigte på, at patienter i  

 almindelighed har svært ved i relation til egen behandlingssituation at  

 vurdere indholdet i mere vidtgående reklamering for sundhedsydelser,  

 idet patienter generelt er ekstraordinært påvirkede af reklamer,  

 der tilbyder bedre helbred.
Udviklingen har imidlertid vist, at patienterne herved  

 ikke har en reel mulighed for at tage stilling til og vælge de  

 sundhedsydelser, som udbydes.
Dette er ikke i overensstemmelse med  

 regeringens målsætning om, at patienters frie valg i forbindelse  

 med forbrug af sundhedsydelser skal styrkes, således som det senest er  

 kommet til udtryk ved vedtagelsen af lov nr. 143 af 25. marts 2002 om lov om  

 ændring af lov om sygehusvæsenet.
Ved ændringen af sygehusloven fik patienter  

 således udvidede valgmuligheder for at blive behandlet på private  

 sygehuse og klinikker her i landet og sygehuse i udlandet, såfremt det  

 offentlige sygehusvæsen ikke kan tilbyde behandling inden for 2  

 måneder efter henvisning.
Dette udvidede frie valg omfatter sygehuse og  

 klinikker, som har indgået en aftale herom med  

 Amtsrådsforeningen.
I denne situation har patienterne som følge  

 af reklamelovens bestemmelser i § 3 ikke reel mulighed for at vurdere,  

 hvilket privat sygehus, klinik m.v. omfattet af ovenstående, der ud fra  

 patientens vurdering, vil være det mest optimale.
 Hertil kommer, at de gældende bestemmelser i vidt  

 omfang hindrer konkurrence mellem udbyderne i sundhedssektoren, idet  

 reklameloven ikke giver udbyderne mulighed for at oplyse befolkningen om den  

 virksomhed m.v., som kan tilbydes ud over opregningen i § 3,  

 stk. 2.
 Endvidere har flere annoncører gjort  

 Sundhedsstyrelsen opmærksom på, at det er konkurrenceforvridende,  

 at kun de annoncører, der klages over til Sundhedsstyrelsen  

 gøres opmærksom på ulovlig annoncering, mens der efter  

 annoncørernes opfattelse findes mange andre annoncer, som også  

 er i strid med loven, og som ikke påtales af Sundhedsstyrelsen, jf.  

 afsnit 2.2. om gældende lovgivning.
Endelig har lovens sondring mellem reklamering og  

 annoncering givet anledning til betydelig usikkerhed om fortolkning af loven,  

 såvel blandt annoncører og blandt de medier, som har optaget  

 annoncerne.
Der er således fra flere sider påpeget behovet for en  

 forenkling af reglerne om reklamering for sundhedsydelser og en tilpasning  

 til de gældende   generelle   regler om markedsføring.
 Regeringen finder på denne baggrund, at der er behov  

 for at liberalisere reglerne for reklamering for sundhedsydelser, dels  

 således at lovgivningen på området forenkles og  

 gøres mere forståelig for såvel medier som  

 annoncører, dels således at sundhedspersoner får videre  

 adgang til at reklamere for deres virksomhed.
 3.2. Forholdet til lov om markedsføring og afgrænsning her  

 over for.
 3.2.1. Regeringen har i forbindelse med liberalisering af  

 lov om reklamering for sundhedsydelser overvejet, hvorvidt  

 markedsføring af sundhedsydelser fremover bør reguleres af  

 bestemmelserne i lov om markedsføring og dermed overføres til  

 Forbrugerombudsmandens kompetence, således at der ikke opretholdes en  

 særlovgivning på området.
Når regeringen fremlægger et særskilt  

 lovforslag, der regulerer markedsføring af sundhedsydelser, skyldes  

 det flere forhold.
Det vil således i betydeligt omfang kræve en  

 sundhedsfaglig indsigt at føre tilsyn efter loven, og denne  

 sundhedsfaglige indsigt besiddes af Sundhedsstyrelsen.
Sundhedsstyrelsen  

 fører allerede efter lov om sundhedsvæsenets centralstyrelse  

 m.v. et sundhedsfagligt tilsyn med sundhedsforholdene og med de enkelte  

 sundhedspersoner (individtilsynet), jf. centralstyrelseslovens §§ 2 og  

 4, hvorefter der sættes standarder for, hvad der er fagligt forsvarligt  

 og korrekt.
Sundhedsstyrelsen har via dette tilsyn den sundhedsfaglige  

 kompetence og indsigt vedrørende de enkelte sundhedspersoners  

 virksomhedsområde, der giver styrelsen de nødvendige faglige  

 forudsætninger for i relation til lovforslaget at vurdere lovligheden  

 af de enkelte sundhedspersoners markedsføringsforanstaltninger.  

 Sundhedsstyrelsens faglige indsigt vil også være  

 påkrævet i forbindelse med liberalisering af lovgivningen  

 på området, idet det må forventes, at der vil blive  

 foretaget yderligere reklamering for sundhedsydelser, end det er  

 tilfældet í dag, ligesom der vil skulle fastlægges nye  

 grænser og praksis for markedsføring de første par  

 år efter lovens ikrafttræden.
Også for så vidt angår reklamering for  

 lægemidler er der fastsat særlig lovgivning på grund af de  

 særlige forhold, der gør sig gældende inden for  

 sundhedsvæsenet, hvor forbrugerne (patienterne) ofte vil være  

 særlig påvirkelige på grund af et stærkt ønske  

 om bedring, helbredelse m.v. eller afklaring af deres sygdom.
Hertil kommer,  

 at forbrugerne på grund af områdets særlige karakter kan  

 have svært ved at overskue og vurdere de »tilbud«, der udbydes på  

 området.
For at sikre en koordinering af administrationen af lov om  

 markedsføring af sundhedsydelser med lov om markedsføring, er  

 det aftalt med Økonomi- og Erhvervsministeriet, at der nedsættes  

 et kontaktudvalg med repræsentanter fra Sundhedsstyrelsen og  

 Forbrugerombudsmanden.
Endvidere vil Sundhedsstyrelsen ved fastsættelse  

 af regler i medfør af lovforslaget have pligt til at indhente en  

 udtalelse fra Forbrugerombudsmanden.
 Det er endvidere aftalt mellem Indenrigs- og  

 Sundhedsministeriet og Økonomi- og Erhvervsministeriet, at der efter  

 en 3-årsperiode, dvs. i efteråret 2006, skal foretages en  

 evaluering af hensigtsmæssigheden af en separat lovgivning om  

 markedsføring af sundhedsydelser og af samspillet mellem de 2  

 områder, bl.a. med henblik på til den tid at vurdere behovet for  

 en revision af lovgivningen på området, herunder en eventuel  

 overførelse af lov om markedsføring af sundhedsydelser til  

 markedsføringslovens område.
 I evalueringen vil tillige indgå de  

 ressourcemæssige forhold for Forbrugerombudsmanden og Sundhedsstyrelsen  

 ved nyordningen samt opretholdelsen af Tv-forbudet og  

 markedsføringsreglernes indflydelse på efterspørgslen af  

 sundhedsydelser.
3.2.2. Afgrænsning mellem dette lovforslag og lov om  

 markedsføring er foretaget således, at sager vedrørende  

 vildledende, urigtige eller mangelfulde angivelser i forbindelse med  

 markedsføring af sundhedsydelser samt stillingtagen til sammenlignende  

 reklamer, hvor en sundhedsfaglig indsigt og vurdering er nødvendig, er  

 reguleret i nærværende lovforslag og dermed undergivet  

 Sundhedsstyrelsens tilsyn. Øvrige spørgsmål i forbindelse  

 med markedsføring af sundhedsydelser, hvor en sundhedsfaglig indsigt  

 ikke er påkrævet, henhører under lov om  

 markedsføring.
Det indebærer, at sager om tilgift, uanmodet  

 henvendelse til bestemte aftagere, rabatmærker samt lodtrækning  

 og præmiekonkurrencer henhører under Forbrugerombudsmandens  

 kompetence, jf. §§ 6, 6a, 8 og 9 i lov om markedsføring.  

 Ligeledes vil sundhedspersoner m.v. være underlagt  

 markedsføringslovens generalklausul om god skik, der bl.a. regulerer  

 anvendelse af aftalevilkår og overholdelse af anden  

 forbrugerbeskyttelseslovgivning.
3.3. Lovforslagets indhold Det foreslås på grundlag af ovenstående,  

 at reklamering for sundhedsydelser fremover reguleres efter de samme  

 principper som reglerne i lov om markedsføring.
 Lovforslaget indebærer, at den hidtidige sondring i  

 lov om reklamering for sundhedsydelser mellem reklamering og annoncering  

 ophæves, og i stedet erstattes af begrebet markedsføring,  

 således som det er defineret i lov om markedsføring, jf.  

 lovbekendtgørelse nr. 699 af 17. juli 2000 og bemærkningerne til  

 lovforslaget om markedsføring.
Lovforslaget omfatter markedsføring af  

 sundhedsydelser, som udføres på vegne af autoriserede eller  

 ikke-autoriserede sundhedspersoner inden for sundhedsvæsenet, jf.  

 § 1, stk. 1. Endvidere omfattes apotekernes særlige  

 sundhedsfremmende virksomhed af lovforslaget, jf. § 1, stk.3. Ligesom  

 den gældende reklamelov omfatter lovforslaget offentlige myndigheder,  

 herunder offentlige sygehuse, private sygehuse og privat praktiserende  

 sundhedspersoner.
Offentlig informationsvirksomhed er ikke omfattet af  

 lovforslaget.
I de tilfælde, hvor angivelser fra offentlige myndigheder  

 må karakteriseres som markedsføring af sundhedsmæssig  

 virksomhed, vil forholdet være omfattet af lovforslaget.
Der er  

 således ensartede markedsføringsregler for såvel  

 offentlige myndigheder, som private sygehuse m.fl.
 I lovforslagets § 1, stk. 2, er foretaget en  

 præcisering af begrebet sundhedsydelser, som der i praksis efter lov om  

 reklamering for sundhedsydelser har været tvivl om fortolkningen af,  

 jf. bemærkningerne til lovforslagets § 1, stk. 2.
 Ved markedsføring af sundhedsydelser må der  

 ikke anvendes urigtige, vildledende eller urimeligt mangelfulde angivelser,  

 jf. lovforslagets § 2, stk. 1. Anvendelsesområdet i  

 bestemmelsen er bredere end den tilsvarende bestemmelse i § 2,  

 stk. 1, i lov om markedsføring, hvor forbudet mod urigtige,  

 vildledende eller urimeligt mangelfulde angivelser udelukkende relaterer sig  

 til angivelser, der er egnet til at påvirke efterspørgsel eller  

 udbud af ydelser.
Inden for sundhedsvæsenet, hvor de fleste  

 behandlinger m.v. finansieres helt eller delvist af det offentlige, vil de  

 tilsvarende markedsmekanismer som gælder inden for brancher, der er  

 fuldt brugerfinansieret, således typisk ikke i fuld udstrækning  

 finde anvendelse.
Regeringen lægger derfor vægt på, at  

 forbudet mod urigtige, vildledende m.v. angivelser på  

 sundhedsområdet - hvor patienter med et ønske om helbredelse  

 eller afklaring af deres sygdom tillige er særligt påvirkelige -  

 finder anvendelse, uanset om angivelserne er egnet til at påvirke  

 efterspørgsel og udbud på området.
Forslagets § 2 indebærer, at der  

 indføres grundlæggende principper for markedsføring af  

 sundhedsydelser, der skal overholdes såvel skriftligt, mundtligt,  

 billedligt eller på anden måde, som i annoncer, gennem radio  

 eller andre kommunikationsmidler, ligesom bestemmelsen finder anvendelse over  

 for både almenheden og enkeltpersoner.
Også pressemeddelelser med  

 en redaktionel tekst, der mod betaling er indrykket som annonce, er omfattet  

 af § 2.
Indførelse af markedsføringslovens  

 principper for markedsføring indebærer en væsentlig  

 udvidet adgang til at reklamere for sundhedsmæssig virksomhed i forhold  

 til lov om reklamering for sundhedsydelser, hvor adgangen til at reklamere  

 efter lovens § 3, stk. 2, har været meget begrænset,  

 jf. afsnit 2.1. Efter forslaget vil det således være tilladt at  

 benytte billeder, tegninger m.v., angive særlige arbejdsområder  

 m.v.
Der henvises herom til bemærkningerne til forslagets § 2,  

 stk. 1.
Sammenlignende reklamer, dvs. reklamer som direkte eller  

 indirekte henviser til en konkurrent eller tjenesteydelser, som udbydes af en  

 konkurrent, er kun tilladt på de i § 3, stk. 2, nævnte  

 betingelser.
Bestemmelsen svarer til § 2 a i lov om  

 markedsføring.
 Det gældende forbud mod annoncering i fjernsyn i  

 reklameloven videreføres i dette lovforslag, således at  

 markedsføring af sundhedsydelser ikke må finde sted i  

 fjernsynet, jf. forslagets § 2, stk. 5. Regeringen finder  

 således fortsat, at markedsføring af sundhedsydelser på  

 fjernsyn rummer en nærliggende fare for, at befolkningen påvirkes  

 til en efterspørgsel efter sundhedsydelser, der går videre end  

 fagligt begrundet.
Det er Sundhedsstyrelsen, der fører tilsyn med  

 området, jf. lovforslagets § 4, stk. 1. Det foreslås,  

 at Sundhedsstyrelsen på eget initiativ eller på baggrund af  

 klager fra andre kan optage sager til behandling.
Sundhedsstyrelsen vil ikke  

 være forpligtet til at behandle alle sager, men skal ved vurdering af,  

 hvorvidt en sag skal behandles navnlig lægge vægt på  

 varetagelsen af hensynet til forbrugerne, jf. forslagets § 4,  

 stk. 3 og 4. Bestemmelsen giver Sundhedsstyrelsen mulighed for at  

 prioritere de sager, der tilgår styrelsen, således at styrelsen,  

 såfremt det er nødvendigt af f.eks. ressourcemæssige  

 årsager, navnlig skal behandle de sager, hvor forbrugerinteresser  

 tilsiger dette.
Bestemmelsen, der svarer til Forbrugerombudsmandens  

 kompetence i generelle markedsføringssager, foreslås især  

 set i lyset af, at de hidtidige klager over overtrædelse af  

 bestemmelserne i reklameloven i væsentlig grad hidrører fra  

 sundhedspersoner, jf. afsnit 2.2. oven for, hvor klagen typisk ikke er  

 begrundet i hensynet til forbrugerne.
Sundhedsstyrelsens tilsyn omfatter også den  

 markedsføring, der sker via internettet her fra landet.
Dette kan  

 f.eks. ske ved stikprøvekontroller.
Styrelsen vil som anført  

 heller ikke her være forpligtet til at behandle alle sager.
Sundhedsstyrelsen kan som led i tilsynet give udtryk for  

 sin opfattelse af sagen eller søge iværksæt sanktioner  

 efter lovforslagets straffebestemmelser.
Sundhedsstyrelsens afgørelser  

 efter loven kan ikke indbringes for anden administrativ myndighed.
I øvrigt vil enhver med retlig interesse heri kunne  

 indbringe sager om overtrædelse af loven for domstolene.
Det  

 indebærer, at indbringelse for domstolene ved civilt  

 søgsmål kan ske, uanset om sagen har været indbragt for  

 Sundhedsstyrelsen eller ej.
 4. Ændringer i forhold til lov om reklamering for  

 sundhedsydelser.
 I forhold til lov om reklamering for sundhedsydelser er  

 der i lovforslaget foretaget følgende væsentlige ændringer  

 m.v. :
 Der er i lovforslagets § 1, stk. 2, angivet en  

 definition af begrebet sundhedsydelser.
 Apotekeres særlige sundhedsfremmende virksomhed,  

 f.eks. vejledning i rygeafvænning, inddrages under lovens område,  

 jf. § 1, stk. 3.
 Sundhedsstyrelsen får efter lovforslagets  

 § 1, stk. 5, efter indhentet udtalelse fra Forbrugerombudsmanden  

 mulighed for at fastsætte nærmere regler om lovens  

 anvendelsesområde.
 Reklamelovens særlige bestemmelse om at undtage  

 synshjælpemidler fra loven videreføres ikke i lovforslaget, idet  

 markedsføring af såvel synshjælpemidler som  

 sundhedsydelser inden for optikervirksomhed som f.eks. synsprøver,  

 tilpasning af kontaktlinser fremover vil være omfattet af de samme  

 regler om markedsføring.
Lovforslaget indeholder ikke regler om  

 landegrænseoverskridende reklamer.
Reklamelovens § 2 vedr. dette  

 spørgsmål stemmer ikke længere overens med lov nr. 227 af  

 22. april 2002 om tjenester i informationssamfundet, herunder visse aspekter  

 af elektronisk handel, der er en implementering af e-handelsdirektivet  

 (Europa-Parlamentets og Rådets direktiv 2000/31/EF af 8. juni 2000 om  

 visse retlige aspekter af informationssamfundstjenester, navnlig elektronisk  

 handel, i det indre marked). Der kan efter denne lov som hovedregel ikke  

 gribes ind over for markedsføring, der online udøves af  

 erhvervsdrivende etableret i andre medlemsstater i EU og EØS, idet det  

 lægges til grund, at tjenesteyderen skal overholde hjemlandets regler,  

 uanset om online-tjenesten er rettet mod andre medlemsstater  

 (afsenderlandsprincippet).
De grundlæggende regler for reklamering for  

 sundhedsmæssig virksomhed vil efter lovforslaget være  

 markedsføringslovens principper om, at der ikke må anvendes  

 urigtige, vildledende eller urimeligt mangelfulde angivelser.
De hidtidig  

 begrænsede muligheder for annoncering i reklameloven bortfalder,  

 ligesom sondringen mellem reklamering og annoncering afskaffes.  

 Anvendelsesområdet i loven er dog bredere end i  

 markedsføringsloven, hvor forbudet mod de nævnte angivelser kun  

 gælder, såfremt angivelserne er egnet til at påvirke  

 efterspørgsel og udbud.
De særlige regler i reklamelovens § 4 om  

 henholdsvis faglige foreningers information til offentligheden og  

 sundhedspersoners annoncering over for sundhedspersonale inden for samme  

 virksomhedsområde bortfalder, idet der ikke længere er behov for  

 særregler på området.
Den omhandlede virksomhed vil  

 være omfattet af lovforslagets almindelige grundnorm for  

 markedsføring i § 2.
 Sundhedsstyrelsen vil ikke være forpligtet til at  

 behandle alle sager, der forelægges styrelsen, men skal ved vurdering  

 af, hvorvidt en sag skal behandles navnlig lægge vægt på  

 varetagelsen af hensynet til forbrugerne.
 Sundhedsstyrelsens afgørelser efter lovforslaget  

 kan ikke indbringes for anden administrativ myndighed.
5. Administrative og økonomiske konsekvenser for stat, kommuner  

 og amtskommuner Gennemførelsen af lovforslaget forventes ikke at  

 medføre økonomiske eller administrative konsekvenser af  

 betydning for staten.
Det er Sundhedsstyrelsen, der skal føre tilsyn med  

 lovens overholdelse, og uanset at styrelsen ikke efter lovforslaget er  

 forpligtet til at behandle alle sager, som forelægges, vil  

 Sundhedsstyrelsen fremover også på eget initiativ kunne tage  

 sager op til behandling, hvor hensynet til varetagelsen af forbrugernes  

 interesser tilsiger dette.
Sundhedsstyrelsens ressourceforbrug på  

 området forventes derfor at være stort set uændret i  

 forhold til tilsynet med overholdelse af lov om reklamering for  

 sundhedsydelser.
 I relation til Forbrugerombudsmanden, der efter lov om  

 markedsføring vil skulle behandle sager vedr. sundhedspersoners  

 overtrædelse af bl.a. markedsføringslovens generalklausul om god  

 skik, jf. afsnit 3.2., forventes der ikke at komme sager af betydning.
Økonomi- og Erhvervsministeriet samt  

 Forbrugerombudsmanden har givet udtryk for at der   med nogen usikkerhed -  

 skønnes en forøgelse af Forbrugerombudsmandens opgaver som  

 følge af lovforslaget.
Dette forhold vil indgå i den evaluering  

 af loven, der skal finde sted i 2006, jf. afsnit 3.2.1.
 Lovforslaget forventes ikke at medføre  

 økonomiske eller administrative konsekvenser for amtskommunerne.
Amtsrådsforeningen imødeser med de nye  

 markedsføringsregler samlet set et stigende forbrug af  

 sundhedsydelser, som vurderes at gå videre end der er faglig  

 begrundelse for.
Det er i denne forbindelse aftalt med foreningen, at  

 også dette forhold vil indgå i den evaluering af loven, der skal  

 finde sted i 2006.
6. Administrative og økonomiske konsekvenser for  

 erhvervslivet Lovforslaget har ingen administrative konsekvenser for  

 erhvervslivet.
 Lovforslaget forventes samlet set at medføre en vis  

 positiv afledet økonomisk effekt for erhvervslivet, idet det dog  

 på indeværende tidspunkt, hvor effekten af lovforslaget endnu  

 ikke er kendt, er meget vanskeligt at give et konkret overslag over de  

 erhvervsøkonomiske konsekvenser for de enkelte grupper af  

 sundhedspersoner som helhed.
7. Miljømæssige konsekvenser Lovforslaget har ingen miljømæssige  

 konsekvenser 8. Forholdet til EU-retten Lovforslaget indeholder ikke EU-retlige aspekter.
 9. Hørte myndigheder og organisationer m.v.
Lovforslaget har været forelagt Erhvervs- og  

 Selskabsstyrelsens Center for Kvalitet i ErhvervsRegulering, som har  

 vurderet, at forslaget ikke indeholder administrative konsekvenser for  

 erhvervslivet på samfundsniveau eller pr. virksomhed i et omfang, der  

 berettiger, at det bliver forelagt et af Økonomi- og  

 Erhvervsministeriets virksomhedspaneler Lovforslaget har i øvrigt været til  

 høring hos følgende myndigheder, organisationer og foreninger  

 m.v.: Amtsrådsforeningen, Finansministeriet, Forbrugerombudsmanden,  

 Forbrugerstyrelsen, Frederiksberg Kommune, Færøernes Landsstyre,  

 Grønlands Hjemmestyre, Direktoratet for sundhed, Hovedstadens  

 Sygehusfællesskab, Kommunernes Landsforening, Konkurrencestyrelsen,  

 Kulturministeriet, Københavns Kommune, Lægemiddelstyrelsen,  

 Ministeriet for Fødevarer, Landbrug og Fiskeri, Ministeriet for  

 Videnskab, Teknologi og Udvikling, Rigsombudsmanden i Grønland,  

 Rigsombudsmanden på Færøerne, Socialministeriet  

 (Psykolognævnet), Sygesikringens Forhandlingsudvalg, Statsministeriet  

 (Færøerne og Grønland), Sundhedsstyrelsen,  

 Undervisningsministeriet, Videns- og Forskningscenter for Alternativ  

 Behandling, Økonomi- og Erhvervsministeriet, Danmarks  

 Apotekerforening, Dansk Farmaceutforening, Dansk Handel og Service, Dansk  

 Kiropraktorforening, Dansk Laborant Forening, Dansk Optikerforening, Dansk  

 Psykolog Forening, Dansk Sygeplejeråd, Dansk Tandlægeforening,  

 Dansk Tandplejerforening, Danske Bioanalytikere, Danske Fysioterapeuter, Den  

 Almindelige Danske Jordemoderforening, Den Almindelige Danske  

 Lægeforening, Ergoterapeutforeningen, Forbundet af Offentligt Ansatte,  

 Foreningen af Kliniske Diætister, Foreningen af Radiografer i Danmark,  

 Landsforeningen af Kliniske Tandteknikere, Landsforeningen af  

 Statsautoriserede Fodterapeuter, Praktiserende Tandlægers Organisation,  

 Tandlægernes Nye Landsforening, Tandteknikerforeningen, Danske  

 Dagblades Forening, De Samvirkende Invalideorganisationer,  

 Forbrugerrådet, Foreningen af danske lokale ugeaviser, Pressens Hus,  

 Nævnet for Etnisk Ligestilling samt Sammenslutningen af Alternative  

 Behandlere.
 Vedrørende resultatet af høringen henvises  

 til det resumé af høringssvarene, som med høringssvarene  

 oversendes til Folketingets Sundhedsudvalg i forbindelse med lovens  

 fremsættelse.
Samlet vurdering af konsekvenser af  

 lovforslag Positive konsekvenser/mindre udgifter Negative Konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet En vis afledet økonomisk effekt Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Efter stk. 1 omfatter loven  

 markedsføring af sundhedsydelser, som udføres af eller på  

 vegne af autoriserede eller ikke-autoriserede sundhedspersoner inden for  

 sundhedsvæsenet.
Markedsføring vil, hvad enten den foretages som  

 led i privat eller offentlig virksomhed, være omfattet af loven.  

 Bestemmelsen omfatter også faglige foreninger og organisationer, idet  

 markedsføring fra sådanne foreninger, organisationer m.v. i  

 almindelighed foretages for sundhedsydelser, som udøves af de i  

 bestemmelsen nævnte sundhedspersoner.
 Stk. 1 er således i det væsentlige en  

 videreførelse af § 1, stk. 1. i lov om reklamering for  

 sundhedsydelser (reklameloven).
Markedsføring omfatter alle  

 markedsføringsforanstaltninger over for befolkningen, herunder  

 også tiltag, der eventuelt kun er rettet mod visse grupper, herunder  

 sundhedspersoner inden for et givent virksomhedsområde.
Begrebet  

 markedsføring skal forstås i vid betydning og omfatter ikke kun  

 markedsføring i teknisk forstand, men enhver handling foretaget i  

 erhvervsøjemed i overensstemmelse med markedsføringslovens  

 regler.
 I stk. 2 defineres begrebet sundhedsydelser  

 som en samlet betegnelse for den sundhedsfaglige virksomhed, som autoriserede  

 sundhedspersoner udfører i medfør af deres autorisation eller i  

 øvrigt udfører og som ikke-autoriserede sundhedspersoner har  

 adgang til at udføre.
Bestemmelsen er indsat i loven, fordi der i praksis har  

 været tvivl om fortolkningen af begrebet sundhedsmæssig  

 virksomhed i reklameloven, navnlig i relation til spørgsmålet  

 om, hvorvidt kosmetiske ydelser er omfattet af loven, dvs. er en  

 sundhedsydelse.
Domstolene har således i en konkret sag, der  

 vedrørte en læge, der foretog kosmetiske operationer og  

 reklamerede herfor, frifundet tiltalte for overtrædelse af  

 reklameloven, idet retten ikke fandt, at der i loven eller lovens forarbejder  

 findes en tilstrækkelig klar definition af begrebet  

 sundhedsmæssig virksomhed eller af sundhedsydelser i relation til en  

 sondring mellem, om ydelserne er omfattet af loven eller ikke er omfattet  

 heraf.
Stk. 2 indebærer for så vidt angår  

autoriserede sundhedspersoner, at alle de ydelser, som de  

 pågældende udfører i medfør af de respektive  

 autorisationslove i denne lovs forstand er sundhedsydelser.
I relation til  

 kosmetiske sundhedsydelser betyder det, at alle former for operative indgreb,  

 der medfører gennembrud af huden, bortset fra de undtagelser, der er  

 nævnt nedenfor, også vil være omfattet af denne lovs  

 bestemmelser, idet disse indgreb opfattes som ydelser, der er forbeholdt  

 læger, jf. lægelovens § 25, stk. 2, hvorefter operative  

 indgreb er omfattet af lægeloven og kun må foretages af  

 læger eller andre med særlig hjemlet adkomst, f.eks.  

 tandlæger.
Såfremt de operative indgreb, herunder ved  

 anvendelse af laser, der indtil videre generelt opfattes som forbeholdt  

 læger, anvendes til følgende eksempler på kosmetiske  

 ydelser, vil der være tale om sundhedsydelser i denne lovs forstand:  

 Pandeløft, øjen-, læbe-, øren- og  

 næsekorrektioner, brystkorrektioner, fedtsugning, hudkorrektioner og  

 fjernelse af tatoveringer og vorter.
Hårfjernelse kan være en  

 sundhedsydelse i denne lovs forstand, f.eks. når det i forbindelse med  

 markedsføring anføres, at hårfjernelsen foretages af en  

 læge, idet det herved indikeres, at der herved kan anvendes metoder,  

 som er forbeholdt læger.
Sundhedsstyrelsen vil i øvrigt i  

 forbindelse med lovens ikrafttræden fastsætte nærmere  

 retningslinier bl.a. for dette område, jf. lovforslagets § 1,  

 stk. 5.
Øvrig faglig virksomhed, som autoriserede  

 sundhedspersoner udfører inden for sundhedsvæsenet, vil  

 også være omfattet af lovens anvendelsesområde, selvom  

 virksomheden ikke udføres i medfør af den  

 pågældendes autorisation.
Denne øvrige faglige virksomhed  

 skal forstås bredt, således at bestemmelsen f.eks. vil omfatte en  

 læge, der driver et motionscenter.
Når lovforslaget for autoriserede sundhedspersoners  

 markedsføring tillige medtager sundhedsmæssig virksomhed, som  

 disse i øvrigt udfører, skyldes det, at befolkningen med den  

 givne autorisation skal have tillid til, at alt, hvad disse personer  

 udfører på det sundhedsmæssige område, vil  

 være omfattet af de givne markedsføringsregler.
Det kan  

 således ikke forventes, at befolkningen generelt har kendskab til, hvad  

 de enkelte autorisationer nærmere tager sigte på af  

 sundhedsmæssig virksomhed.
Med hensyn til ikke-autoriserede sundhedspersoner  

 vil den faglige virksomhed, som de pågældende   bl.a. inden for  

 rammerne af lægelovens §§ 24 og 25 - har adgang til at  

 udføre inden for sundhedsvæsenet ligeledes være omfattet  

 af loven.
F.eks. må ikke-læger efter lægelovens § 24  

 ikke tage syge i kur, hvis vedkommende dermed udsætter patientens  

 helbred for påviselig fare.
Efter lægelovens § 25,stk.1,  

 må kun læger behandle personer for visse smitsomme sygdomme,  

 ligesom det kun er læger eller andre med særlig hjemlet adkomst,  

 der efter lægelovens § 25, stk. 2, må foretage  

 operative indgreb, iværksætte fuldstændig eller lokal  

 bedøvelse m.v.
Det er dog ikke muligt at give en udtømmende  

 oversigt over de personer og dermed den virksomhed, der vil være  

 omfattet af loven.
Det vil være afgørende ved vurdering af,  

 hvorvidt den virksomhed, som de pågældende udfører, er  

 omfattet af loven, om virksomheden tager sigte på at forbedre  

 patientens sundhedstilstand, dvs. har karakter af en sundhedsydelse.
En  

 behandlingsform kan således i én relation være omfattet af  

 loven og i en anden falde uden for loven.
F.eks. vil clairvoyance ikke i sig  

 selv kunne anses for en sundhedsydelse, medmindre behandlingsformen  

 markedsføres som et middel til at forbedre sundhedstilstanden eller  

 på anden måde signalerer at have karakter af en  

 sundhedsydelse.
I relation til kosmetisk virksomhed, som udføres af  

 ikke-autoriserede sundhedspersoner, vil de indgreb, som ikke er forbeholdt  

 læger efter lægelovens § 25, stk. 2, falde uden for  

 loven, idet disse indgreb ikke anses som sundhedsydelser.
F.eks. vil  

 tatovering, piercing, branding (mønster på huden brændt  

 med stempel) og scarification (mønstre ridset med skalpel) falde uden  

 for loven.
Den virksomhed, som apotekere i almindelighed  

 udfører, vil ikke være omfattet af loven, idet denne virksomhed  

 ikke har karakter af sygdomsbehandling eller anden sundhedspleje og derfor  

 ikke er sundhedsydelser i lovens forstand.
Lov om lægemidler indeholder  

 i øvrigt særlige regler om reklamering for lægemidler.
 Det er imidlertid naturligt under lovens område at  

 medtage de særlige supplerende sundhedsfremmende og sygdomsforebyggende  

 opgaver som apotekerne kan udføre efter apotekerlovens § 12,  

 stk.1,nr. 2. Dette er sket i lovens § 1, stk.3, idet en  

 særlig hjemmel herfor er nødvendig, fordi apotekernes retlige  

 status ikke falder ind under beskrivelsen i stk.1 og 2. Den nævnte  

 virksomhed omfatter bl.a. vejledning i rygeafvænning og  

 blodsukkermåling samt slanke - og farmaceutrådgivning.  

 Sundhedsstyrelsen vil om fornødent kunne foretage en nærmere  

 afgrænsning af disse opgaver efter lovens § 1,stk. 5.
Efter stk. 4 kan indenrigs- og  

 sundhedsministeren - efter indhentet udtalelse fra Forbrugerombudsmanden -  

 fastsætte bestemmelser om, at loven helt eller delvist skal gælde  

 anden virksomhed end nævnt i stk. 1 - 3. Indenrigs- og  

 sundhedsministeren får hermed bl.a. mulighed for at lade lovens  

 bestemmelser helt eller delvist gælde for konkrete myndigheder,  

 institutioner eller sundhedspersoners virksomhed eller afgrænsede dele  

 heraf.
Det kan således ikke afvises, at enkelte myndigheder,  

 sundhedspersoner m.fl., der efter stk. 1 som udgangspunkt ikke er  

 omfattet af loven, på visse punkter udfører tjenesteydelser  

 eller fremover vil få mulighed for at udføre tjenesteydelser,  

 der kan sidestilles med markedsføring af sundhedsydelser efter lovens  

 § 1, stk. 1. Hjemlen i § 1, stk. 4, forudsættes  

 ikke umiddelbar anvendt i forbindelse med lovens ikrafttræden.
Sundhedsstyrelsen kan efter indhentet udtalelse fra  

 Forbrugerombudsmanden i medfør af stk. 5 fastsætte  

 nærmere regler for lovens anvendelsesområde efter stk. 1-4.  

 Det forudsættes, at Sundhedsstyrelsens ved lovens ikrafttræden  

 fastsætter nærmere regler for anvendelsesområdet, jf. oven  

 for, med henblik på en præcisering af hvilke ydelser, der efter  

 loven vil være at betragte som sundhedsydelser.
Præcisering af  

 ydelser, der efter loven vil være at betragte som sundhedsydelser fra  

 psykologer, vil ske i samarbejde med Psykolognævnet.
Til § 2 Bestemmelsen indeholder de grundlæggende principper,  

 der fremover skal efterleves i forbindelse med markedsføring af  

 sundhedsydelser.
Bestemmelsen svarer til principperne i § 2 i lov om  

 markedsføring, jf. de almindelige bemærkninger afsnit 3.2., idet  

 bestemmelsen dog   i modsætning til markedsføringsloven  

 tillige omfatter angivelser, der ikke har til hensigt at påvirke  

 efterspørgsel og udbud.
Efter stk. 1 må der ikke i forbindelse  

 med markedsføring af sundhedsydelser efter loven anvendes urigtige,  

 vildledende eller urimeligt mangelfulde angivelser.
Anvendelsesområdet  

 i bestemmelsen er bredere end den tilsvarende bestemmelse i § 2,  

 stk. 1, i lov om markedsføring, hvor forbudet mod urigtige,  

 vildledende eller urimeligt mangelfulde angivelser udelukkende relaterer sig  

 til angivelser, der er egnet til at påvirke efterspørgsel eller  

 udbud af ydelser.
Der henvises herom til de almindelige bemærkninger  

 afsnit 3.2.
 Bestemmelsen indebærer en væsentlig udvidet  

 adgang til markedsføring i forhold til reklamelovens regler i  

 § 3, stk.1 og 2. Det vil således efter lovforslaget ved  

 markedsføring   inden for de i § 2 givne rammer   fremover  

 være lovligt at anføre bl.a. følgende forhold, som det  

 ikke i dag efter reklameloven er tilladt at anføre/benytte:
billeder og tegninger, angivelse af særlige arbejds- eller  

 interesseområder som f.eks. børnetandpleje, idrætsskader  

 etc., behandling af rygproblemer, behandling af sportsskader, behandling af  

 muskel- og ledsygdomme, samt i øvrigt behandling af patienter med en  

 given sygdom eller et givet handicap angivelse af særlige uddannelseskvalifikationer,  

 som ikke er godkendt af offentlige myndigheder angivelse af udenlandske specialebetegnelser eller af  

 udenlandsk uddannelse angivelse af udtryk som »exam.«, »lægeexam.« m.v.  

 i forbindelse med angivelse af stilling.
Tilsvarende kan anføres  

 »diplom i  «, hvor diplomet ikke er godkendt af offentlige myndigheder, angivelse af hvor den pågældende er uddannet  

 eller af hvem, beskrivende og anprisende tekst og subjektive  

 tilkendegivelser om den enkelte sundhedsperson, behandlingsstedet eller de  

 enkelte ydelser, f.eks. at man har gode erfaringer med behandling af en given  

 sygdom m.v.
angivelse af teknisk udstyr godkendelse af en offentlig myndighed (f.eks.  

 Sundhedsstyrelsen) samt øvrig tekst, der ligger inden for rammerne af  

 lovforslagets § 2 og 3, f.eks. korrekte statistiske  

 oplysninger.
 Som det fremgår, vil det efter forslaget også  

 være muligt at anvende subjektive tilkendegivelser om den enkelte  

 sundhedsperson, behandlingsstedet, de enkelte ydelser m.v. inden for lovens  

 rammer.
Det centrale i den foreslåede bestemmelse er  

 forbuddet mod vildledende angivelser.
F.eks. kan en isoleret bedømt  

 korrekt oplysning være vildledende på grund af manglende  

 relevans.
Herunder kan det således være vildledende at reklamere  

 med konkrete resultater ved en behandling i form af før- og efter  

 billeder, idet samme resultat ikke kan garanteres ved efterfølgende  

 lignende behandlinger, jf. i øvrigt bemærkningerne til § 2,  

 stk. 4. Er angivelserne urimeligt mangelfulde, vil de også  

 være vildledende.
Ved vurdering af, hvorvidt der er tale om en  

 vildledende angivelse, vil det indgå i vurderingen, at der for  

 sundhedsydelser er tale om et område, hvor patienter på grund af  

 deres sygdom er særligt modtagelige og påvirkelige i forbindelse  

 med markedsføring.
 Sundhedsstyrelsen vil ved lovens ikrafttræden efter  

 indhentet udtalelse fra Forbrugerombudsmanden udarbejde nærmere regler,  

 der i overensstemmelse med ovennævnte uddyber mulighederne for  

 markedsføring efter denne bestemmelse, jf. lovforslaget § 4,  

 stk. 5.
 Stk. 2-4 svarer til markedsføringslovens  

 § 2, stk. 2-4.
Efter stk. 2 gælder bestemmelsen i  

 stk. 1 også angivelser, der på grund af deres form, eller  

 fordi de angår uvedkommende forhold, er utilbørlige over for  

 andre, herunder andre sundhedspersoner og forbrugere.
Medens  

 overtrædelse af stk. 1 er betinget af, at angivelserne er  

 vildledende, er de i stk. 2 omhandlede angivelser forbudte, også  

 selvom om de er korrekte eller unddrager sig sandhedsprøvelse.
Om en  

 angivelse er utilbørlig i form, vil bero på en sundhedsfaglig  

 vurdering og i øvrigt den herskende opfattelse af ytringsfrihedens  

 grænser.
For så vidt angår begrebet uvedkommende forhold,  

 vil dette f.eks. være oplysninger om andre sundhedspersoners privatliv,  

 race, religion eller nationalitet eller visse patientgruppers særlige  

 forhold, f.eks. tro, vane eller politisk holdning etc.
Efter stk. 3 må der ikke anvendes  

 vildledende fremgangsmåder eller øvrige fremgangsmåder,  

 såfremt de på grund af deres særlige form, eller fordi de  

 inddrager uvedkommende forhold, er utilbørlige over for andre,  

 herunder sundhedspersoner og forbrugere.
Medens § 2, stk. 1 og  

 stk. 2 gælder angivelser, vedrører stk. 3 alene  

 fremgangmåder.
Bestemmelsen skal navnlig sikre mod former for salg af  

 sundhedsydelser, som kan give anledning til misbrug over for patienter, som  

 på grund af deres helbredstilstand er let påvirkelige og andre  

 former for salg af sundhedsydelser, hvor uvedkommende forhold inddrages i  

 patienternes overvejelse om at købe en sundhedsydelse.
I henhold til stk. 4 skal rigtigheden af  

 angivelser om faktiske forhold kunne dokumenteres.
Bestemmelsen vil navnlig  

 kunne finde anvendelse i forbindelse med salg af sundhedsydelser, hvor der  

 anvendes før- og efterbilleder, f.eks. ved kosmetiske operationer.
Stk. 5 indebærer at det hidtil i  

 reklameloven gældende forbud mod markedsføring i fjernsynet  

 videreføres i denne lov.
Enhver form for markedsføring af  

 sundhedsydelser, der er omfattet af § 1, vil være omfattet af det  

 generelle forbud med markedsføring i fjernsynet, herunder tekst-tv,  

 film, video eller lignende, f.eks.
Cd-rom, DVD etc.
Der findes således  

 fortsat behov for inden for dette område at opretholde et forbud mod  

 markedsføring i fjernsynet, idet fjernsynet i almindelighed er  

 så stærkt et medie, at patienter med et ønske om  

 helbredelse eller afklaring af deres sygdom vil have en tendens til at blive  

 særligt påvirket af markedsføring på fjernsyn.
Der  

 gælder i øvrigt et tilsvarende forbud mod at reklamere i  

 fjernsynet for receptpligtige lægemidler som følge af det  

 almindelige forbud i lægemiddelloven mod offentlig reklamering på  

 dette område.
Til § 3 Bestemmelsen svarer til markedsføringslovens  

 § 2 a om sammenlignende reklame, dog således at bestemmelsen  

 i nærværende lovforslag er tilpasset sundhedsområdet.
I stk. 1 er angivet en definition af  

 sammenlignende reklame.
For at være omfattet af bestemmelsen skal  

 reklamen henvise direkte eller indirekte til en konkurrent eller til  

 sundhedsydelser, som udbydes af en konkurrent.
Der må således som  

 minimum antages at skulle foreligge en konkurrencerelation mellem  

 annoncøren og den sundhedsperson eller virksomhed, som sammenligningen  

 angår.
Stk. 2 angiver i nr.1-6 de betingelser,  

 der skal være opfyldt, for at sammenlignede reklamer er tilladt.  

 Sammenligningen må ikke være vildledende, jf. nr.1, og skal  

 angå sundhedsydelser, der opfylder samme behov eller tjener samme  

 formål, jf. nr. 2. Endvidere skal sammenligningen være objektiv,  

 og sammenligning skal angå en eller flere konkrete og relevante  

 egenskaber, der kan dokumenteres, og som er repræsentative for disse  

 sundhedsydelser, herunder prisen, jf. nr. 3. Sammenligningen må  

 således ikke bygge på subjektive vurderinger og holdningsbaserede  

 udsagn, der ikke kan dokumenteres.
Sammenligningen må heller ikke skabe  

 forveksling mellem annoncøren og en konkurrent eller mellem  

 annoncørens og en konkurrents firmanavn, andre karakteristiske  

 kendetegn eller sundhedsydelser, jf. nr. 4. Efter nr. 5 må  

 sammenligningen ikke miskreditere eller nedvurdere en konkurrents firmanavn,  

 andre karakteristiske kendetegn, sundhedsydelser, aktiviteter eller  

 øvrige forhold.
I henhold til nr. 6 må sammenligningen ikke  

 drage utilbørlig fordel af den anseelse, der er knyttet til en  

 konkurrents firmanavn eller andre karakteristiske kendetegn.
Efter stk. 3 skal det i enhver sammenlignende  

 reklame, som indeholder særtilbud, klart fremgå, hvornår  

 tilbudet ophører.
Et særtilbud inden for området for  

 sundhedsydelser kan f.eks. være prisnedsættelse på en  

 operation eller behandling i forhold til de konkurrenter, der sammenlignes  

 med.
Gælder særtilbudet endnu ikke, skal det efter bestemmelsen  

 tillige oplyses, hvornår perioden for den særlige pris eller for  

 andre særlige betingelser begynder.
Til § 4 Bestemmelsen vedrører tilsynet med udøvelsen  

 af markedsføring efter lovforslaget.
Efter stk. 1 fører Sundhedsstyrelsen  

 tilsyn med lovens overholdelse.
Sundhedsstyrelsen fører efter lov om  

 sundhedsvæsenets centralstyrelse m.v. tilsyn med den sundhedsfaglige  

 virksomhed, der udøves af personer inden for sundhedsvæsenet,  

 bortset fra den virksomhed, der udøves af psykologer, hvor tilsynet  

 udøves af Psykolognævnet, som er nedsat under Socialministeriet.  

 Via dette tilsyn har Sundhedsstyrelsen den sundhedsfaglige kompetence og  

 indsigt vedrørende de enkelte sundhedspersoners  

 virksomhedsområde, der giver styrelsen de nødvendige faglige  

 forudsætninger for i relation til lovforslaget at vurdere lovligheden  

 af de enkelte sundhedspersoners markedsføringsforanstaltninger.  

 Tilsynet med lov om reklamering af sundhedsydelser er også i dag  

 tillagt Sundhedsstyrelsen.
De samme forhold er gældende i forhold til  

 Psykolognævnets tilsyn med psykologer.
Efter stk. 2 kan Sundhedsstyrelsen kræve  

 meddelt alle oplysninger, som skønnes nødvendige til  

 afgørelse af, om et forhold falder ind under lovens bestemmelser.  

 Såfremt der er tale om sammenlignende reklame kan styrelsen kræve  

 dokumentation for rigtigheden af oplysninger inden for kort tid.
Bestemmelsen  

 svarer til § 15, stk. 2, i lov om markedsføring.  

 Bestemmelsen er i øvrigt strafsanktioneret i § 5,  

 stk. 3.
I stk. 3 foreslås det, at  

 Sundhedsstyrelsen på eget initiativ eller på baggrund af klager  

 fra andre kan optage sager til behandling.
Sundhedsstyrelsen vil ikke  

 være forpligtet til at behandle alle sager, men skal ved vurdering af,  

 hvorvidt en sag skal behandles navnlig lægge vægt på  

 varetagelsen af hensynet til forbrugerne.
 Idet der i øvrigt henvises til de almindelige  

 bemærkninger afsnit 3.3. om baggrunden for bestemmelsen bemærkes,  

 at såfremt Sundhedsstyrelsen vurderer, at der ikke er grundlag for at  

 behandle en konkret sag, der ikke indeholder aspekter vedrørende  

 varetagelsen af hensynet til forbrugerne, vil den pågældende  

 blive orienteret om muligheden for at anlægge civilt (privat)  

 søgsmål.
Efter stk. 4 kan Sundhedsstyrelsen som led i  

 tilsynet give udtryk for sin opfattelse af sagen.. Bestemmelsen, der stort  

 set er en uændret videreførelse af reklamelovens § 5,  

 stk. 2, indebærer, at Sundhedsstyrelsen ved at udtale sig om  

 konkrete sager får mulighed for at bringe en eventuel ulovlig  

 markedsføring til ophør.
I tilfælde af, at en  

 annoncør ikke retter sig efter Sundhedsstyrelsens udtalelse, kan  

 styrelsen søge iværksat sanktioner i form af bøde, jf.  

 forslagets § 5.
Efter stk. 5 kan Sundhedsstyrelsen efter  

 indhentet udtalelse fra Forbrugerombudsmanden fastsætte nærmere  

 regler for adgangen til markedsføring efter bestemmelserne i loven.  

 Som nævnt oven for forudsættes det, at Sundhedsstyrelsen i  

 forbindelse med lovens ikrafttræden udarbejder nærmere regler,  

 der uddyber mulighederne for markedsføring efter lovforslaget.
Det vil  

 i sagens natur ikke være muligt for Sundhedsstyrelsen at foretage en  

 udtømmende opregning af, hvad der i relation til bestemmelserne i  

 forslagets §§ 2 og 3 er tilladt efter loven, men det findes  

 væsentligt, at styrelsen f.eks. i en vejledning til loven i  

 overensstemmelse med det i bemærkningerne til § 2, stk. 1,  

 nævnte uddyber de muligheder for markedsføring, som loven giver  

 mulighed for, navnlig set i relation til de begrænsede muligheder for  

 reklamering, som er indeholdt i lov om reklamering for sundhedsydelser.
Det  

 forudsættes således, at styrelsen uddyber opregningen af tilladte  

 angivelser i bemærkningerne til § 2, stk. 1, ligesom  

 styrelsen nærmere redegør for anvendelse af før- og  

 efterbilleder i markedsføring af sundhedsydelser, samt  

 præciserer afgrænsningen af forbudet mod markedsføring i  

 fjernsynet, på film, video eller lignende.
 I stk. 6 fastsættes det, at  

 Psykolognævnet fører tilsyn med psykologers markedsføring  

 efter loven, og at Psykolognævnet som led i tilsynet - på linie  

 med Sundhedsstyrelsen   kan give udtryk for sin opfattelse af sagen, ligesom  

 nævnet kan søge iværksat sanktioner efter forslagets  

 § 5.
Baggrunden for bestemmelsen er, at det er  

 Psykolognævnet, der i henhold til lov om psykologer   lov nr. 494 af  

 30. juni 1993, der trådte i kraft 1.januar 1994   er såvel  

 autorisations- som tilsynsmyndighed for psykologer, på tilsvarende  

 måde som Sundhedsstyrelsen er dette for de øvrige  

 sundhedspersonalegrupper.
Ved loven om reklamering for sundhedsydelser fra  

 1997 blev Psykolognævnet samtidigt ressortmyndighed for alle  

 spørgsmål vedr. psykologers reklameforhold   uanset der er tale  

 om autoriserede psykologer eller ej.
Psykolognævnet får også i medfør  

 af stk. 6 mulighed for   efter indhentet udtalelse fra  

 Forbrugerombudsmanden   at fastsætte nærmere regler for  

 markedsføring efter loven.
Det forudsættes i den forbindelse, at  

 de regler, som såvel Sundhedsstyrelsen som Psykolognævnet  

 fastsætter om markedsføring efter loven, jf. stk. 5 og 6,  

 koordineres i samarbejde med Forbrugerombudsmanden.
Efter stk. 7 kan Sundhedsstyrelsens  

 afgørelser efter loven ikke indbringes for anden administrativ  

 myndighed, dvs. heller ikke for Indenrigs- og Sundhedsministeriet.  

 Bestemmelsen skal bl.a. ses på baggrund af, at det vil være  

 domstolene, der endeligt tager stilling til, hvorvidt en given  

 markedsføring er i overensstemmelse med loven.
Endvidere  

 nødvendiggør generelle ressourcemæssige hensyn en  

 indskrænkning af muligheden for at påklage Sundhedsstyrelsens  

 afgørelser til Indenrigs- og Sundhedsministeriet.
Til § 5 Efter stk. 1 straffes overtrædelse af  

 bestemmelserne i § 2, stk. 1- 3 samt stk. 5 og § 3,stk.2  

 og 3, med bøde.
Strafferammen for overtrædelse af de angivne  

 markedsføringsforhold svarer til strafferammen for overtrædelse  

 af reklameringsreglerne i lov om reklamering for sundhedsydelser.
I stk.2 er foretaget en regulering af, hvem der  

 strafferetligt kan påtale overtrædelse af lovens bestemmelse om  

 nedsættende omtale m.v. i § 2. Som hovedregel er der tale om  

 privat påtale, bl.a. fordi den forurettigede bedst selv kan vurdere  

 overtrædelsens karakter.
Der er imidlertid indsat en mulighed for  

 offentlig påtale i de tilfælde, hvor dette er  

 påkrævet af såkaldte almene hensyn.
Dette forudsættes  

 kun at gøre sig gældende i ganske få tilfælde,  

 f.eks. hvor overtrædelsen er grov og privat påtale ikke er sket,  

 eller hvor den forurettede er en person ansat i eller tilknyttet en offentlig  

 institution.
 Efter stk. 3 straffes undladelse af at meddele  

 Sundhedsstyrelsen oplysninger, der afkræves efter § 4,  

 stk. 2, eller som i forhold, der omfattes af loven, meddeler styrelsen  

 urigtige eller vildledende oplysninger med bøde.
 I henhold til stk. 4 kan der i forskrifter,  

 der udfærdiges i medfør af loven, fastsættes straf af  

 bøde for overtrædelse af bestemmelserne i forskrifterne.  

 Sundhedsstyrelsen og Psykolognævnet får således adgang til  

 at fastsætte bødestraf i forskrifter, fastsat i medfør af  

 lovforslagets § 4, stk. 5 og 6, idet det forudsættes, at  

 regelfastsættelse på dette område koordineres mellem de  

 nævnte myndigheder.
 Stk. 5 angiver, at også selskaber m.v.  

 (juridiske personer) kan pålægges strafansvar efter reglerne i  

 straffelovens 5. kapitel.
Til § 6 Da Sundhedsstyrelsen i forbindelse med lovændringen  

 skal udarbejde bekendtgørelse og eventuel vejledning om lovens  

 anvendelsesområde m.v., foreslås ikrafttrædelsesdatoen at  

 være 1. september 2003. Samtidig ophæves lov om reklamering for  

 sundhedsydelser.
Til § 7 Loven gælder ikke for Færøerne eller  

 Grønland, men kan for Færøernes vedkommende sættes  

 i kraft ved kongelig anordning med de afvigelser, som de særlige  

 færøske forhold tilsiger.
