INDHOLDSFORTEGNELSE 1. GENERELT BILAG 1 Retsregler nævnt i vejledningen BILAG 2 Retsregler vedrørende supplerende mærkning BILAG 3 Definitioner MÆRKNINGSBEKENDTGØRELSEN 1. GENERELT 1.1 Baggrund Sundhedsministeren udstedte den 15. marts 1991 en bekendtgørelse om  

 mærkning af levnedsmidler (1), der samler og forenkler mærkningsreglerne for  

 levnedsmidler, der administreres af Sundhedsministeriet og  

 Landbrugsministeriet.
 Der vil blive udstedt en bekendtgørelse om mærkning af fisk og fiskevarer  

 (2).
 Sundhedsministeren udstedte den 21. december 1990 en bekendtgørelse om  

 dybfrosne levnedsmidler (3), der bl.a. indeholder regler om mærkning af  

 dybfrosne levnedsmidler.
 De nye bekendtgørelser implementerer tre EF-direktiver (4-6) og erstatter  

 den generelle mærkningsbekendtgørelse (7), dybfrostbekendtgørelsen (8) samt  

 mærkningsregler i otte bekendtgørelser (9-16) om enkelte levnedsmidler på  

 landbrugsministerens område og bekendtgørelsen om mærkning af fisk og  

 fiskevarer (17).
Allerede i 1979 blev der vedtaget et EF-direktiv om mærkning af  

 levnedsmidler.
Dette direktiv blev i 1981 gennemført i dansk ret ved elleve  

 bekendtgørelser.
Direktivet er blevet ændret i 1986 og i 1989 (4).  

 Mærkningsdirektivet med den seneste ændring gennemføres i dansk ret ved de  

 nye bekendtgørelser.
Endvidere gennemføres direktiv om dybfrosne  

 levnedsmidler (6) og direktiv om identifikationsmærkning af levnedsmidler,  

 den såkaldte lotmærkning (5).
1.2 Hvem er vejledningen rettet til Denne vejledning er udarbejdet i et samarbejde mellem  

 Landbrugsministeriet, Fiskeriministeriet og Sundhedsministeriet som en  

 orientering og hjælp for dels de kontrolmyndigheder, som skal føre tilsyn  

 med, at mærkningsreglerne bliver overholdt, dels brugerne af reglerne, det  

 vil sige producenter, importører og forhandlere.
1.3 Hvilket område dækker vejledningen Vejledningen vedrører de mærkningskrav, der er fastsat i 1. Sundhedsministeriets generelle  

 mærkningsbekendtgørelse, som indeholder mærkningsregler for levnedsmidler,  

 der administreres af Sundhedsministeriet og Landbrugsministeriet (1).
 2. Fiskeriministeriets bekendtgørelse om mærkning af  

 fisk og fiskevarer (2).
 3. Sundhedsministeriets dybfrostbekendtgørelse (3).
Den generelle mærkningsbekendtgørelse administreres og kontrolleres af de  

 centrale eller lokale myndigheder, som har kompetence hertil inden for de  

 enkelte produktgrupper.
Den delte administration af levnedsmiddellovs- og  

 særlovsområdet fortsætter således.
1.4 Hvilket geografisk område dækker bekendtgørelserne Den generelle mærkningsbekendtgørelse (1) og dybfrostbekendtgørelsen (3)  

 omfatter mærkning af levnedsmidler bestemt til salg inden for De Europæiske  

 Fællesskaber.
Levnedsmidler, som er bestemt til eksport til lande uden for  

 Fællesskabet, er ikke omfattet af mærkningsreglerne.
Der er dog ikke krav om, at levnedsmidler bestemt til salg til andre lande  

 inden for De Europæiske Fællesskaber end Danmark følger mærkningsreglerne,  

 hvis levnedsmidlerne er mærket i overensstemmelse med de regler, der gælder i  

 bestemmelseslandet.
Da de regler, der her er tale om, alle er fastsat ved  

 EF-direktiver, som er omsat til nationale bestemmelser i fællesskabslandene,  

 vil forskellen på reglerne typisk være forskellige sprogkrav.
 Mærkningsreglerne skal ikke anvendes på levnedsmidler til lande uden for  

 Fællesskabet, som føres gennem Danmark som transitgods eller oplagres som  

 transitgods under tilsynsmyndighedernes kontrol.
 Bekendtgørelsen om mærkning af fisk og fiskevarer (2) gælder dog også for  

 mærkning af levnedsmidler til lande uden for Fællesskabet.
 Levnedsmidler, som sælges fra toldfrie forretninger i lufthavne og på  

 danske færger, skal mærkes i medfør af de danske mærkningsregler.  

 Lufthavnsområder og færger betragtes som dansk territorium, og  

 levnedsmiddellovgivningens regler i bred forstand skal overholdes her.
I bekendtgørelse om forsyninger til skibe og fly, som sejler og flyver i  

 international fart (18), undtages visse levnedsmidler fra mærkningsreglerne.  

 Det drejer sig om levnedsmidler, der leveres fra virksomheder i Danmark som  

 forsyning til danske skibe og fly, der sejler og flyver i international  

 trafik.
Baggrunden for denne regel er, at danske producenter ofte leverer  

 varer til fly og skibe i emballage beregnet til eksport.
Denne emballage har  

 ofte en anden udformning, der anvendes f.eks. aldrig returemballage, og  

 mærkningen er typisk på engelsk.
Endvidere er det ofte tilfældigt, fra  

 hvilket land forsyningerne kommer, og dermed er det tilfældigt, hvorledes  

 varerne er mærket.
Det skal præciseres, at der er tale om proviant, d.v.s.  

 varer der skal fortæres ombord, idet undtagelsen ikke gælder for varer, som  

 er bestemt til videresalg til passagerer.
1.5 Levnedsmidler, der er omfattet af mærkningsbestemmelserne Alle levnedsmiddelgrupper er omfattet af kravet om lotmærkning.
Se afsnit  

 2.2. Alle levnedsmiddelgrupper undtagen konsumis er omfattet af kravet om  

 mærkning af dybfrosne levnedsmidler.
Se afsnit 3.2.
 Levnedsmidler er generelt omfattet af mærkningsreglerne for færdigpakkede  

 levnedsmidler.
Levnedsmidler omfattet af følgende bestemmelser er dog ikke omfattet 1. Bekendtgørelse nr. 27 af 20. januar 1977 om visse  

 former for sukker.
 2. Bekendtgørelse nr. 343 af 4. juli 1978 om honning.
 3. Bekendtgørelse nr. 54 af 27. januar 1987 om kakao-,  

 chokolade- og vekaovarer (vekaovarer er dog omfattet af mærkningsreglerne).
 4. EFs forordninger om vin.
 5. EFs handelsnormer for æg.
Udover de generelle regler i de nye mærkningsbekendtgørelser er der  

 fastsat en lang række supplerende mærkningsregler i anden lovgivning eller i  

 EF-forordninger.
Se bilag 2.
1.6 Ikrafttræden Den nye generelle mærkningsbekendtgørelse trådte i kraft den 27. marts  

 1991 (1).
 Samtidig ophævede man den gamle generelle mærkningsbekendtgørelse(7) samt  

 en række mærkningsbestemmelser i bekendtgørelse om grønt- og frugtkonserves,  

 bekendtgørelse om marmelade og frugtgele og bekendtgørelse om frugt- og  

 grøntsagssaft m.v.
 Landbrugsministeriets bekendtgørelse om mærkning af færdigpakket kød er  

 ophævet 1. januar 1992 (9).
 Der vil blive udstedt en ny bekendtgørelse om mærkning af fisk og  

 fiskevarer.
 Dybfrostbekendtgørelsen trådte i kraft den 10. januar 1991 (3).
 Kravet om lotmærkning er obligatorisk fra den 1. juli 1992. Produkter, der  

 er markedsført eller mærket inden dette tidspunkt, kan dog sælges indtil  

 lagrene er opbrugt (gælder også dybfrosne levnedsmidler).
Den oprindelige frist for lotmærkning den 20. juni 1991 er som nævnt  

 forlænget til 1. juli 1992 ved Levnedsmiddelstyrelsens og  

 Veterinærdirektoratets dispensationer.
Endvidere har Rådet den 3. marts 1992  

 fremlagt en ændring, som udskyder fristen for kravet om lotmærkning til den  

 1. juli 1992.
 De nye mærkningsregler for færdigpakkede levnedsmidler er obligatoriske  

 fra den 20. juni 1992. Indtil da kan man frit vælge mellem de hidtil gældende  

 bestemmelser og de nye.
 Dybfrosne levnedsmidler bestemt til brug for cateringvirksomheder,  

 restauranter, institutioner eller lignende skal dog indtil 20. juni 1992  

 mærkes i overensstemmelse med dybfrostbekendtgørelsens § 7 (engrosvarer).
 Specielt for glasflasker gælder, at mærkning inden for samme synsfelt  

 indtil 1. juli 1999 kan undlades på flasker, som er beregnet til genbrug, og  

 såfremt enten oplysning om varebetegnelse, alkoholindhold, nettoindhold eller  

 holdbarhedsdato er angivet med uudslettelig mærkning.
2. LOTMÆRKNING (identifikation af vareparti) 2.1 Baggrunden for kravet om lotmærkning Ideen bag reglerne om lotmærkning er, at man ved en mærkning af  

 levnedsmiddelpartier sikrer behovet for oplysning om levnedsmidlernes  

 identitet.
Virksomheder, fabrikanter, detailforretninger m.fl. og myndigheder  

 kan hurtigt finde frem til levnedsmiddelpartier på markedet, i tilfælde af  

 kontrolmæssige problemer herunder, at partiet udgør en sundhedsrisiko.
Ved at kunne udpege bestemte levnedsmiddelpartier, som er behæftet med  

 fejl eller mangler, er der mulighed for at tilbagekalde disse partier fra  

 markedet og herved begrænse det økonomiske tab.
Alternativet vil ofte være at  

 skulle tilbagekalde alle levnedsmidler fra et bestemt firma eller af en  

 bestemt type.
2.2 Hvilke levnedsmidler skal lotmærkes Kravet om lotmærkning omfatter som hovedregel - Alle levnedsmidler, som indgår i et levnedsmiddelparti.
 - Levnedsmidler i alle omsætningsled.
 - Levnedsmidler, som markedsføres i Fælleskabet.
Alle levnedsmidler Kravet om lotmærkning gælder både færdigpakkede levnedsmidler og  

 levnedsmidler, som ikke er færdigpakkede, men f.eks. er pakket i  

 engros-emballage. »Færdigpakkede levnedsmidler« og  

 »ikkefærdigpakkede levnedsmidler« er defineret i afsnit 4.1 og  

 4.2.1.
 Lotmærkningsreglerne dækker således et langt større område end EFs  

 mærkningsdirektiv, der kun stiller krav om mærkning af færdigpakkede  

 levnedsmidler til forbrugerne m.fl.
Tilsætningsstoffer er ikke omfattet af disse regler om lotmærkning.
Der  

 gælder dog regler om lotmærkning af tilsætningsstoffer i medfør af  

 tilsætningsstofbekendtgørelsen (19).
 Det er almindeligt gældende efter de europæiske levnedsmiddellovgivninger  

 og også efter den danske levnedsmiddellov, at de regler, der gælder for  

 levnedsmidler, også gælder for de råvarer, der er bestemt til at indgå i  

 levnedsmidler.
 Det vil sige, at råvarer som f.eks. alkohol, korn og soyabønner, som skal  

 anvendes i levnedsmidler, også er omfattet af kravet om lotmærkning.
Levnedsmiddelparti Kravet om lotmærkning gælder kun levnedsmidler, som indgår i et  

 levnedsmiddelparti.
Mærkningsbekendtgørelsen indeholder i § 4 en definition  

 på, hvad der i denne sammenhæng forstås ved et levnedsmiddelparti.
 Her står: »ved et levnedsmiddelparti forstås i denne bekendtgørelse  

 en række salgsenheder, der er fremstillet, tilvirket eller emballeret under  

 praktisk taget ens omstændigheder«.
 Denne definition på et levnedsmiddelparti er meget åben og giver mulighed  

 for, at afgrænsning af levnedsmiddelpartier kan foretages på mange  

 forskellige måder.
Da kravet om lotmærkning gælder i forskellige brancher, for alle grupper  

 af levnedsmidler og i alle omsætningsled, vil den praktiske situation  

 variere.
Den åbne definition giver virksomhederne vide muligheder for at  

 efterkomme mærkningskravet på en måde, der er hensigtsmæssig og praktisk i  

 den enkelte situation.
 Til forståelse af, hvad der ligger i begrebet  

 »levnedsmiddelparti«, er der i afsnit 2.3 foretaget en negativ  

 afgrænsning, idet der nævnes en række varer, som ikke er omfattet af  

 partibegrebet.
Alle omsætningsled For at systemet med lotmærkning og mulighederne for at identificere  

 levnedsmiddelpartier skal være så effektivt som muligt, er det et krav, at  

 mærkningen skal foregå i alle omsætningsled, og således f.eks. både i  

 engrosled og detailled.
Hermed vil der være mulighed for at etablere  

 systemer, som muliggør en eftersporing af råvarer og levnedsmidler, som er  

 behæftet med fejl, gennem hele produktions- og omsætningskæden.
De første  

 stadier af distributionen af landbrugsprodukter er dog undtaget, se afsnit  

 2.3.
Markedsføres i Fælleskabet Kravet om lotmærkning gælder alle varer, som markedsføres i Fællesskabet.  

 Det vil sige, at såvel varer, som fremstilles i Fælleskabet, som varer, der  

 importeres fra tredielande, skal mærkes.
2.3 Hvilke levnedsmidler skal ikke lotmærkes 1. En del levnedsmidler vil af forskellige grunde have  

 en sådan karakter eller være fremstillet under sådanne vilkår, at de ikke kan  

 siges at være en del af et levnedsmiddelparti med flere ensartede enheder.  

 Disse levnedsmidler skal ikke lotmærkes.
Dette gælder for - Varer med en individuel karakter eller af en ikke tilstrækkelig homogen  

 karakter.
 - Varer i løs vægt i containere, vognladninger eller andre meget store  

 enheder, hvor det ikke vil være naturligt at bruge begrebet parti, fordi der  

 ikke er flere ensartede enheder.
2. Landbrugsprodukter i det første stadie af  

 distributionen er undtaget fra kravet om lotmærkning.
Begrebet  

 landbrugsprodukter omfatter, udover hvad man traditionelt forstår ved  

 landbrugsprodukter som korn, frugt, grønt, mælk, æg og kød, også fisk.
De stadier i distributionskæderne, som er undtaget fra kravet om  

 lotmærkning, er udtømmende beskrevet i mærkningsbekendtgørelsens § 10, stk.  

 2, nr. 1, hvor det bestemmes, at lotmærkningskravet ikke finder anvendelse på  

 landbrugsprodukter, der fra bedriftens område - sælges eller leveres til oplagrings-, påfyldnings- eller  

 emballeringssteder, - transporteres til producent eller organisationer eller - afhentes med henblik på at indgå i en tilberednings- eller  

 forarbejdningsproces.
 Undtagelsesbestemmelsen gælder kun første gang varen distribueres.
 3. Ikke-færdigpakkede levnedsmidler, som sælges i  

 detailsalg, er undtaget fra kravet om lotmærkning.
Ikke-færdigpakkede levnedsmidler er alle levnedsmidler, som ikke er  

 omfattet af begrebet »færdigpakkede levnedsmidler«.
Begrebet  

 færdigpakkede levnedsmidler er defineret i mærkningsbekendtgørelsens § 5 og  

 er det samme begreb, som ligger til grund for bestemmelserne i  

 mærkningsbekendtgørelsens kapitel 4, Bestemmelser for færdigpakkede  

 levnedsmidler.
Se afsnit 4.1.
De varer, som er undtaget fra lotmærkningskravet, vil typisk være  

 levnedsmidler, som forhandles uemballerede, eller levnedsmidler, der pakkes i  

 detailforretningen på anmodning af køberen eller i umiddelbar tilknytning til  

 salg.
Se afsnit 4.2.1.
 Undtagelsesbestemmelsen gælder kun ikke-færdigpakkede varer, som sælges  

 på detailstedet, og altså ikke engrospakninger.
4. Levnedsmidler i emballager og beholdere, hvis  

 største overflade er mindre end 10 cm2, skal ikke lotmærkes.
Se afsnit 4.2.3.
 5. Levnedsmidler, som er mærket med dato for mindste  

 holdbarhed eller sidste anvendelsesdato, skal ikke lotmærkes, såfremt datoen  

 er anført ukodet og mindst omfatter dag og måned i nævnte rækkefølge.
Der er ikke noget krav om, at der ved holdbarhedsmærkningen skal ske en  

 afgrænsning af et parti.
Undtagelsen gælder kun holdbarhedsmærkningen og ikke  

 angivelse af tappedato, pakkedato eller fremstillingsdato.
 6. Konsumis i individuelle portioner er undtaget fra  

 kravet om lotmærkning, såfremt oplysningen gives på gruppeemballagen.
 Undtagelsen omfatter ispinde, kræmmerhuse og lignende portioner beregnet  

 til en enkelt person, men ikke større portioner som enliters-pakninger.
Begrundelsen for undtagelsesreglen er tekniske problemer med individuel  

 mærkning af emballagen og det faktum, at produktet konsumeres straks efter  

 købet, og at emballagen straks smides væk.
I den situation vil formålet med  

 lotmærkningen kun i meget få tilfælde opfyldes.
2.4 Hvem foretager afgrænsningen af et parti og lotmærkningen Retten til og ansvaret for at foretage afgrænsningen af  

 levnedsmiddelpartiet påhviler fabrikant, pakkevirksomhed eller importør.  

 Mærkningen skal foretages af den virksomhed, som foretager afgrænsningen.
Den åbne definition på et levnedsmiddelparti giver mulighed for, at der  

 foretages en snæver eller bred afgrænsning af partiet, alt efter hvor stor en  

 risiko eller begrænsning af risiko man ønsker at påtage sig, og i hvor høj  

 grad man ønsker en sikkerhed for produktets identitet.
Der kan således tænkes  

 foretaget forskellige afgrænsninger inden for sammenlignelige varegrupper.
2.5 Krav til lotmærkningen Formålet med lotmærkningsreglerne er som nævnt, at oplysninger om  

 levnedsmidler, som er fejlbehæftede herunder frembyder fare for menneskers  

 sundhed, nemt skal kunne kommunikeres til virksomheder, fabrikanter,  

 detailhandlere og forbrugere samt til kontrolmyndighederne, således at  

 varerne kan trækkes tilbage fra markedet.
 Til dette formål skal oplysningerne derfor være lette at kommunikere både  

 skriftligt og mundtligt.
 Der er ikke noget metodekrav til, hvorledes oplysningerne skal gives, og  

 der er ikke et ønske om at begrænse de metoder, som kan anvendes, f.eks.  

 prægning, perforering, almindelig tryk, kantskæring osv.
Klart synlig Oplysningerne skal være klart synlige på færdigpakningen eller  

 engrosemballagen.
Dette betyder f.eks., at oplysningerne ikke må findes inde  

 i en færdigpakning, således at man er nødt til at bryde pakningen for at  

 finde frem til oplysningerne.
Såfremt en færdigpakning, f.eks. en vinflaske, er mærket på etiketten, er  

 der dog ikke noget krav om dobbeltmærkning, såfremt flasken sælges i en  

 karton.
Det samme gælder, hvis flere færdigpakninger, f.eks. ølflasker,  

 sælges i en samlepakning.
Det er dog hensigtsmæssigt, men altså ikke et krav,  

 med en dobbeltmærkning i disse tilfælde.
Let læselig Oplysningerne skal gives således, at de er let læselige.
Til koden kan der  

 benyttes tal og bogstaver, men også tegnsætningssymboler og andre symboler  

 kan benyttes, såfremt de er let læselige.
Til forståelse af, hvad der menes med læselig, kan gives det eksempel, at  

 koden gives ved kantskæring.
Såfremt kantskæringen anvendes således, at man  

 ved skæringen angiver tal, bogstaver eller symboler, der kan læses, kan  

 kantskæring som enhver anden metode benyttes.
Såfremt skæringen ikke angiver  

 umiddelbart læselige symboler, men blot består af en skæring, som kun kan  

 tydes ved hjælp af en dekoder, kan kantskæring ikke benyttes som lotmærkning.
Bogstavet »L« Oplysningen om lotmærkning skal indledes med bogstavet »L«.
Dette krav bortfalder dog, hvis lotmærkningen klart adskiller sig fra de  

 øvrige mærkningsoplysninger.
F.eks. hvis lotmærkning gives et andet sted på  

 pakningen eller på anden måde adskiller sig fra mærkningsoplysningerne, anden  

 typografi eller farve, er det ikke nødvendigt at indlede koden med bogstavet  

 »L«.
2.6 Placering af lotmærkningen Mærkningsoplysningerne skal være anbragt på emballagen.
Hvis der er tale  

 om færdigpakkede levnedsmidler, skal oplysningerne stå på færdigpakningen  

 eller på en vedhæftet etiket.
 I visse tilfælde, hvor færdigpakningen sælges i en ekstra karton, eller  

 flere færdigpakninger sælges i en samlepakning som omtalt i afsnit 2.5, vil  

 det som nævnt være hensigtsmæssigt, at den yderste emballage også lotmærkes,  

 men der er ikke noget krav om dobbeltmærkning i disse situationer.
Specielt for ikke-færdigpakkede levnedsmidler er der mulighed for at  

 angive lotmærkningsoplysningerne i de ledsagende handelsdokumenter, såfremt  

 det ikke er muligt at anbringe disse på emballagen.
Undtagelsen gælder ikke  

 for færdigpakkede levnedsmidler.
Se afsnit 5.1.
2.7 Eksempler på lotmærkning 1. Mindst holdbar til dag/md (holdbarhedsdato).
 2. Sidste anvendelsesdato dag/md (holdbarhedsdato).
 3. L 151191 (tappedato/produktionsdato).
 4. L 32OB2 (f.eks. produktionsbatch).
 5. L A B C D mindst holdbar til og med:
 feb. maj aug. nov. 91 92 93 (holdbarhedsangivelse kombineret med kode evt.  

 angivet med kantskæring).
3. MÆRKNING AF DYBFROSTVARER 3.1 Hvilke levnedsmidler skal mærkes Der stilles i dybfrostbekendtgørelsen (3) kun krav om mærkning af  

 dybfrostvarer.
Se afsnit 3.2.
Ved dybfrostvarer forstås levnedsmidler, der 1. Har undergået en særlig nedfrysningsproces, benævnt  

 »dybfrysning«, hvorved produktet gennemfryses så hurtigt som krævet  

 for det pågældende produkt.
 2. Efter dybfrysningen og temperaturudligning overalt  

 og uafbrudt holder en temperatur på -18 grader C eller derunder.
3. Markedsføres med benævnelsen  

 »dybfrossen«.
Ved benævnelse forstås enhver oplysning om, at varen  

 er undergået en dybfrysningsproces.
 Kravet om mærkning gælder alle dybfrostvarer både færdigpakkede og  

 ikke-færdigpakkede, f.eks. varer der er pakket i engrosemballage.  

 »Færdigpakkede levnedsmidler« og »ikke-færdigpakkede  

 levnedsmidler« er defineret i afsnit 4.1 og 4.2.1.
 Dybfrostreglerne dækker således ligesom lotmærkningsreglerne et større  

 område, end det område der er omfattet af EFs mærkningsdirektiv (4).
 I modsætning til lotmærkningsreglerne er der dog forskel på, hvilke  

 oplysninger der skal gives for færdigpakkede og ikke-færdigpakkede  

 dybfrostvarer.
3.2 Hvilke levnedsmidler skal ikke mærkes De levnedsmidler, som ikke opfylder samtlige 3 betingelser i definitionen  

 på dybfrostvarer, skal ikke mærkes som angivet i dybfrostbekendtgørelsen.  

 F.eks. vil en række varer kunne markedsføres som »frosne«.
 Derudover er konsumis ikke omfattet af reglerne, selv når det sælges i  

 dybfrossen stand.
3.3 Krav til færdigpakkede dybfrosne levnedsmidler De krav, der stilles, er supplerende mærkningskrav.
Det vil sige, at  

 dybfrostvarer både skal opfylde mærkningsreglerne i dybfrostbekendtgørelsen  

 (3) og de generelle mærkningsregler i mærkningsbekendtgørelserne, herunder  

 lotmærkning (1+2).
De supplerende oplysninger, der skal være på færdigpakkede dybfrostvarer,  

 er følgende 1. Varebetegnelsen skal suppleres med oplysningen  

 »dybfrossen«.
For at undgå sprogligt uheldige konstruktioner  

 accepteres bøjning af ordet, således at f.eks. ærter kan benævnes  

 »dybfrosne ærter«.
 2. Oplysning om, at varen af forbrugeren ikke må  

 nedfryses efter optøning ved f.eks. »må ikke nedfryses efter  

 optøning« eller »må ikke genindfryses«.
 3. Datoen for mindste holdbarhed, der skal ledsages af  

 det tidsrum, i hvilket varen kan opbevares af modtageren under forskellige  

 forhold, og af angivelsen af opbevaringstemperatur eller krav til  

 opbevaringsudstyr.
3.4 Krav til ikke-færdigpakkede dybfrosne levnedsmidler Som noget nyt fastsætter dybfrostbekendtgørelsen mærkningskrav til ikke  

 færdigpakkede dybfrostvarer 1. Varebetegnelsen skal suppleres med oplysningen  

 »dybfrossen«.
Der henvises til det ovenfor anførte vedrørende  

 færdigpakkede dybfrostvarer.
 2. Nettoindhold udtrykt i masseenhed.
Nettoindhold skal for dybfrostvarer angives i nettovægt.
Dette er i  

 modsætning til de generelle mærkningsregler for færdigpakkede varer, hvor  

 nettoindhold skal angives i nettovolumen for flydende varer og i nettovægt  

 for andre varer.
Se afsnit 4.3.6.
3. Angivelse, der gør det muligt at identificere  

 partiet.
Se afsnit 2.
4. Navn eller firmanavn og adresse på fabrikanten  

 eller pakkevirksomheden eller en forhandler, der er etableret inden for  

 Fællesskabet.
Se afsnit 4.3.1.
3.5 Krav til mærkningen Se afsnit 5. Almindelige bestemmelser.
3.6 Placering af mærkningen Færdigpakkede dybfrosne levnedsmidler.
De generelle mærkningsbestemmelser giver mulighed for at lade  

 mærkningsoplysningerne fremgå af de ledsagende handelsdokumenter.
De  

 supplerende mærkningskrav for færdigpakkede dybfrostvarer kan også anføres i  

 de relevante handelsdokumenter.
I så fald skal oplysningerne under afsnit  

 3.3, punkt 1, 2 og 3, anføres på den yderste emballage, i hvilken  

 levnedsmidlerne præsenteres ved engrosforhandlingen.
Se afsnit 5.1.
Ikke-færdigpakkede dybfrosne levnedsmidler Mærkningsoplysningerne skal anføres på emballagen, beholderen eller  

 pakningen eller på en etiket fastgjort herpå.
Om lotmærkning se afsnit 2.6.
4. MÆRKNING AF FÆRDIGPAKKEDE LEVNEDSMIDLER 4.1 Hvilke levnedsmidler skal mærkes I mærkningsbekendtgørelsens kapitel 4-8 stilles krav til mærkningen af  

 færdigpakkede levnedsmidler.
 Ved færdigpakkede levnedsmidler forstås levnedsmidler, som før og  

 uden direkte sammenhæng med salg er indesluttet i detailemballage, der er  

 bestemt til først at brydes af forbrugerne, herunder cateringvirksomheder,  

 restauranter, institutioner eller lignende.
Salg omfatter også udbud til salg, opbevaring i salgsøjemed,  

 tilbud og enhver overgivelse til andre, herunder udbringning til forbruger af  

 bestilte levnedsmidler.
I denne forbindelse er det ikke afgørende, om der  

 gives en modydelse, penge eller varer.
I bekendtgørelsen om mærkning af fisk  

 og fiskevarer er begrebet »salg« dog begrænset til levering i  

 omsætningsøjemed, det vil sige i tilfælde, hvor der ikke præsteres en  

 modydelse.
Et levnedsmiddel anses for at være indesluttet i detailemballage,  

 når det er anbragt i en lukket men ikke nødvendigvis forseglet beholder,  

 f.eks. dåse, papæske, folie eller pose, dog på en sådan måde, at indholdet  

 ikke kan ændres, uden at emballagen åbnes eller ændres.
Hvis varen før  

 ekspedition er blevet lukket helt eller delvis, f.eks. ved limning,  

 hæfteklammer, tape eller ved låg, regnes varen almindeligvis for  

 færdigpakket.
Der er derimod ikke krav om mærkning, hvis emballagen ikke er  

 lukket, d.v.s. at varen er anbragt i en åben pose eller bakke og eventuelt  

 først lukkes i salgsøjeblikket.
 Der er i denne sammenhæng ikke en definition på begreberne  

 »detailemballage/emballage«, som derfor ikke må forveksles med  

 begrebet »emballage« indenfor kødområdet.
Ved vurdering af, om der er tale om en færdigpakning, er det ikke  

 afgørende, om emballagen er beregnet til genbrug.
F.eks. betragtes øl og  

 sodavand i genbrugsflasker af glas som færdigpakkede levnedsmidler.
Reglerne om mærkning af færdigpakkede levnedsmidler gælder således ikke  

 kun ved det traditionelle salg fra detailforretning til forbrugeren.
Reglerne  

 gælder som nævnt også andre former for overgivelse til forbrugerne end salg  

 og skal anvendes ved salg fra alle former for  

 detailforhandlings-virksomheder.
Detailforhandlings-virksomheder omfatter ud over detailforretninger i  

 gængs forstand også boder, kiosker, vogne og automater, hvorfra der udleveres  

 levnedsmidler.
Endvidere er restauranter, grillbarer, konditorier,  

 institutionskøkkener, kantiner og diner transportablevirksomheder omfattet.  

 Begrebet detailforhandlings-virksomhed er beskrevet i  

 detailforhandlingsbekendtgørelsen (20).
 Reglerne gælder også i andre situationer, som er dækket af definitionen,  

 f.eks. salg/udlevering af færdigretter til hjemmeboende pensionister og salg  

 fra vogn i tog og lignende.
Færdigretter i individuelle portioner produceres i en lang række  

 plejehjemskøkkener og af private firmaer til hjemmeboende pensionister som  

 led i kommunale madudbringsordninger.
Færdigretterne produceres både som  

 varme retter, kølede og dybfrosne og leveres i emballager af meget forskellig  

 art.
Disse levnedsmidler skal mærkes i overensstemmelse med de almindelige  

 mærkningsbestemmelser, d.v.s. at afgørende for, om varerne skal mærkes i  

 henhold til mærkningsbekendtgørelsens kap. 4-8 og dybfrostbekendtgørelsens §  

 6 (1, 2 + 3), er, om der ud fra en konkret vurdering er tale om  

færdigpakkede levnedsmidler.
4.2 Hvilke levnedsmidler skal ikke mærkes 4.2.1 Ikke-færdigpakkede levnedsmidler Mærkningsreglerne i kapitel 4-8 i mærkningsbekendtgørelsen ( 1 + 2)  

 omfatter ikke levnedsmidler, der forhandles uemballeret eller pakkes i  

 detailforretningen på anmodning af køberen eller med henblik på et  

 umiddelbart forestående salg ved ekspedition over disk.
Endvidere er enhver  

 pakning, som ikke er beregnet til den endelige forbruger,  

 cateringvirksomheder m.v. f.eks. forskellige former for engrospakning ikke  

 omfattet af begrebet »færdigpakning«.
Ved udtrykket umiddelbart forestående salg tænkes på den situation,  

 at personalet i detailforretningen i pauser i løbet af arbejdsdagen kan  

 klargøre, herunder indpakke, levnedsmidler med henblik på salg.
Hvor langt et  

 tidsrum før det aktuelle salg, der kan være tale om, må vurderes konkret, men  

 tidsrummet kan ikke trækkes ud over en normal arbejdsdag.
 Det er endvidere en forudsætning, at der er tale om salg over disk  

 , d.v.s. at butikspersonalet foretager en egentlig ekspedition, hvorved der  

 kan gives de nødvendige oplysninger om varen.
4.2.2 Færdigpakkede levnedsmidler En række færdigpakkede levnedsmidler er ikke omfattet af  

 mærkningsbekendtgørelserne, idet der i varestandarder er fastsat erstattende  

 mærkningsregler.
I afsnit 1.5 er disse regler omtalt.
4.2.3 Særregler for færdigpakkede levnedsmidler i små pakninger og i  

 glasflaske til genbrug For meget små pakninger kan det være praktisk umuligt at mærke med  

 samtlige de foreskrevne oplysninger.
Der er derfor en særregel om, at pakker,  

 hvis største flade er under 10 cm2, kun skal mærkes med oplysning om  

 varebetegnelse, nettoindhold og mindste holdbarhed.
 Oplysning om varebetegnelse, nettoindhold og mindste holdbarhed er  

 ligeledes tilstrækkelig mærkning på glasflasker beregnet til genbrug, som har  

 en uudslettelig mærkning og derfor hverken er forsynet med etiket, halsetiket  

 eller krave.
4.3 Mærkningselementerne 4.3.1 Firmanavn og adresse Navn eller firmanavn og adresse for den fabrikant eller virksomhed m.v.,  

 der har ansvaret for varen, skal angives.
Det kan være producenten eller den  

 virksomhed, der pakker varen, men også en forhandler af varen.
Hvis der opgives navn og adresse på en forhandler, er det et krav, at  

 forhandleren er etableret inden for EF.
Dette krav gælder ikke for  

 producenter eller pakkevirksomheder.
 Firmaer med flere produktionsvirksomheder kan vælge at anføre f.eks.  

 hovedkontorets navn og adresse.
Oplysningen om adresse skal kunne lokalisere det pågældende firma  

 entydigt.
Det er ikke nødvendigt at opgive fuldstændig postadresse, når blot  

 man kan finde frem til firmaet med midler, der er almindeligt tilgængelige -  

 telefonbog m.m.
 Hvis et bynavn indgår i firmanavnet, kan dette være en tilstrækkelig  

 adresseangivelse.
 En angivelse af autorisations-/registreringsnummer alene er ikke  

 tilstrækkelig, da autorisationsnumrene ikke er almindeligt tilgængelige.
Autorisations-/registreringsnummer skal dog oplyses for de fleste  

 produkter på Landbrugsministeriets og Fiskeriministeriets område.
Se bilag 2.
4.3.2 Oprindelsessted Oprindelsessted skal kun angives, hvis det er nødvendigt for ikke at  

 vildlede forbrugeren.
Der er således ikke et generelt krav om, at  

 levnedsmidler skal mærkes med oplysning om oprindelsessted.
For nogle levnedsmidler er der dog specielle krav om oplysning om  

 oprindelse.
Det gælder frugt og grønt, som er omfattet af EFs kvalitetsnormer  

 for frugt og grønt, og færdigpakket fersk fjerkrækød fra lande uden for EF,  

 som skal mærkes med oplysning om oprindelsesland.
Hvis et levnedsmiddel præsenteres på en sådan måde, at forbrugeren kan få  

 en fejlagtig opfattelse af, at varen hidrører fra et bestemt land eller en  

 bestemt geografisk lokalitet, skal oprindelsessted være anført.
Som eksempler  

 kan nævnes, at varebetegnelsen indeholder navnet på en geografisk lokalitet,  

 som ikke er oprindelsesstedet, at oplysning om pakkevirksomhed kan forveksles  

 med produktionssted, eller at levnedsmidlets navn eller anprisning giver  

 indtryk af en anden oprindelse end den virkelige.
 Spørgsmålet, om der i det enkelte tilfælde er et krav om oplysning om  

 oprindelsessted, skal derfor vurderes konkret og skal ses i sammenhæng med de  

 øvrige mærkningsoplysninger, specielt oplysningerne om  

 firmanavn/pakkevirksomhed og varebetegnelse samt anprisningen af  

 levnedsmidlet.
Der findes på det danske marked en række produkter, som traditionelt har  

 anvendt varebetegnelser, som objektivt set antyder en udenlandsk oprindelse,  

 f.eks. franske kartofler, frankfurterpølser, fransk leverpostej og  

 hamburgers.
Ingen er dog i tvivl om, at de geografiske betegnelser her ikke  

 er en oplysning om varens oprindelse, men at der kan være tale om f.eks.  

 danske produkter.
Der er i disse tilfælde ikke krav om oplysning om  

 oprindelsessted.
En række oplysninger i forbindelse med levnedsmidlets navn og anprisning  

 vil kunne vildlede forbrugeren, hvis der ikke samtidig gives oplysning om  

 oprindelsessted.
F.eks. vil den vildledning, der ligger i, at varer  

 produceret i Danmark benævnes med udenlandsk klingende navne, eller at  

 oplysning om dansk pakkevirksomhed giver indtryk af, at en udenlandsk vare er  

 produceret i Danmark, i visse tilfælde kunne afværges ved oplysning om  

 oprindelsessted.
 Selv om et levnedsmiddel mærkes med oplysning om oprindelsessted, er dette  

 dog ikke i alle tilfælde en sikkerhed for, at oplysningerne på varen eller  

 anprisningen ikke er i strid med levnedsmiddellovgivningens  

 vildledningsbestemmelser.
I markedsføringsloven bestemmes endvidere, at varer af udenlandsk  

 oprindelse ikke må benytte danske flag, nationale kendetegn eller  

 mindesmærker m.v. på pakningen.
Selv om der oplyses om oprindelsessted kan  

 udenlandske produkter ikke markedsføres på denne måde.
Kød vil kun kunne mærkes med dansk oprindelse, hvis de slagtedyr, kødet  

 stammer fra, er danske.
Herved forstås dyr, som er født og opvokset i  

 Danmark, eller som efter længere tids ophold i landet har opnået samme  

 status.
Dyrene skal desuden være slagtet og opskåret på virksomheder, der kan  

 attestere, at kødet er af dansk oprindelse.
4.3.3 Varebetegnelse Varen skal forsynes med en egentlig varebetegnelse, d.v.s. en betegnelse  

 der er fastsat i lovgivningen eller ved sædvane eller i mangel heraf en  

 betegnelse, som er egnet til at identificere levnedsmidlet.
 Et fabrikationsnavn, varemærke eller fantasinavn kan ikke træde i stedet  

 for varebetegnelsen.
 Der er dog visse fantasinavne, som gennem længere tid har været anvendt i  

 Danmark og derfor efterhånden kan sidestilles med egentlige varebetegnelser.  

 Som eksempel herpå kan nævnes vingummi, gummibamser, flødeboller, koteletfisk  

 og forårsruller.
Til trods for reglen om, at varer, der sælges i Danmark, skal mærkes på  

 dansk eller på andre sprog, der kun ved uvæsentlige forskelle i stavning  

 adskiller sig fra dansk, accepteres visse udenlandske varebetegnelser.
Nogle  

 levnedsmidler er igennem mange år blevet solgt under udenlandske  

 varebetegnelser, som med tiden må siges at være indgået i det danske sprog på  

 linie med danske varebetegnelser.
Som eksempel herpå kan nævnes mango  

 chutney, chopsuey, lasagne, dressing, chips, peanuts, T-bone steak,  

 farmerbøf, hot-dogs og kippers.
For adskillige grupper af levnedsmidler er der i lovgivningen fastsat  

 regler for varebetegnelser.
Der er tale om såvel EF-regler som nationalt  

 fastsatte regler.
 Der er regler, som fastsætter varebetegnelser for levnedsmidler som fisk  

 og fiskevarer, kød, margarine, konsumis, smør, modermælkserstatninger,  

 mælkekonserves, ost, konsummælkprodukter, marmelade, frugtsaft, spiritus,  

 aromatiseret vin og flere.
Listen over regler, som indeholder varebetegnelser, er ikke udtømmende, og  

 der forekommer jævnligt ændringer.
Der henvises til de respektive  

 produktbekendtgørelser og forordninger.
Se bilag 2.
Oplysning om varebetegnelse kan give anledning til specielle problemer,  

 når varerne skal mærkes og sælges i et andet land end oprindelseslandet.
I  

 mange tilfælde tillægges en og samme varebetegnelse forskellige egenskaber i  

 forskellige lande.
Forskellene kan være af større eller mindre betydning men  

 kan i nogle fælde medføre en risiko for at vildlede forbrugeren.
 For at løse nogle af disse problemer har EF-Kommissionen givet nogle  

 retningslinier for mærkning med varebetegnelse.
En importør af et levnedsmiddel kan vælge - At fastholde den betegnelse, hvorunder produktet lovligt markedsføres i  

 den producerende medlemsstat.
 - At anvende den betegnelse, hvorunder lignende produkter markedsføres i  

 den importerende medlemsstat, eller som er obligatorisk i medfør af denne  

 stats lovgivning.
 Såfremt der ikke er risiko for at vildlede køberen, kan det importerede  

 produkt påføres begge varebetegnelser.
 Uanset det oven for anførte skal varebetegnelsen/varebetegnelserne være på  

 dansk eller andre sprog, der kun ved uvæsentlige forskelle i stavning  

 adskiller sig fra dansk.
 Hvis levnedsmidler ikke udviser de karakteristika, som i Danmark anses for  

 væsentlige for anvendelse af en bestemt varebetegnelse, skal importøren ved  

 supplerende mærkning sørge for, at forbrugeren kan skelne det fra de  

 levnedsmidler, som det kan forveksles med.
I visse tilfælde er det imidlertid ikke nok at supplere mærkningen for at  

 undgå, at forbrugerne forveksler levnedsmidlet med andre levnedsmidler.
Hvis  

 anvendelsen af den eksporterende medlemsstats varebetegnelse betyder, at  

 forbrugeren i Fællesskabet tillægger varen væsentlige egenskaber, som den  

 ikke har, skal importøren anvende en anden varebetegnelse.
Det følger heraf,  

 at der ikke kun skal lægges vægt på de egenskaber, der er kendt af  

 forbrugerne i det importerende land, men som nævnt forbrugerne i  

 Fællesskabet.
I følgende sager har EF-Kommissionen som sin holdning givet udtryk for, at  

 en medlemsstat kan kræve - At kun produkter, der indeholder levende mælkesyrebakterier af bestemte  

 typer, kan sælges under varebetegnelsen yoghurt.
 - At kun produkter, der er fremstillet på basis af rogn fra stør, kan  

 sælges under varebetegnelsen kaviar.
 - At kun produkter, der er fremstillet ved dobbeltgæring, kan markedsføres  

 som eddike.
4.3.4 Behandlingsmåde Varebetegnelsen skal omfatte eller ledsages af en oplysning om  

 levnedsmidlets fysiske tilstand eller den særlige behandling, som  

 levnedsmidlet har været underkastet, hvis en udeladelse af denne særlige  

 oplysning vil kunne skabe tvivl hos køberen.
 Nogle eksempler på behandlingsmåder: i pulverform, frysetørret,  

 koncentreret, røget, hakket, halve, kogte, skrællede, pillede, bagte, stegte,  

 flåede.
I nogle tilfælde er der i lovgivningen krav om, at behandlingsmåde  

 oplyses.
Der findes således generelle supplerende mærkningsregler for  

 behandlingsmåde for levnedsmidler, som er bestrålede eller dybfrosne.
I andre  

 tilfælde er der supplerende mærkningsregler for bestemte levnedsmidler som  

 f.eks.
UHT for mælkekonserves, homogeniseret og pasteuriseret for konsummælk.
Afgørelsen af, hvorvidt udeladelse af en oplysning om behandlingsmåde vil  

 kunne skabe tvivl hos køberen, afhænger af de omstændigheder, varen sælges  

 under.
Disse omstændigheder må vurderes konkret, således at der lægges vægt  

 på, om det er nødvendigt at oplyse om tilstand og behandling, for at køberen  

 kan vurdere, hvorledes den videre anvendelse af levnedsmidlet skal foregå,  

 eller vurdere levnedsmidlet karakter og smag m.v.
Ved denne vurdering kan der  

 endvidere lægges vægt på, om behandlingsmåden er sædvanlig for det pågældende  

 levnedsmiddel, eller om det klart fremgår, at levnedsmidlet har været  

 underkastet en speciel behandling.
Det kan derfor ikke generelt kræves, at f.eks. levnedsmidler, der er  

 optøede med henblik på salg, mærkes med oplysning som f.eks.  

 »optøet« eller »har været frosset/dybfrosset«.
Det må for  

 de enkelte levnedsmidler vurderes konkret, om køberen vildledes, såfremt  

 oplysningen ikke gives.
For så vidt angår kød, vil man derfor i nogle situationer kræve, at der  

 gives oplysning om, at kødet har været frosset, f.eks. når kødet sælges under  

 omstændigheder, der giver køberen den opfattelse, at kødet ikke har været  

 frosset.
Det er således i strid med almindelige vildledningsbestemmelser, at  

 kødet er mærket med ord som »friskhakket«, hvis der er tale om  

 hakket kød, der tidligere har været frosset.
Derimod er det ikke vildledende  

 at mærke kød, der er optøet og derefter hakket med »friskhakket«.
4.3.5 Sammensætning Opstilling af en ingrediensliste Færdigpakkede levnedsmidler skal være forsynet med en ingrediensliste.
 Ingredienslisten er en liste, der indeholder en opstilling af samtlige de  

 ingredienser, som indgår i levnedsmidlet på fremstillingstidspunktet.  

 Opstillingen skal indledes med en angivelse, hvori ordet ingredienser indgår,  

 f.eks. »ingredienser« eller »fremstillet af følgende  

 ingredienser«.
 Følgende komponenter og stoffer betragtes ikke som ingredienser:
 1. Komponenter, som indgår i en ingrediens, og som  

 under fremstillingsprocessen adskilles midlertidigt for derefter atter at  

 tilsættes i deres oprindelige forhold.
 2. Stoffer, der anvendes i nødvendige doser som  

 opløsningsmiddel eller bæremiddel for tilsætningsstoffer og aromagivende  

 bestanddele.
De enkelte ingredienser skal angives ved deres specifikke betegnelse og i  

 rækkefølge efter faldende vægt beregnet som indgående vægt.
I kravet om, at  

 ingredienserne skal opregnes efter faldende vægt, ligger der ikke samtidig et  

 krav om, at der skal ske en kvantitativ deklaration af de enkelte  

 ingredienser.
 Mærkning af tilsætningsstoffer er reguleret i  

 tilsætningsstofbekendtgørelsen (19). I medfør af disse regler skal  

 tilsætningsstoffer indgå i ingredienslisten, således at de enkelte  

 tilsætningsstofkategorier indplaceres efter deres vægt i ingredienslisten og  

 efterfølges af enten specifik betegnelse eller nr. fastsat af EF for de  

 enkelte tilsætningsstoffer.
Tilsatte næringsstoffer skal ifølge tilsætningsstofbekendtgørelsen også  

 indgå i ingredienslisten.
Tilsætning af næringsstoffer skal anmeldes til  

 Levnedsmiddelstyrelsen, der som særligt mærkningskrav normalt vil kræve, at  

 vitaminer og mineraler deklareres samlet nederst i ingredienslisten.
D.v.s.  

 at de tilsatte vitaminer og mineraler skal angives ved henholdsvis  

 kategorierne »vitamin« og »mineral« efterfulgt af deres  

 specifikke betegnelser, og at disse angivelser skal ske nederst og i  

 tilslutning til opregningen af de øvrige ingredienser.
Deklaration af tilsat vand og flygtige ingredienser Tilsat vand og flygtige ingredienser skal dog ikke anføres efter deres  

 vægt ved fremstillingen men derimod efter deres vægt i den færdige vare.
For  

 så vidt angår tilsat vand, bestemmes vægten heraf ved at trække den samlede  

 vægt af de øvrige anvendte ingredienser (på fremstillingstidspunktet),  

 herunder tilsætningsstoffer, fra færdigvarens samlede nettoindhold.
Hvis det  

 tilsatte vand udgør mindre end 5 pct. af den samlede nettovægt, er det ikke  

 nødvendigt at anføre det tilsatte vand i ingredienslisten.
Muligheder for at fravige princippet om, at ingredienserne skal  

 angives i rækkefølge efter faldende vægt på fremstillingstidspunktet Dette princip kan fraviges i følgende tilfælde - Ingredienser, der anvendes i koncentreret eller tørret form, og som  

 rekonstituteres under fremstillingen.
Disse ingredienser kan angives i listen  

 efter deres vægt før koncentreringen eller tørringen.
Som eksempel herpå kan  

 nævnes skummetmælkspulver + vand og frysetørrede krydderier + vand i samme  

 mængdeforhold som i den almindelige handelsvare.
 Er der tilsat mere vand end svarende til, hvad der var i ingrediensen, før  

 den blev koncentreret, skal det overskydende vand deklareres som ingrediens.
 Hvis et koncentrat er blevet placeret i ingredienslisten på et sted, hvor  

 den dertil svarende ikke-koncentrerede ingrediens skulle stå, må den i så  

 fald ikke betegnes som koncentreret.
- Ingredienser i koncentrerede eller tørrede levnedsmidler, som skal  

 tilsættes vand.
Disse kan angives efter det mængdeforhold, hvori de  

 forefindes i det rekonstituerede produkt, forudsat at ingredienslisten  

 ledsages af en oplysning som »ingredienser i det rekonstituerede  

 produkt« eller »ingredienser i det forbrugsklareprodukt«.
Som  

 eksempel herpå kan nævnes modermælkserstatninger og læskedrikpulver.
- Ingredienser i frugt- eller grøntsagsblandinger, hvori ingen frugt eller  

 grøntsag vægtmæssigt udgør en hovedbestanddel.
Disse kan anføres i en anden  

 rækkefølge, forudsat at denne ingrediensliste ledsages af oplysningen »i  

 variabelt mængdeforhold«.
- Ingredienser i krydderi- og krydderurtblandinger, hvoraf ingen del  

 vægtmæssigt udgør en hovedbestanddel.
Disse kan anføres i en anden  

 rækkefølge, forudsat at denne ingrediensliste ledsages af oplysningen »i  

 variabelt mængdeforhold«.
Muligheder for at fravige kravet om, at ingredienserne skal angives  

 ved deres specifikke betegnelse For visse ingredienser er der i bilagene til bekendtgørelserne anført  

 nogle samlebetegnelser, som kan anvendes i stedet for den specifikke  

 betegnelse.
F.eks. kan betegnelsen »krydderi(er)» eller  

 »krydderiblanding« bruges for alle krydderier og ekstrakter heraf  

 under forudsætning af, at disse ikke overskrider 2 pct. af levnedsmidlets  

 samlede vægt.
 Ligeledes kan betegnelsen »sukker« bruges for alle kategorier af  

 saccharose uanset oprindelse, d.v.s. uanset om det f.eks. er rørsukker eller  

 roesukker.
Ifølge bilagene kan samlebetegnelsen »stivelse« bruges for  

 uforarbejdet stivelse og stivelse, der er modificeret ved fysiske processer  

 eller ved hjælp af enzymer.
Det samme er tilfældet, hvis der ved processerne  

 er anvendt syre til en simpel hydrolyse, en for-forklistring.
Er der derimod  

 sket en egentlig kemisk ændring, anses produktet som et tilsætningsstof  

 tilhørende kategorien »modificeret stivelse«.
Angivelse af sammensatte ingredienser Hvis en ingrediens i et levnedsmiddel selv er fremstillet af flere  

 komponenter, anses disse som ingredienser i det pågældende levnedsmiddel og  

 anføres i ingredienslisten efter de sædvanlige principper om placering efter  

 faldende vægt ved fremstillingstidspunktet.
Hvis der er fastsat en betegnelse ved lov eller sædvane for de sammensatte  

 ingredienser - f.eks. margarine eller kødboller - kan den sammensatte  

 ingrediens dog anføres i ingredienslisten ved denne betegnelse og indplaceres  

 efter sin samlede vægt i produktet.
Betegnelsen skal dog i så tilfælde  

 umiddelbart efterfølges af en opregning af de komponenter, der indgår i den  

 sammensatte ingrediens.
Mulighed for at undlade opregning af komponenter, der indgår i den  

 sammensatte ingrediens Opregningen af de komponenter, der indgår i en sammensat ingrediens, kan  

 undlades 1. Når den sammensatte ingrediens udgør mindre end 25  

 pct. af færdigvaren.
 2. Når den sammensatte ingrediens er et levnedsmiddel,  

 for hvilket der ikke kræves en ingrediensangivelse.
 I begge tilfælde skal anvendte tilsætningsstoffer i den sammensatte  

 ingrediens dog anføres, jf. dog den neden for omtalte mulighed for særlig  

 placering.
Hvis der er tale om levnedsmidler, der er en sammenpakning af flere  

 levnedsmidler af typen »sampak«, f.eks. »dyrlægens  

 natmad«, kan opregningen af de komponenter, der indgår i de forskellige  

 pålægstyper, ikke undlades.
Hver pålægstype betragtes som et selvstændigt  

 levnedsmiddel og skal deklareres som sådant.
Deklaration af tilsætningsstoffer i levnedsmidler, der består af  

 sammensatte ingredienser De sædvanlige regler om mærkning af tilsætningsstoffer kan medføre  

 uoverskuelige deklarationer, for så vidt angår sammensatte levnedsmidler som  

 f.eks. en del færdige middagsretter og kager med creme og overtræk.
Følges de  

 sædvanlige regler her, vil man nemlig kunne risikere, at det samme  

 tilsætningsstof nævnes flere gange og så spredt i ingredienslisten, at det  

 kan være vanskeligt for forbrugerne at danne sig et samlet overblik over,  

 hvilke tilsætningsstoffer der er anvendt i levnedsmidlet.
 Der er derfor givet mulighed for, i tilfælde hvor levnedsmidler består af  

 sammensatte ingredienser, at foretage en samlet deklaration af alle anvendte  

 tilsætningsstoffer sidst i ingredienslisten efter ordet »tilsat«  

 (Levnedsmiddelstyrelsens dispensation).
Tilfælde, hvor der ikke kræves ingrediensangivelse Der kræves ingen ingrediensangivelse for - Frisk frugt og friske grøntsager, som ikke er skrællede, snittede eller  

 behandlet på lignende måde.
 - Vand, hvortil der alene er tilsat kuldioxid (kulsyre bkg.), og hvor  

 tilsætningen af kuldioxid fremgår af varebetegnelsen.
 - Vand, der under fremstillingsprocessen udelukkende benyttes til at  

 rekonstituere en koncentreret eller tørret ingrediens.
 - Vand i en lage, der sædvanligvis ikke fortæres.
 - Eddike, såfremt den udelukkende hidrører fra et enkelt basisprodukt, og  

 der ikke er tilsat nogen anden ingrediens.
 - Ost, smør, fermenteret mælk eller fermenteret fløde, såfremt der ikke er  

 tilsat andre ingredienser end mælkeprodukter, enzymer og kulturer af  

 mikroorganismer, der er nødvendige for fremstillingen, eller end det salt,  

 som er nødvendigt til fremstilling af anden ost end frisk ost og smelteost.
 - Drikkevarer med mere end 1,2 volumenprocent alkohol.
 - Varer, der består af en enkelt ingrediens.
- Levnedsmidler, der både fremstilles, færdigpakkes og udbydes til salg i  

 samme detailforretning.
Begrundelsen og forudsætningen for undtagelsen er, at  

 alle oplysninger om, hvilke ingredienser der indgår i levnedsmidlet, vil  

 kunne fås i detailforretningen, som både fremstiller og sælger levnedsmidlet.
 Levnedsmidlerne skal dog stadigvæk være påført oplysning om de anvendte  

 tilsætningsstoffer efter de sædvanlige regler herom.
Tilfælde, hvor der kræves kvantitativ mærkning Hvis et levnedsmiddels mærkning fremhæver - tilstedeværelsen eller - et ringe indhold af en eller flere ingredienser, som er af væsentlig betydning for dette  

 levnedsmiddels særpræg, skal mængden af denne ingrediens angives i procent.
Mængden beregnes på fremstillingstidspunktet for levnedsmidlet.  

 Procentangivelsen skal gives enten - i umiddelbar nærhed af levnedsmidlets varebetegnelse eller - i ingredienslisten i forbindelse med den pågældende ingrediens.
En kvantitativ mærkning er dog ikke nødvendig, hvis - mærkningen blot er bestemt til at karakterisere levnedsmidlets  

 varebetegnelse, eller - der er tale om ingredienser, der udelukkende findes i ringe mængde som  

 aromagivende bestanddele.
F.eks. opfattes rejesalat, hønsesalat og kartoffelsalat og lignende kendte  

 salater som varebetegnelser, der sædvanligvis anvendes for disse  

 levnedsmidler.
I disse tilfælde kræves således ikke mængden af henholdsvis  

 rejer, høns og kartofler angivet i procent.
Det er naturligvis en  

 forudsætning, at indholdet af rejer i en rejesalat er tilstrækkelig højt til  

 at karakterisere produktet som rejesalat.
 En kvantitativ mærkning af alkoholprocent er ligeledes krævet for  

 drikkevarer, der indeholder mere end 1,2 volumenprocent alkohol.
Sådanne drikkevarer skal være mærket med oplysning om det virkelige  

 alkoholindhold angivet med højst en decimal.
Alkoholangivelsen skal  

 efterfølges af symbolet » pct. vol.«.
Udtrykket »alkohol«  

 eventuelt forkortet til »alk.« eller »alc.« skal sættes  

 foran.
 Alkoholbestemmelser og tilladte tolerancer fremgår af  

 mærkningsbekendtgørelsens bilag 2 (1).
4.3.6 Nettoindhold Definition og angivelse af nettoindhold Færdigpakkede levnedsmidler skal indeholde oplysning om varens  

 nettoindhold.
Ved nettoindhold forstås det samlede indhold uden emballage,  

 d.v.s. nettoindholdet = brutto minus tara.
 Såfremt et levnedsmiddel i fast form findes i lage, skal levnedsmidlets  

 drænede nettovægt angives tillige med nettovægten.
Oplysning om nettoindhold skal angives i det metriske system.
Som  

 hovedregel skal flydende produkter mærkes med nettovolumen (rumfang) og andre  

 produkter, incl. halvfaste og tyktflydende produkter, med nettovægt.
For visse levnedsmidler er der afvigelser fra denne hovedregel.
Dette  

 gælder - Visse konsummælkprodukter, som skal angives i kg eller g.
Det drejer sig  

 om produkter som desserter, fromager, cremer, dressinger og saucer (§  

 2D-produkter).
- Konsumis, som skal angives i nettovolumen.
Dette betyder, at det ikke er  

 tilstrækkeligt at angive nettovægten.
Der er dog intet til hinder for, at man  

 oplyser om såvel nettovolumen som nettovægt.
Nettoindholdet henføres normalt til pakketidspunktet.
For varer, hvor der  

 er risiko for svind - f.eks. på grund af udtørring - må der tages højde for  

 dette ved at påfylde en tilsvarende større mængde, således at varens  

 nettovægt er korrekt ved salg.
Ved svind forstås det tab, som forekommer i  

 tidsrummet fra pakning til udløb af den angivne mindste holdbarhed, når varen  

 opbevares under de rette forhold.
Det er producentens ansvar at foretage de  

 nødvendige undersøgelser og beregninger, som gør det muligt på forhånd at  

 vurdere, hvor stort et svind der kan forventes at blive på den pågældende  

 vare.
Såfremt der er tale om varer, der ikke kræver særlige  

 opbevaringsbetingelser, må man påregne en overvægt, som svarer til det tab af  

 vægt, der kan forventes ved opbevaring under forhold, der naturligt er til  

 stede i detailleddet for så vidt angår temperatur og luftfugtighed.
 På grund af de særlige forhold for gær kan nettovægten for færdigpakket  

 bagerigær deklareres som »pakket vægt« eller »vægt ved  

 pakning«.
Dybfrossen fisk, f.eks. kogte pillede rejer, kan overtrækkes med et  

 beskyttende islag ved dypning i vand, glasering.
Et sådant glaseringslag  

 betragtes som emballage og kan ikke medregnes til nettovægten.
Undtagelse fra deklaration af nettoindhold Der kræves ikke deklaration af nettoindhold for - Levnedsmidler, for hvilke der forekommer betydelige tab af rumfang eller  

 masse, og som sælges stykvis.
Ved »betydelige tab af rumfang eller  

 masse« forstås tab, som forekommer i tidsrummet fra pakning til udløb af  

 den angivne mindste holdbarhed, og som er mindst lige så store som den  

 dobbelte negative tolerance anført nedenfor.
- Levnedsmidler, hvis nettoindhold er under 5 g eller 5 ml.
Denne regel  

 gælder dog ikke krydderier og krydderurter.
 - Sukkervarer (jf. levnedsmiddelgruppe 13 i Positivlisten), hvis  

 nettoindhold er under 50 g.
 - Næringsstofpræparater og kosttilskud med og uden tilsatte  

 næringsstoffer, når indholdsmængden angives i antal tabletter og kapsler  

 (Levnedsmiddelstyrelsens dispensation af 20. oktober 1988).
Færdigpakninger indeholdende to eller flere enkeltpakninger 1. For færdigpakninger, som indeholder to eller flere  

 færdigpakninger indeholdende samme mængde af samme vare, skal  

 enkeltpakningernes nettoindhold samt antallet af enkeltpakninger anføres,  

 f.eks. »3 dåser a 240 g«.
Disse angivelser kan dog udelades,  

 såfremt antallet af enkeltpakninger er klart synligt og let tælleligt udefra,  

 og såfremt mindst en af enkeltpakningernes angivelse af nettoindhold er klart  

 synlig udefra.
 2. For færdigpakninger, som indeholder to eller flere  

 enkeltpakninger, der ikke betragtes som salgsenheder, skal det samlede  

 nettoindhold tillige med det samlede antal enkeltpakninger angives på  

 færdigpakningen.
 Selv om der ikke her er anført noget om enkeltpakningernes indhold med  

 hensyn til varetype eller mængde, fortolkes bestemmelsen således, at det  

 drejer sig om enkeltpakninger indeholdende samme mængde af samme vare.
Det vil sige, at såfremt en færdigpakning indeholder to eller flere  

 enkeltpakninger, der ikke indeholder samme mængde eller samme varetype, skal  

 nettoindhold for hver enkeltpakning oplyses.
F.eks. sammenpakning med gravad  

 laks og dressing i bæger og med forskellige typer pålæg til »dyrlægens  

 natmad«.
Færdigpakninger med forud fastlagt konstant nettoindhold For varer, som sælges med et forud fastlagt, konstant nettoindhold (d.v.s.  

 producent/pakkevirksomhed har valgt nettoindholdet på forhånd, og samtlige  

 pakninger deklareres med samme nettoindhold), kan det såkaldte  

 gennemsnitsprincip anvendes.
 Ved gennemsnitsprincippet forstås, at et parti af den pågældende vare i  

 gennemsnit mindst skal indeholde den mængde, som er deklareret på  

 pakningerne, samtidig med at de enkelte pakninger kun må være undervægtige  

 inden for nærmere fastsatte grænser (tolerancer).
 De tolerancer, som er anført i Statens Metrologiråds bekendtgørelse nr.  

 142 af 31. januar 1985 om e-mærkning af færdigpakkede varer, vil normalt  

 blive betragtet som acceptable.
 For den enkelte pakning tolereres en negativ afvigelse fra det givne  

 nettoindhold i overensstemmelse med følgende tabel:
 Gemnemsnitsprincippet kan ikke anvendes for visse mejeriprodukter, hvor  

 minimumsprincippet fastholdes.
Færdigpakninger med individuelt nettoindhold Færdigpakninger, som ikke sælges med et forud fastlagt konstant  

 nettoindhold, skal indeholde mindst den mængde, som deklareres.
Drænet vægt For levnedsmidler nedlagt i en lage skal den drænede vægt deklareres  

 tillige med nettovægten.
En lage er defineret som en væske, der er uvæsentlig i forhold til varens  

 hovedbestanddele og derfor ikke er afgørende for købet.
En lage er en af  

 følgende væsker, evt. blandinger heraf, også når de er frosne eller  

 dybfrosne:
Vand, eddike eller vandige opløsninger af salt, sukker, sødestoffer eller  

 af andre stoffer.
For så vidt angår frugt og grøntsager ligeledes frugt-  

 eller grøntsagssafter.
Varer pakket i olie, sauce m.v. skal kun mærkes med nettovægt og ikke med  

 drænet vægt.
For visse fiskevarer (sardinkonserves, makrelkonserves m.v.) er  

 der dog varestandarder, der foreskriver et mindsteindhold af fisk i  

 henholdsvis olie-, tomat- og naturelvarer.
Bestemmelse af drænet vægt I mærkningsdirektivet er det anført, at metoder til kontrol af den drænede  

 vægt vil blive fastlagt.
Dette er endnu ikke sket.
 Indtil der er udarbejdet nærmere EF-regler om drænet vægt, forlanges det,  

 at den drænede vægt i gennemsnit skal svare mindst til den angivne drænede  

 vægt.
Krav til mærkningen Der kræves ikke en særlig tekst i forbindelse med de forskellige  

 mængdeangivelser.
Det vil dog være naturligt at indlede  

 nettoindholdsangivelse med f.eks. »netto« eller  

 »nettovægt«.
Mængdeangivelsen for drænet vægt bør indledes med en  

 angivelse som »drænet vægt«, »vægt af ærter« eller  

 lignende.
Drænet vægt bør i øvrigt anføres i nær tilknytning til  

 nettoindholdet.
4.3.7 Holdbarhedsangivelse Ifølge mærkningsreglerne skal færdigpakkede levnedsmidler almindeligvis  

 mærkes med oplysning om datoen for levnedsmidlets holdbarhed.
 Ved datoen for et levnedsmiddels holdbarhed forstås den dato, til og med  

 hvilken levnedsmidlet bevarer sine specifikke egenskaber under de rette  

 opbevaringsforhold.
Hvis et levnedsmiddels holdbarhedsdato er afhængig af specielle  

 opbevaringsforhold, skal disse angives.
Levnedsmidler, som i mikrobiologisk  

 henseende er meget let fordærvelige, og som derfor efter en kort periode kan  

 udgøre en umiddelbar risiko for menneskers sundhed, skal altid ledsages af  

 oplysning om opbevaringsforskrift.
Der er ikke noget i vejen for at angive andre datoer på pakningen, f.eks.  

 tappedato og pakkedato, men det er ikke et krav.
En sådan angivelse må ikke  

 være egnet til at vildlede forbrugeren.
Datoen for levnedsmidlers holdbarhed skal angives ved 1. Mindst holdbar til ...', såfremt datoen indeholder  

 en angivelse af dagen.
 2. Mindst holdbar til og med ...' i andre tilfælde.
 3. Sidste anvendelsesdato ...' for levnedsmidler, som  

 i mikrobiologisk henseende er meget let fordærvelige, og som derfor efter en  

 kort periode kan udgøre en umiddelbar risiko for menneskers sundhed.
Disse oplysninger skal ledsages af enten selve datoen eller en henvisning  

 til det sted på pakningen, hvor datoen en anført.
Datoen skal omfatte en  

 ukodet angivelse af dag, måned og år i den nævnte rækkefølge.
Dog er det for levnedsmidler 1. Med en holdbarhed på under 3 måneder tilstrækkeligt  

 at anføre dag og måned, d.v.s. »Mindst holdbar til dag og måned«.
 2. Med en holdbarhed på 3-18 måneder tilstrækkeligt at  

 anføre måned og år, d.v.s. »Mindst holdbar til og med måned og år«.
 3. Med en holdbarhed på over 18 måneder tilstrækkeligt  

 at angive året, d.v.s. »Mindst holdbar til og med år«.
Det er producenten eller forhandleren, der fastsætter holdbarhedsdatoen  

 for en bestemt vare.
Det forhold, at der er fastsat en holdbarhedsdato,  

 fritager dog ikke for ansvaret ifølge levnedsmiddellovens § 12, hvorefter det  

 er forbudt at sælge et levnedsmiddel, som er eller må antages at være uegnet  

 til menneskeligt konsum.
Levnedsmidler, som i mikrobiologisk henseende er meget  

 letfordærvelige Holdbarhedsdatoen for levnedsmidler, som i mikrobiologisk henseende er  

 meget letfordærvelige, og som derfor efter en kort periode kan udgøre en  

 umiddelbar risiko for menneskers sundhed angives ved »sidste  

 anvendelsesdato ...«.
 Beslutningen om, hvorvidt et levnedsmiddel skal mærkes med  

 holdbarhedsangivelsen »mindst holdbar til ...« eller »sidste  

 anvendelsesdato ...«, skal træffes af den ansvarlige for mærkningen  

 efter en konkret vurdering ud fra de nævnte kriterier.
 Som retningslinie kan det siges, at produkter, som angives at have en  

 holdbarhed på 5 døgn eller derunder ved opbevaring ved 5 graderC eller  

 lavere, skal mærkes med sidste anvendelsesdato.
 Retningslinien er baseret på, at det i fjerkræforordningen 1906/90/EØF er  

 fastsat, at fersk fjerkrækød er meget let fordærveligt, og at der normalt i  

 det omfang fersk fjerkræ forhandles som kølevare gives en holdbarhed på  

 omkring 5 dage ved 4 graderC.
Retningslinien er kun vejledende, og den mærkningsansvarlige må i det  

 enkelte tilfælde vurdere, om et levnedsmiddel opfylder kriterierne, idet det  

 ikke kan udelukkes, at også levnedsmidler med en lidt længere holdbarhed ud  

 fra en konkret vurdering må betragtes som meget letfordærvelige i  

 mikrobiologisk henseende.
Levnedsmidler, som ikke opfylder kriterierne, må  

 ikke mærkes med »sidste anvendelsesdato ...«.
 Som eksempler på levnedsmidler, som umiddelbart opfylder kriterierne, kan  

 nævnes fersk fjerkrækød, visse former for ferske kødvarer, kød udskåret i  

 mindre stykker, hakket kød, kødfars o.l samt fersk fisk, hakket fiskekød,  

 fiskefars og lignende.
Levnedsmidler, der ikke skal holdbarhedsmærkes Der er en række levnedsmidler, som ikke skal holdbarhedsmærkes.
Det drejer  

 sig om 1. Frisk frugt og friske grøntsager, som ikke er  

 skrællede, snittede eller behandlet på lignende måde.
Denne undtagelse finder  

 ikke anvendelse på spirende frø og lignende produkter såsom skud af  

 bælgfrugter.
 2. Bageri- eller konditorvarer, der på grund af deres  

 beskaffenhed normalt forbruges inden 24 timer efter fremstillingen.
 3. Vine, hedvine, mousserende vine, aperitifvine,  

 frugtvine og mousserende frugtvine.
 4. Drikkevarer med mindst 10 volumenprocent alkohol.
 5. Eddike.
 6. Kogsalt.
 7. Sukker i fast form og sukkervarer, jf.  

 levnedsmiddelgrupperne 11.1 og 13 i Positivlisten.
 8. Alkoholfri læskedrikke, frugtsaft, frugtnektar og  

 alkoholholdige drikkevarer i individuelle beholdere på mere end 5 liter, som  

 skal udleveres til catering-virksomheder, restauranter, institutioner eller  

 lignende.
 9. Tyggegummi og lignende tyggeprodukter.
 10. Konsumis i individuelle portioner.
4.3.8 Særlige forskrifter Mærkningen skal omfatte en brugsanvisning, hvis en udeladelse heraf vil  

 kunne indebære, at det pågældende levnedsmiddel ikke anvendes på rette måde.
I visse tilfælde vil det være nødvendigt at give forbrugerne en oplysning  

 om, hvorledes et levnedsmiddel skal behandles/tilberedes.
Dette vil specielt  

 gælde for levnedsmidler, som ikke er velkendte i Danmark, eller som har været  

 udsat for en særlig behandling, som ikke er almindelig kendt, men er i øvrigt  

 et krav i alle tilfælde, hvor en undladelse af at give en brugsanvisning vil  

 indebære en risiko for, at det pågældende levnedsmiddel ikke anvendes på  

 rette måde.
I enkelte tilfælde, hvor en forkert tilberedning vil kunne betyde  

 en alvorlig sundhedsrisiko, som det er tilfældet for visse bønnesorter, er en  

 brugsanvisning selvfølgelig nødvendig.
I nogle tilfælde er der i lovgivningen fastsat krav til udformning af  

 brugsanvisninger.
Det gælder f.eks. for modermælkserstatninger.
5. ALMINDELIGE BESTEMMELSER 5.1 Placering af mærkningen Mærkningsoplysningerne skal være anbragt på emballagen, og for så vidt  

 angår færdigpakkede levnedsmidler på færdigpakningen eller på en vedhæftet  

 etiket.
 Varen skal være mærket på færdigpakningen, og det er detailhandlerens  

 ansvar, at færdigpakningen er korrekt mærket, når den udbydes til salg i  

 detailhandelen.
I følgende tilfælde kan mærkningsoplysningerne gives i  

 handelsdokumenterne 1. Lotmærkning (identifikation af vareparti) Ikke-færdigpakkede levnedsmidler, såfremt det ikke er muligt at anbringe  

 oplysningerne på pakningen, se afsnit 2.6.
2. Øvrige obligatoriske oplysninger for færdigpakkede  

 levnedsmidler - Færdigpakkede levnedsmidler, som bringes i handelen i et tidligere led  

 end detailleddet, hvis salget ikke sker til cateringvirksomheder,  

 restauranter, institutioner eller lignende.
 - Færdigpakkede levnedsmidler, som er bestemt til levering til  

 cateringvirksomheder, restauranter, institutioner eller lignende, hvor de  

 skal tilberedes, bearbejdes, deles eller snittes.
Når et færdigpakket levnedsmiddel bringes i handelen i et tidligere  

 omsætningsled end detailleddet, kræves der ikke mærkning på den enkelte  

 færdigpakning.
Det er i disse tilfælde tilstrækkeligt, at fabrikanten,  

 grossisten eller importøren sørger for, at de korrekte mærkningsoplysninger  

 fremgår af handelsdokumenterne.
Oplysning om fabrikantnavn, varebetegnelse,  

 holdbarhedsdato og evt. opbevaringsforskrift skal dog anføres på den yderste  

 emballage, i hvilket levnedsmidlerne præsenteres ved engrosforhandlingen.
Se  

 også afsnit 3.6.
Vælger forhandleren denne minimalmærkning af varer, som fremstår som  

 færdigpakkede levnedsmidler, følger det af levnedsmiddellovgivningens  

 bestemmelser om vildledning, at modtageren gøres opmærksom på, at varerne  

 ikke er korrekt mærkede til detailsalg.
Modtageren skal have oplysning om, at  

 hver enkelt færdigpakning skal mærkes ud fra de oplysninger, som fremgår af  

 den yderste emballage og af handelsdokumenterne.
Dette betyder endvidere, at modtageren ikke selv skal fremskaffe de  

 nødvendige mærkningsoplysninger, idet det er fabrikanten, grossisten eller  

 importørens ansvar, at oplysningerne er korrekte og alle foreligger ved  

 salget.
Det er blot ikke nødvendigt at de er påført færdigpakningen.
Det er  

 derimod detailforhandlerens ansvar, at oplysningerne er påført  

 færdigpakningen ved detailsalg.
 I praksis er det selvfølgelig langt det enkleste, at importøren eller  

 fabrikanten sørger for, at den færdigpakkede vare bliver mærket korrekt  

 allerede ved pakningen, enten det så sker her i landet eller i udlandet.
I de tilfælde, hvor undtagelsesbestemmelsen om, at mærkningsoplysninger  

 kan gives i handelsdokumenterne, benyttes, skal handelsdokumenterne ledsage  

 de pågældende levnedsmidler eller være fremsendt før leveringen eller  

 samtidig med denne.
Som nævnt er det ligeledes et krav, at nogle af  

 oplysningerne anføres på den yderste emballage, som levnedsmidlerne  

 præsenteres i ved markedsføringen.
5.2 Mærkningssproget Mærkningsoplysningerne skal være på dansk eller på andre sprog, der kun  

 ved uvæsentlige forskelle i stavning adskiller sig fra dansk.
Ved vurderingen af om mærkning på et andet sprog end dansk kan accepteres,  

 må der i det enkelte tilfælde tages stilling til, om den anvendte mærkning er  

 let forståelig for forbrugeren.
Man kan altså ikke gå ud fra, at mærkning på  

 svensk og norsk altid kan erstatte mærkning på dansk, ligesom det ikke kan  

 udelukkes, at mærkning på andre fremmedsprog kan benyttes.
Sprogkravet gælder kun for de mærkningsoplysninger, der kræves ifølge  

 lovgivningen.
Hvis der derudover gives ikke krævede supplerende oplysninger,  

 gælder sprogkravet ikke for disse.
Der er ikke noget i vejen for, at man kan give mærkningsoplysningerne på  

 flere sprog på en gang.
Hvis oplysningerne på forskellige sprog ikke er ens,  

 må det vurderes konkret, om mærkningen kan vildlede forbrugeren.
Det accepteres ikke, at nogle forretninger, f.eks.  

 »indvanderforretninger« eller »kosherslagtere«, mærker  

 udelukkende på fremmedsprog med den begrundelse, at forbrugerne her er  

 fremmedsprogede eller forstår det anvendte fremmedsprog.
Disse forretninger  

 kan som andre forretninger besøges af såvel dansk- som fremmedsprogede, og  

 særlige sprogregler vil derfor være i strid med den grundlæggende regel om,  

 at oplysningerne skal være let forståelige for forbrugerne i almindelighed.  

 Der er dog ikke noget i vejen for, at man som en service giver  

 mærkningsoplysningerne på flere sprog i disse tilfælde.
 Det følger af sagens natur, at sprogkravet ikke gælder for lotmærkning.
5.3 Klart synlig, let læselig og uudslettelig Oplysningerne skal være anbragt et iøjnefaldende sted på færdigpakningen,  

 således at de er let synlige, og må ikke være skjult eller tildækkede eller  

 adskilt af andre angivelser eller billeder.
 For så vidt angår lotmærkning, se afsnit 2.5.
På små figurer, slikkepinde, dessertchokolade og lignende små chokolade-,  

 vekao- og sukkervarer kan det være vanskeligt at mærke med alle krævede  

 oplysninger, således at de kan læses, når varen er indpakket.
Det accepteres  

 derfor, at kravet om, at mærkningen skal være klart synlig, fraviges, for så  

 vidt angår denne type varer med et volumen under 3 cl, der på grund af form  

 og pakketeknik ikke kan mærkes klart og tydeligt (Levnedsmiddelstyrelsens  

 dispensation af 6. december 1985).
Det er dog en forudsætning, at - De krævede oplysninger findes på pakningen og uden besvær kan læses, når  

 varen er pakket ud.
- At der ved salg af varen i detailforretningen i umiddelbar forbindelse  

 med varen opstilles et skilt, som bærer et tydeligt billede af varen, og som  

 indeholder de krævede mærkningsoplysninger.
Hvis billede og oplysninger  

 findes på udstillingskartonen og kan læses, når varen præsenteres i  

 forretningen, kan skiltet dog undlades.
Oplysningerne skal være let læselige og uudslettelige.
Det vil sige, at  

 tegn og bogstaver skal have en størrelse, som kan læses umiddelbart uden brug  

 af hjælpemidler, og at den anvendte skrifttype er almindelig kendt og  

 umiddelbart kan opfattes.
Oplysninger skal være påført på en sådan måde, at  

 de ikke kan fjernes eller udviskes, såfremt varen udsættes for en forventelig  

 transport og behandling.
5.4 Samme synsfelt Oplysninger om varebetegnelse, nettoindhold og holdbarhedsdato skal være  

 anført i samme synsfelt.
Hvis der er krav om oplysning om alkoholindhold,  

 skal denne oplysning ligeledes være i synsfeltet.
 Det er dog tilladt, at selve datoen i holdbarhedsangivelsen ikke er i  

 synsfeltet, når blot der i synsfeltet er en henvisning til, hvor på pakningen  

 datoen findes.
Hvis der er krav om, at varebetegnelsen suppleres med oplysninger, skal  

 disse oplysninger også indgå i synsfeltet.
Dette er f.eks. tilfældet med  

 dybfrosne levnedsmidler, hvor varebetegnelsen suppleres med oplysningen  

 »dybfrossen«.
Formålet med, at disse oplysninger skal findes i samme synsfelt, er, at de  

 skal kunne ses samtidig under normale købsforhold.
Som samme synsfelt  

 accepteres to sammenstødende flader.
Såfremt pakningen er rund accepteres  

 det, at oplysninger, som kan ses ved en mindre drejning, er i samme synsfelt.
 For glasflasker, som er beregnet til genbrug, gælder kravet om samme  

 synsfelt ikke før efter 1. juli 1999, såfremt oplysning om enten  

 varebetegnelse, nettoindhold eller holdbarhed er angivet med uudslettelig  

 mærkning.
BILAG 1 RETSREGLER NÆVNT I VEJLEDNINGEN 1. Bekendtgørelse nr. 165 af 15. marts 1991 om  

 mærkning af levnedsmidler.
 2. Der vil blive udsendt en bekendtgørelse ... om  

 mærkning af fisk og fiskevarer.
 3. Bekendtgørelse nr. 906 af 21. december 1990 om  

 dybfrosne levnedsmidler.
 4. Direktiv 79/112/EØF om tilnærmelse af  

 medlemsstaternes lovgivning om mærkning af og præsentationsmåder for  

 levnedsmidler bestemt til den endelige forbruger samt om reklame for sådanne  

 levnedsmidler. Ændret ved Rådets direktiv 89/395/EØF af 14. juni 1989.
 5. Rådets direktiv 89/396/EØF af 14. juni 1989 om  

 angivelser af eller mærker til identifikation af et bestemt  

 levnedsmiddelparti.
 6. Rådets direktiv 89/108/EØF af 21. december 1988 om  

 indbyrdes tilnærmelse af medlemsstaternes lovgivning om dybfrosne  

 levnedsmidler.
7. Bekendtgørelse nr. 66 af 20. februar 1981 om  

 mærkning af færdigpakkede levnedsmidler bestemt til den endelige forbruger.  

 (Ophævet) 8. Bekendtgørelse nr. 414 af 21. august 1969 om  

 dybfrosne levnedsmidler.
9. Bekendtgørelse nr. 890 af 5. december 1987 om  

 mærkning af færdigpakket kød m.m. (Ophævet) 10. Bekendtgørelse nr. 71 af 20. februar 1981 om  

 ændring af bekendtgørelse om tilvirkning, indførsel og og forhandling af  

 konsumis m.v.
 11. Bekendtgørelse nr. 808 af 15. december 1988 om  

 konsummælkprodukter.
 12. Bekendtgørelse nr. 663 af 20. december 1983 om  

 smør m.v.
 13. Bekendtgørelse nr. 197 af 20. maj 1985 om  

 margarine m.v.
 14. Bekendtgørelse nr. 540 af 13. december 1969 om  

 tilvirkning, forhandling, udførsel og indførsel af ost og smelteost m.v.
 15. Bekendtgørelse nr. 75 af 20. februar 1981 om  

 ændring af bekendtgørelse om modermælkserstatninger.
 16. Bekendtgørelse nr. 498 af 28. juli 1986 om  

 mælkekonserves m.v.
 17. Bekendtgørelse nr. 613 af 16. september 1986 om  

 mærkning af fisk og fiskevarer.
 18. Bekendtgørelse nr. 409 af 24. august 1978 om  

 mærkning af levnedsmidler til danske skibe og fly.
 19. Bekendtgørelse nr. 242 af 17. april 1991 om  

 tilsætningsstoffer.
 20. Bekendtgørelse nr. 121 af 28. marts 1980 om  

 detailforhandling af levnedsmidler.
21. Positivlisten.
Fortegnelse over godkendte  

 tilsætningsstoffer til levnedsmidler, oktober 1988, som ændret ved  

 bekendtgørelse nr. 440 af 22. juni 1989.
BILAG 2 RETSREGLER VEDRØRENDE SUPPLERENDE MÆRKNING FISKERIMINISTERIET Fiskeriministeriets cirkulære af 19. februar 1959 angående mærkning af emballage indeholdende dybvandshummer.
Cirkulære af 14. december 1972 fra Fiskeriministeriets Industritilsyn angående ugenummerering.
Cirkulære af 8. marts 1982 fra Fiskeriministeriets Industritilsyn om betegnelse af røget laks til Schweiz.
Cirkulære af 1. august 1985 fra Fiskeriministeriets Industritilsyn til Fiskerikontrollen om -mærkning af fisk og fiskevarer.
Cirkulære af 1. august 1985 fra Fiskeriministeriets Industritilsyn til fiskeindustrien om e-mærkning af fisk og fiskevarer.
Bekendtgørelsen nr. 507 af 28. november 1985 om letkonserverede fisk og fiskevarer.
Fiskeriministeriets cirkulære af 5. februar 1986 om anvendelse af varebetegnelserne »Gammeldags modning« /  

 »Kryddersild« / »Krydderfilet« for visse sildeprodukter.
Bekendtgørelse nr. 758 af 4. november 1986 om detailemballerede ferske fisk og fiskevarer.
Bekendtgørelse nr. 761 af 4. november 1986 om fremstilling af hel- og halvkonserverede fisk og fiskevarer.
Fiskeriministeriets vejledning af 12. december 1986 om mærkning af røget og gravet laks og ørred.
Bekendtgørelse nr. 339 af 29. maj 1987 af lov om kvalitetskontrol med fisk og fiskevarer.
Vejledning nr. 7000 af 9. januar 1990 fra Fiskeriministeriets  

 Industritilsyn om mærkning af rejer og rejeprodukter.
LANDBRUGSMINISTERIET Bekendtgørelse nr. 269 af 2. juni 1968 om tilvirkning, indførsel og forhandling af konsumis m.m.
Bekendtgørelse nr. 540 af 3. december 1969 om tilvirkning, forhandling, udførsel og indførsel af ost og smelteost  

 m.m.
Bekendtgørelse nr. 119 af 19. marts 1971 om modermælkserstatninger.
Bekendtgørelse nr. 663 af 20. december 1983 om smør m.v.
Bekendtgørelse nr. 197 af 20. maj 1987 om margarine m.v.
Bekendtgørelse nr. 498 af 28. juli 1986 om mælkekonserves m.m.
Bekendtgørelse nr. 808 af 15. december 1988 om konsummælkprodukter.
Bekendtgørelse nr. 544 af 14. september 1988 om udførsel af fersk kød (sundhedsmærkning).
Bekendtgørelse nr. 887 af 8. december 1988 om slagtning af fjerkræ samt engrosforhandling og udførsel af fersk  

 fjerkrækød (sundhedsmærkning).
Bekendtgørelse nr. 311 af 12. maj 1989 om økologiske levnedsmidler.
Veterinærdirektoratets vejledning af december 1989 om produktion, mærkning, import m.v. af økologiske levnedsmidler.
Rådets forordning (EØF) nr. 1906/90 om handelsnormer for fjerkræ (klasse, tilstand, »form«,  

 salgspris + pris pr. vægtenhed, sundhedsmærkning, oprindelsesland  

 (tredieland)).
Bekendtgørelse nr. 500 af 29. juni 1990 om udførsel af kødprodukter (sundhedsmærkning, angivelse af dyreart).
Kommissionens forordning (EØF) nr. 1538/91 om gennemførelsesbestemmelser til Rådets forordning om handelsnormer for  

 fjerkrækød (varebetegnelse, præsentationsform, dyreart, vægtkategorier,  

 angivelsesform for frivillige oplysninger (kølemetode, produktionssystem,  

 slagtealder/opfedningsperiode)).
Rådets forordning, (EØF) nr. 2092/91 om økologisk produktionsmetode for landbrugsprodukter og om angivelse  

 heraf på landbrugsprodukter og levnedsmidler.
SUNDHEDSMINISTERIET Anordning nr. 143 af 12. maj 1916 om, hvad der må falholdes under betegnelse af spisefedt og spiseolier.
Anordning nr. 17 af 22. januar 1930 om frugtvin og rosinvin.
Bekendtgørelse nr. 20 af 17. januar 1959 om paraffinolie m.v.
Bekendtgørelse nr. 301 af 28. oktober 1959 om vin og spiritus.
Bekendtgørelse nr. 337 af 19. december 1959 og nr. 107 af 10. april 1964 om grønt- og frugtkonserves.
Bekendtgørelse nr. 460 af 15. september 1978 om næringsstofpræparater, der sælges som tilskud til sædvanlig kost.
Bekendtgørelse nr. 519 af 16. oktober 1978 om betegnelse m.v. af færdigpakkede ærter m.m.
Bekendtgørelse nr. 191 af 4. maj 1979 om anvendelse af visse stoffer til overfladebehandling af citrusfrugter og  

 bananer.
Bekendtgørelse nr. 463 af 5. september 1984 om naturligt mineralvand.
Bekendtgørelse nr. 12 af 16. januar 1985 om behandling af levnedsmidler og levnedsmiddelingredienser med  

 ioniserende stråler (bestråling).
Bekendtgørelse nr. 392 af 26. august 1985 om kvalitetsmæssige krav m.m. til kødprodukter.
Bekendtgørelse nr. 835 af 9. december 1986 om kaffe- og cikorieekstrakter.
Bekendtgørelse nr. 54 af 27. januar 1987 om chokolade-, kakao- og vekaovarer (for så vidt angår vekaovarer).
Rådets forordning nr. 1576/89 om definition, betegnelse og præsentation af spiritus.
Kommissionens forordning nr. 1014/90 om gennemførelsesbestemmelser vedrørende definition, betegnelse og  

 præsentation af spiritus.
Bekendtgørelse nr. 18 af 16. januar 1990 om marmelade og frugtgele m.v.
Bekendtgørelse nr. 162 af 9. marts 1990 om særlig ernæring.
Bekendtgørelse nr. 493 af 28. juni 1990 om frugt- og grøntsagssaft m.m.
Bekendtgørelse nr. 560 af 1. august 1990 om aromaer m.m., der må anvendes til levnedsmidler.
Rådets forordning nr. 1601/91 om almindelige regler for definition, betegnelse og præsentation af  

 aromatiserede vine.
Bekendtgørelse nr. 242 af 17. april 1991 om tilsætningsstoffer til levnedsmidler.
BILAG 3 DEFINITIONER Detailforhandlingsvirksomhed Dybfrostvarer Færdigpakkede levnedsmidler Holdbarhedsdato Ingrediensliste Lage Levnedsmiddelparti Nettoindhold Salg Varebetegnelse Tallene i parentes henviser til retsregler i bilag 1.
Vejledningen retter sig mod producenter, importøren og forhandlere af  

 levnedsmidler samt levnedsmiddelkontrolenhederne.
Vejledningen indeholder en  

 gennemgang af reglerne vedrørende mærkning af levnedsmidler.
