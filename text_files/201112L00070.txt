Fremsat den 18. januar 2012 af beskæftigelsesministeren (Mette Frederiksen) Forslag til Lov om ændring af lov om arbejdsløshedsforsikring m.v., lov om en aktiv beskæftigelsesindsats, lov om Arbejdsmarkedets Tillægspension samt lov om retssikkerhed og administration på det sociale område (Forenkling af reglerne om optagelse og overflytning samt afskaffelse af kombinationsforsikring og uddannelsesydelse mv.) Beskæftigelsesministeriet § 1 I lov om arbejdsløshedsforsikring m.v., jf. lovbekendtgørelse nr. 838 af 4. juli 2011, som ændret ved lov nr. 912 af 13. juli 2010, § 1 i lov nr. 1540 af 21. december 2010 og § 1 i lov nr. 1365 af 28. december 2011, foretages følgende ændringer:
 1. § 32, stk. 2-5, ophæves, og i stedet indsættes:
»Stk. 2. En arbejdsløshedskasse optager personer med tilknytning til de fagområder, der er angivet i kassens vedtægt.« 2. §§ 41 og 42 affattes således:
»§ 41. Ret til optagelse som medlem har personer, 1) som har bopæl og ophold her i riget bortset fra Færøerne og Grønland, jf. dog stk. 6, og 2) som er mellem 18 år og 2 år under folkepensionsalderen, jf. lov om social pension.
 Stk. 2. Personer, som har gennemført en erhvervsmæssig uddannelse af mindst 18 måneders varighed, har uanset bestemmelsen i stk. 1, nr. 2, ret til optagelse, selv om de ikke er fyldt 18 år.
 Stk. 3. Optagelse skal ske i en arbejdsløshedskasse, hvis faglige område personen har tilknytning til, jf. § 32, stk. 2.
 Stk. 4. Optagelse kan ske som fuldtids- eller deltidsforsikret, jf. kapitel 11. En person, der optages under udøvelse af selvstændig virksomhed som hovedbeskæftigelse, eller som deltager i udøvelsen af ægtefællens virksomhed, kan dog ikke optages som deltidsforsikret.
 Stk. 5. Ingen må være medlem af mere end én arbejdsløshedskasse.
 Stk. 6. Beskæftigelsesministeren kan, uanset bestemmelsen i stk. 1, nr. 1, efter forhandling med Beskæftigelsesrådet fastsætte regler om ret til optagelse for personer, der har bopæl i udlandet, herunder på Færøerne og i Grønland.
 Stk. 7. Beskæftigelsesministeren kan efter forhandling med Beskæftigelsesrådet fastsætte nærmere regler for anvendelsen af stk. 1 og 4, herunder for afgrænsningen mellem lønarbejde og selvstændig erhvervsudøvelse.
 § 42. Et medlem, som tager erhvervsarbejde uden for arbejdsløshedskassens faglige område, skal lade sig overflytte til en anden kasse eller udtræde af kassen.
 Stk. 2. Et medlem har ret til at blive overflyttet til en arbejdsløshedskasse, hvis betingelserne for optagelse i den pågældende kasse er opfyldt.
 Stk. 3. Et medlem, som ikke har erhvervsarbejde, kan overflyttes til en anden arbejdsløshedskasse med mindst 1 måneds varsel til udløbet af en udbetalingsperiode.
Stk. 4. Beskæftigelsesministeren fastsætter efter forhandling med Beskæftigelsesrådet nærmere regler om overflytning af medlemmer fra en arbejdsløshedskasse til en anden.« 3. Kapitel 8 a ophæves.
 4. I § 49, stk. 1, ændres »i henhold til lov om et indkomstregister i« til: »i henhold til lov om et indkomstregister for de indberetningsperioder, som danner grundlag for«.
 5. § 49, stk. 5, 1. pkt., affattes således:
»Til et medlem, som har opnået ret til dagpenge efter § 54, udbetales dagpenge med et beløb, der udgør 82 pct. af højeste dagpenge efter §§ 47 og 70.« 6. I § 52 a, stk. 2, 3 og 4, ændres », der berettiger til optagelse i en arbejdsløshedskasse, jf. § 41, stk. 1, nr. 3, litra b« til: »af den i § 54 nævnte art«.
 7. Kapitel 9 b ophæves.
 8. I § 53, stk. 3, nr. 2, ændres »en erhvervsmæssig uddannelse af den i § 41, stk. 1, nr. 3, litra b, nævnte art« til: »en uddannelse af den i § 54 nævnte art«.
 9. § 54 affattes således:
»§ 54. Personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, opnår ret til dagpenge 1 måned efter uddannelsens afslutning, hvis kassen har modtaget skriftlig anmodning om optagelse på baggrund af uddannelsen senest 2 uger efter uddannelsens afslutning.« 10. I § 55, stk. 2, indsættes efter »Ved deltagelse i«: »selvvalgt uddannelse efter kapitel 8 a og«.
 11. I § 55, stk. 3, nr. 2, indsættes efter »perioder, hvor medlemmet deltager i«: »selvvalgt uddannelse efter kapitel 8 a og«.
 12. § 55, stk. 3, nr. 4, ophæves.
 Nr. 5-7 bliver herefter nr. 4-6.
 13. § 62 a, stk. 2, affattes således:
»Stk. 2. Et medlem kan dog bevare dagpengeretten ved deltagelse i uddannelse, hvis undervisningens varighed er under 20 timer om ugen, og uddannelsen ikke er godkendt som støtteberettigende efter lov om statens uddannelsesstøtte, i det omfang den udbydes som heltidsuddannelse.
Dagpengeretten kan ligeledes bevares ved deltagelse i enkeltfagsundervisning på gymnasialt niveau under 20 timer om ugen og i undervisning svarende til folkeskolens 8.-10. klassetrin.
Dagpengeretten bevares endvidere under deltagelse i selvvalgt uddannelse efter kapitel 8 a i lov om en aktiv beskæftigelsesindsats.
Der kan ikke udbetales dagpenge for timer, hvor medlemmet modtager godtgørelse efter lov om godtgørelse og tilskud til befordring ved deltagelse i erhvervsrettet voksen- og efteruddannelse eller støtte efter lov om statens voksenuddannelsesstøtte.« 14. I § 75 h, stk. 4,  udgår »uddannelsesydelse efter kapitel 9 b eller«.
 15. I § 77, stk. 10,  ændres », der berettiger til optagelse som medlem i en arbejdsløshedskasse, jf. § 41,« til: » af den i § 54 nævnte art«.
 16. I § 79, stk. 1, ændres »kapitel 9, 9 a og 9 b« til: »kapitel 9 og 9 a«.
 17. I § 82 a, stk. 1, udgår », og til uddannelsesydelse, jf. § 52 g«.
 18. I § 82 a, stk. 3, 1. pkt., og stk. 4, 2. pkt., § 85 c, stk. 2, og § 91 b, stk. 1, 2. pkt., udgår »eller uddannelsesydelse«.
 19. I § 82 a, stk. 4, 1. pkt., og stk. 5, udgår »og uddannelsesydelse«.
 20. § 85 c, stk. 1, affattes således:
»For medlemmer, som modtager dagpenge efter loven eller dagpenge efter artikel 64 eller 65 i forordning (EF) nr. 883/04 om koordinering af de sociale sikringsordninger, indbetales et bidrag, der udgør det dobbelte af det bidrag, der er fastsat efter § 15, stk. 1, sammenholdt med § 2 a i lov om Arbejdsmarkedets Tillægspension, jf. dog stk. 3-6.« 21. § 85 c, stk. 3, 2. pkt., og stk. 4, 2. pkt., ophæves.
 22. § 85 c, stk. 5, affattes således:
»Stk. 5. ATP-bidraget for dagpengemodtagere betales af dagpengemodtageren med 1/3 og statskassen med 2/3, når 1) kommunen bidrager til finansieringen af dagpenge med 50 pct. af dagpengeudgiften, jf. § 82 a, stk. 3, 2. pkt., 2) dagpengemodtageren deltager i selvvalgt uddannelse efter kapitel 8 a i lov om en aktiv beskæftigelsesindsats, eller 3) dagpengemodtageren deltager i øvrige tilbud efter kapitel 10 i lov om en aktiv beskæftigelsesindsats.« 23. § 85 c, stk. 6, affattes således:
»Stk. 6. Hver bidragsandel efter stk. 3-5 for en uge nedrundes til nærmeste hele kronebeløb.« 24. I § 85 c, stk. 7, udgår »eller uddannelsesydelsen«.
 25. I § 85 c, stk. 9, udgår »og 6«.
 26. Efter § 100 b indsættes før kapitel 17:
»Kapitel 16c Forsøg § 100 c.
Beskæftigelsesministeren kan efter forhandling med Beskæftigelsesrådet fastsætte regler, som fraviger reglerne i denne lov eller regler fastsat i medfør af loven, med henblik på at gennemføre forsøg og udviklingsaktiviteter med arbejdsløshedskassernes administration af reglerne.
Der kan ikke gennemføres forsøg og udviklingsaktiviteter med medlemmernes rettigheder og pligter.
Der kan dog gennemføres forsøg og udviklingsaktiviteter med arbejdsløshedskassernes administration af de pligter, der er fastsat i forhold til medlemmerne.
Stk. 2. Forsøg og udviklingsaktiviteter skal have til formål at understøtte, at arbejdsløshedskasserne kan yde en professionel service over for medlemmerne, herunder ved brug af nye metoder i opgaveløsningen, som kan være med til at hjælpe medlemmerne hurtigere ud af ledighed, og som kan være med til at fremme en fokuseret og mere enkel administration af reglerne.
Ved gennemførelsen af forsøg og udviklingsaktiviteter skal der tages højde for medlemmernes retssikkerhed.« § 2 I lov om en aktiv beskæftigelsesindsats, jf. lovbekendtgørelse nr. 710 af 23. juni 2011, som ændret ved § 3 i lov nr. 1364 af 28. december 2011 og senest ændret ved lov nr. 17 af 15. januar 2012, foretages følgende ændringer:
 1. I § 26 a, stk. 4, ændres »uddannelsesydelse efter kapitel 9 b i« til: »dagpenge efter«.
 2. I § 108 indsættes efter »der deltager i«: »selvvalgt uddannelse efter kapitel 8 a og«.
 3. § 118, stk. 1, nr. 1, ophæves.
 Nr. 2-7 bliver herefter nr. 1-6.
4. I § 118, stk. 2, 1. pkt., udgår », og personer, der modtager uddannelsesydelse efter kapitel 9 b i lov om arbejdsløshedsforsikring m.v.« 5. § 119, nr. 1, ophæves.
 Nr. 2-6 bliver herefter nr. 1-5.
§ 3 I lov om Arbejdsmarkedets Tillægspension, jf. lovbekendtgørelse nr. 942 af 2. oktober 2009, som senest ændret ved § 1 i lov nr. 599 af 14. juni 2011, fortages følgende ændring:
 1. § 2 a, stk. 1, 2. pkt., ophæves.
Social- og Integrationsministeriet § 4 I lov om retssikkerhed og administration på det sociale område, jf. lovbekendtgørelse nr. 656 af 15. juni 2011, som ændret ved § 11 i lov nr. 434 af 8. maj 2006, foretages følgende ændring:
1. I § 59 b, stk. 5, udgår »og om uddannelsesydelse efter kapitel 9 b i lov om arbejdsløshedsforsikring m.v.« Ikrafttrædelses- og overgangsbestemmelser § 5 Loven træder i kraft den 5. marts 2012.
§ 6 Stk. 1. Personer, der på tidspunktet for lovens ikrafttræden er kombinationsforsikrede, fortsætter som fuldtidsforsikrede medlemmer af arbejdsløshedskassen.
Perioder som kombinationsforsikret kan fortsat medregnes ved opgørelsen af beskæftigelseskrav og ved beregning af dagpenge- og efterlønssats.
Stk. 2. Personer, som den 1. maj 2011 eller senere har fået beregnet en dagpenge- eller efterlønssats efter § 49, stk. 1, i lov om arbejdsløshedsforsikring m.v., kan indtil udgangen af 2012 anmode om at få foretaget en ny opgørelse af det beregningsgrundlag, der har dannet grundlag for den hidtidige satsberegning.
Opgørelsen af beregningsgrundlaget skal ske efter § 49, stk. 1, i lov om arbejdsløshedsforsikring m.v., som affattet ved nærværende lovs § 1, nr. 4. Den nyberegnede sats har virkning for ydelser, der er beregnet efter de hidtil gældende regler.
Stk. 3. Personer, der inden lovens ikrafttræden har påbegyndt selvvalgt uddannelse efter kapitel 8 a i lov om en aktiv beskæftigelsesindsats, modtager uddannelsesydelse efter de hidtil gældende regler, indtil uddannelsesforløbet er afsluttet.
I disse tilfælde finder de hidtil gældende regler for uddannelsesydelse anvendelse, herunder reglerne om indbetaling af ATP-bidrag, arbejdsløshedskassernes ret til refusion og kommunernes medfinansiering af uddannelsesydelsen m.v.
Bemærkninger til lovforslaget 1. Indledning 1.1. Lovforslagets hovedindhold Lovforslaget indeholder den lovgivningsmæssige udmøntning af dele af aftale af 4. maj 2011 om forenkling af beskæftigelsesindsatsen, som er indgået mellem Socialdemokraterne, Radikale Venstre, Venstre, Det Konservative Folkeparti, Dansk Folkeparti, Liberal Alliance og Kristendemokraterne.
Lovforslaget indeholder udmøntning af dele af aftalen vedrørende området selvstændige og området enklere ydelser.
Lovforslaget indeholder følgende elementer:
  Afskaffelse af kombinationsforsikringen.
  Afskaffelse af krav om beskæftigelse ved optagelse i arbejdsløshedskasser.
  Forenkling af reglerne om overflytning mellem arbejdsløshedskasser.
  Afskaffelse af de særlige regler om flyttehjælp til ledige - konsekvensændringer.
  Enklere ydelser for dagpengemodtagere i tilbud - afskaffelse af uddannelsesydelsen.
Aftalen indeholder tillige en række elementer, som udmøntes administrativt.
Det gælder bl.a. elementet om lettere adgang for medarbejdende ægtefæller til at udtræde af virksomheden og få arbejdsløshedsdagpenge eller efterløn, som ved bekendtgørelse nr. 678 af 22. juni 2011 om ophør med drift af selvstændig virksomhed er trådt i kraft den 1. juli 2011.
Lovforslaget indeholder tillige to forslag, som ligger uden for aftalen.
Det drejer sig om følgende:
  Hjemmel i lov om arbejdsløshedsforsikring m.v. til at gennemføre forsøg og udviklingsaktiviteter.
  Forslag om præcisering af reglerne i arbejdsløshedsforsikringslovens § 49, stk. 1, om beregning af dagpengesatsen for lønmodtagere, således at der i alle tilfælde bliver overensstemmelse mellem fastlæggelsen af beregningsperioden og den indtægt, der er optjent for beregningsperioden.
 Lovforslaget skal ses i sammenhæng med de samtidigt fremsatte forslag til:
  Lov om ændring af lov om en aktiv beskæftigelsesindsats og forskellige andre love.
  Lov om ændring af lov om sygedagpenge og barselloven.
 Disse lovforslag indeholder udmøntningen af de øvrige dele af aftalen om forenkling af beskæftigelsesindsatsen, som kræver lovændringer.
1.2. Baggrunden for lovforslaget Socialdemokraterne, Radikale Venstre, Venstre, Det Konservative Folkeparti, Dansk Folkeparti, Liberal Alliance og Kristendemokraterne har den 4. maj 2011 indgået en aftale om forenkling af beskæftigelsesindsatsen.
Aftalen rydder op i overflødige regler og bureaukrati, så mennesker uden job kan hjælpes tilbage på arbejdsmarkedet hurtigst muligt.
Aftalepartierne er derfor enige om at gennemføre 44 initiativer, som skal bidrage til, at ledige, virksomheder, selvstændige, kommuner og arbejdsløshedskasser, der til daglig bruger og har nytte af et velfungerende arbejdsmarked, får en mindre bøvlet hverdag.
Aftalen indeholder initiativer inden for områderne: Samtaler og kontakt, aktive tilbud, selvstændige, samspil med virksomheder og enklere ydelser.
 De mange initiativer er fremkommet på baggrund af idéer og forslag fra borgere, virksomheder, organisationer og medarbejdere i kommuner og arbejdsløshedskasser, som gennem deres daglige arbejde ved, hvor der er mulighed for forenkling.
 Med initiativerne kommer borgere, virksomheder, selvstændige, kommuner og arbejdsløshedskasser til at bruge mindre tid på bureaukrati.
2. Lovforslagets indhold 2.1. Selvstændige 2.1.1. Afskaffelse af kombinationsforsikringen 2.1.1.1. Gældende regler Efter gældende regler i lov om arbejdsløshedsforsikring m.v. kan personer, der samtidig har lønarbejde og driver selvstændig virksomhed mere end midlertidigt, lade sig kombinationsforsikre i en arbejdsløshedskasse, der tilbyder kombinationsforsikring.
Kombinationsforsikringen gør det muligt at blive forsikret på baggrund af lønarbejde og samtidig drift af selvstændig virksomhed, når den samlede beskæftigelse svarer til lønarbejde på fuld tid.
Kombinationsforsikrede er derfor fuldtidsforsikrede medlemmer af arbejdsløshedskassen.
I den periode, hvor personen har status som kombinationsforsikret, regnes alt lønarbejde med til beskæftigelseskravet.
Arbejdet i den selvstændige virksomhed medregnes med 15 timer om ugen, men kun i de uger, hvor pågældende samtidig har haft lønarbejde.
Der kan dog højst medregnes 37 timer om ugen.
 Dagpengesatsen beregnes på grundlag af indtægten fra både lønarbejdet og den selvstændige virksomhed.
 De nærmere regler er fastsat i bekendtgørelse nr. 1196 af 18. december 2002 om kombinationsforsikring.
 Muligheden for kombinationsforsikring benyttes kun af få personer  pr. 1. december 2010 var der registreret 1.457 kombinationsforsikrede personer, svarende til 0,7 promille af alle forsikrede personer.
2.1.1.2. Den foreslåede ordning Det foreslås, at ordningen om kombinationsforsikring afskaffes.
Personerne skal i stedet vælge forsikringsstatus som lønmodtager eller som selvstændig erhvervsdrivende.
Det foreslås, at personer, der inden lovens ikrafttræden er kombinationsforsikrede, fortsætter som fuldtidsforsikrede medlemmer af arbejdsløshedskassen.
Medlemsbidraget til arbejdsløshedskassen er således også uændret.
 Et kombinationsforsikret medlem, der på baggrund af lønarbejdet, vælger forsikringsstatus som lønmodtager, kan, jf. reglerne i lovens § 68, anmode om at blive deltidsforsikret.
 Der henvises til lovforslagets § 1, nr. 3, og § 6, stk. 1.
2.2. Enklere ydelser 2.2.1. Afskaffelse af krav om beskæftigelse ved optagelse i arbejdsløshedskasser 2.2.1.1. Gældende regler Efter gældende § 41 i lov om arbejdsløshedsforsikring m.v. stilles der ved ansøgning om optagelse i en arbejdsløshedskasse som lønmodtager krav om, at ansøgeren har haft lønarbejde.
Der er ingen krav til arbejdets omfang, og der kan også ske optagelse på baggrund af beskæftigelse, hvortil der ydes offentligt tilskud til lønnen.
Lønarbejdet skal ikke dokumenteres, men ansøgeren skal på tro og love erklære, at lønarbejdet er påbegyndt.
Arbejdsløshedskassen skal have modtaget ansøgning om optagelse senest 2 uger efter, at lønarbejdet har fundet sted.
 Herudover kan personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, blive optaget i en arbejdsløshedskasse, når arbejdsløshedskassen modtager en skriftlig begæring om optagelse senest 2 uger efter uddannelsens afslutning.
 Endelig kan personer, der aftjener værnepligt eller er ansat på værnepligtslignende vilkår, udøver kommunalt hverv som borgmester, rådmand eller udvalgsformand eller er medlem af Folketinget, regeringen eller Europa-parlamentet, også blive optaget i en arbejdsløshedskasse for lønmodtagere.
 Personer, der driver selvstændig erhvervsvirksomhed eller deltager i udøvelse af ægtefællens selvstændige erhvervsvirksomhed, kan blive optaget i en arbejdsløshedskasse for selvstændige erhvervsdrivende.
Det er herudover en betingelse for optagelse, at personen er mellem 18 år og 2 år under folkepensionsalderen, og har bopæl her i riget bortset fra Færøerne og Grønland.
Personer, der har gennemført en erhvervsmæssig uddannelse af mindst 18 måneders varighed, kan optages inden det fyldte 18. år.
Optagelse i en arbejdsløshedskasse som lønmodtager kan ske som fuldtids- eller deltidsforsikret.
Optagelse for personer, der udøver selvstændig virksomhed, kan dog kun ske som fuldtidsforsikret.
 Ingen må være medlem af mere end én arbejdsløshedskasse, og optagelse kan ske i en arbejdsløshedskasse, hvis faglige område omfatter personens beskæftigelse eller erhvervsuddannelse.
Beskæftigelsesministeren kan uanset bestemmelsen om, at personen skal have bopæl her i riget, fastsætte nærmere regler om optagelse for personer, der har bopæl i udlandet, herunder Færøerne og Grønland.
Sådanne regler er for lønmodtagere fastsat i bekendtgørelse nr. 470 af 29. april 2010 om arbejdsløshedsforsikring ved arbejde mv. inden for EØS og i det øvrige udland og for selvstændig erhvervsdrivende i bekendtgørelse nr. 1469 af 21. december 2005 om optagelse som lønmodtager m.fl. selvstændige erhvervsdrivende og nyuddannet i en a-kasse.
2.2.1.2. Den foreslåede ordning Det foreslås, at kravet om, at der skal præsteres arbejde mv. i forbindelse med optagelsen, ophæves.
 Alle, der opfylder alderskravene for optagelse i en arbejdsløshedskasse, og som har bopæl her i riget bortset fra Færøerne og Grønland, vil dermed umiddelbart kunne blive optaget i en tværfaglig arbejdsløshedskasse.
 Ret til optagelse i en fagligt afgrænset arbejdsløshedskasse vil afhænge af den enkelte arbejdsløshedskasses vedtægt, idet optagelse i en fagligt afgrænset arbejdsløshedskasse forudsætter, at personen har tilknytning til kassens faglige område.
 Som efter de hidtil gældende regler må ingen være medlem af mere end én arbejdsløshedskasse.
 Det hidtil gældende alderskrav og reglerne om optagelse ved arbejde og selvstændig erhvervsvirksomhed inden for EØS og i det øvrige udland vil fortsat være gældende.
 Ret til arbejdsløshedsdagpenge vil fortsat som hovedregel være betinget af 1 års medlemskab og et arbejdskrav, der svarer til 52 ugers fuld beskæftigelse.
De særlige rettigheder, der i dag knytter sig til optagelse på baggrund af en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, er uændrede.
De vil fremover fremgå af lovens § 49, stk. 5, om dagpengesats, § 53 om beskæftigelseskravet og § 54 om karensperiode.
Det foreslås videre, som konsekvens af at der ikke længere vil blive stillet krav om beskæftigelse for at blive optaget i en arbejdsløshedskasse, at reglerne i lovens § 32, stk. 2-5, om hvilke persongrupper, der kan optages i de forskellige arbejdsløshedskasser, ophæves.
I forlængelse heraf foreslås det, at det i en ny bestemmelse i lovens § 32, stk. 2, fastsættes, at en arbejdsløshedskasse kan optage personer med tilknytning til de fagområder, der er angivet i kassens vedtægt.
 Der henvises til lovforslagets § 1, nr. 1-2, 5-6, 8-9 og 15.
2.2.2. Forenkling af reglerne om overflytning mellem arbejdsløshedskasser 2.2.2.1. Gældende regler Efter gældende regler i lov om arbejdsløshedsforsikring m.v. skal en person, som tager erhvervsarbejde uden for arbejdsløshedskassens faglige område, lade sig overflytte til en anden arbejdsløshedskasse, hvis faglige område omfatter medlemmets beskæftigelse, eller udtræde af kassen.
En person, som ikke har erhvervsarbejde, kan efter anmodning lade sig overflytte til en tværfaglig arbejdsløshedskasse, der optager lønmodtagere.
Hvis personen har tilknytning til en fagligt afgrænset arbejdsløshedskasse, kan pågældende i stedet lade sig overflytte til denne.
 Overflytning kan ske med mindst 1 måneds varsel til udløbet af en udbetalingsperiode i den hidtidige arbejdsløshedskasse.
Med hjemmel i gældende lovs § 42, stk. 5, er der fastsat nærmere regler om overflytning.
Disse regler fremgår af bekendtgørelse nr. 1470 af 21. december 2005 om overflytning mellem arbejdsløshedskasser med senere ændringer.
Det er her fastsat, at overflytning mellem arbejdsløshedskasser af personer med erhvervsarbejde er betinget af, at arbejdet varer mindst 5 uger, og at den gennemsnitlige arbejdstid er på mindst 10 timer om ugen.
 Det er endvidere fastsat, at overflytning kan ske på baggrund af en erhvervsmæssig uddannelse, som giver ret til optagelse i en anden arbejdsløshedskasse, og at overflytning under ledighed kan ske, hvis pågældende inden for de sidste 5 år har været medlem af arbejdsløshedskassen, har haft arbejde inden for arbejdsløshedskassens faglige område i mindst 26 uger, eller har gennemført en erhvervsmæssig uddannelse, jf. lovens § 41, stk. 1, nr. 3, litra b, inden for arbejdsløshedskassens faglige område.
2.2.2.2. Den foreslåede ordning Det foreslås, at en person skal kunne overflyttes til en anden arbejdsløshedskasse, hvis pågældende opfylder betingelserne for medlemskab af den pågældende arbejdsløshedskasse.
Det fremgår af den enkelte arbejdsløshedskasses vedtægt, hvem der er optagelsesberettiget.
Hermed harmoniseres reglerne om krav til optagelse og overflytning.
Overflytning kan som efter de gældende regler ske med mindst 1 måneds varsel til udløbet af en udbetalingsperiode.
 Der henvises til lovforslagets § 1, nr. 2.
2.2.3. Afskaffelse af de særlige regler om flyttehjælp til ledige  konsekvensændringer 2.2.3.1. Gældende regler Efter gældende regler i lov om en aktiv beskæftigelsesindsats fastsætter beskæftigelsesministeren nærmere regler om støtte til arbejdssøgende, der skifter bopæl i forbindelse med overtagelse af arbejde.
Bestemmelsen er udmøntet i kapitel 13 om flyttehjælp i bekendtgørelse om en aktiv beskæftigelsesindsats.
Disse regler vil blive ophævet administrativt.
 I lov om en aktiv beskæftigelsesindsats er fastsat bestemmelser om statens refusion til kommunerne af udgifter til støtte til arbejdssøgende, der skifter bopæl i forbindelse med overtagelse af arbejde.
2.2.3.2. Den foreslåede ordning Det foreslås, som konsekvens af afskaffelse af flyttehjælp til ledige arbejdssøgende, at bestemmelserne om statens refusion til kommunerne af udgifter til støtte til arbejdssøgende, der skifter bopæl i forbindelse med overtagelse af arbejde, ophæves.
 Der henvises til lovforslaget § 2, nr. 3 og 5.
2.2.4. Enklere ydelser for dagpengemodtagere i tilbud  afskaffelse af uddannelsesydelsen 2.2.4.1. Gældende regler Efter gældende regler i lov om arbejdsløshedsforsikring m.v. modtager forsikrede ledige, der deltager i 6 ugers selvvalgt uddannelse efter kapitel 8 a i lov om en aktiv beskæftigelsesindsats, uddannelsesydelse.
Uddannelsesydelsen for fuldtidsforsikrede i heltidsuddannelse svarer til højeste dagpenge.
Ydelsen nedsættes forholdsmæssigt ved deltidsuddannelse og ved delvis tab af arbejdsmulighed.
Der udbetales uddannelsesydelse for det antal timer, den ledige deltager i selvvalgt uddannelse.
For de resterede timer kan der kun udbetales arbejdsløshedsdagpenge, hvis betingelserne i § 62 a i lov om arbejdsløshedsforsikring m.v. er opfyldt.
Efter denne bestemmelse kan der som hovedregel kun udbetales arbejdsløshedsdagpenge samtidig med udannelse, hvis undervisningens varighed er under 20 timer om ugen, og uddannelsen ikke er godkendt som støtteberettigende efter lov om statens uddannelsesstøtte i det omfang, den udbydes som heltidsuddannelse.
De almindelige betingelser for ret til arbejdsløshedsdagpenge skal være opfyldt.
 Efter de gældende regler i lov om arbejdsløshedsforsikring m.v. kan der bl.a. fastsættes nærmere regler om uddannelsesydelse, herunder om beregning, udbetaling og administration af uddannelsesydelse, og om afgivelse og udveksling af oplysninger fra uddannelsesstederne til arbejdsløshedskasserne mv.
De nærmere regler er fastsat i bekendtgørelse nr. 678 af 1. juli 2009 om uddannelsesydelse med senere ændringer.
Der er herunder fastsat regler om, at uddannelsesydelse til visse uddannelser kan tage udgangspunkt i et mindre beløb end højeste dagpenge, regler om mindsteudbetaling, fradrag, konflikt, tilbagebetaling og renter.
Reglerne er forskellige afhængigt af, om den ledige deltager i uddannelse på folkeskoleniveau, gymnasial uddannelse og videregående uddannelse eller deltager i uddannelse på erhvervsrettet voksen- og efteruddannelsesniveau, og reglerne harmonerer ikke med de almindelige dagpengeregler.
Der er tillige fastsat regler om uddannelsessteders pligt til at underrette arbejdsløshedskasserne i visse tilfælde, herunder når en ledig ophører med at deltage i selvvalgt uddannelse.
Efter de gældende regler i lov om arbejdsløshedsforsikring m.v. skal ledige, der deltager i selvvalgt uddannelse og modtager uddannelsesydelse, alene stå til rådighed for henvist arbejde.
Ledige, der deltager i deltidsuddannelse med uddannelsesydelse, og som modtager arbejdsløshedsdagpenge for de resterende timer efter § 62 a, skal dog opfylde de almindelige betingelser for ret til arbejdsløshedsdagpenge, herunder kravet om at de skal stå til rådighed for arbejdsmarkedet.
 Efter de gældende regler i lov om en aktiv beskæftigelsesindsats kan beskæftigelsesministeren fastsætte regler om, at rådighedsforpligtigelsen i arbejdsløshedsforsikringsloven kan fraviges for ledige i selvvalgt uddannelse.
De nærmere regler er fastsat i bekendtgørelse nr. 631 af 26. juni 2009 om 6 ugers selvvalgt uddannelse til forsikrede ledige med senere ændringer.
Det fremgår heraf, at ledige, der deltager i selvvalgt uddannelse med uddannelsesydelse, skal stå til rådighed for henvist arbejde.
Det fremgår videre, at jobcentret kan fravige kravet om rådighed for henvist arbejde, hvis det skønnes, at den selvvalgte uddannelse medvirker til, at den ledige kan opnå fast beskæftigelse.
Efter de gældende regler i lov om arbejdsløshedsforsikring m.v. indbetales der ATP-bidrag for ledige, der under deltagelse i erhvervsrettet voksen- og efteruddannelse til og med erhvervsuddannelsesniveau modtager uddannelsesydelse.
Bidraget udgør det dobbelte af A-bidraget efter lov om Arbejdsmarkedets Tillægspension, og der indbetales således et ATP-bidrag på 3,84 kr. for hver time, der udbetales uddannelsesydelse for.
Bidraget svarer i øvrigt til det ATP-bidrag, der indbetales for dagpengemodtagere. 1/3 af ATP-bidraget betales af den ledige, og de resterende 2/3 betales af staten.
Efter de gældende regler bidrager kommunerne til finansieringen af udgifterne til såvel arbejdsløshedsdagpenge som uddannelsesydelse.
Bidraget udgør 70 pct. af udgifterne til arbejdsløshedsdagpenge eller uddannelsesydelse.
Under visse tilbud udgør bidraget dog alene 50 pct. af udgifterne til arbejdsløshedsdagpengene.
Hvis et tilbud efter reglerne i kapitel 16 i lov om en aktiv beskæftigelsesindsats ikke påbegyndes rettidigt eller ikke har det foreskrevne omfang, udgør bidraget 100 pct. af udgifterne til arbejdsløshedsdagpengene for de timer, som ikke er omfattet af tilbuddet.
Kommunerne bidrager ikke til finansieringen af uddannelsesydelse og arbejdsløshedsdagpenge, der er udbetalt for de sammenlagt første 4 uger efter indplacering i en dagpengeperiode.
I 2012 skal kommunerne dog ikke bidrage for de første 8 uger, jf. § 6, stk. 3, i lov nr. 1602 af 22. december 2010. Perioden opgøres på grundlag af uger, hvor der er udbetalt arbejdsløshedsdagpenge og uddannelsesydelse.
2.2.4.2. Den forslåede ordning Det foreslås, at forsikrede ledige under deltagelse i selvvalgt uddannelse fremover skal modtage arbejdsløshedsdagpenge i stedet for uddannelsesydelse og dermed følge de almindelige regler for arbejdsløshedsdagpenge, herunder fx reglerne om fradrag og tilbagebetaling.
Det foreslås derfor, at uddannelsesydelsen afskaffes, og at reglerne om uddannelsesydelse ophæves.
Det foreslås dog, at de eksisterende rådighedsregler for ledige i selvvalgt uddannelse videreføres uændret.
Reglerne vil således blive videreført uændret i bekendtgørelsen om 6 ugers selvvalgt uddannelse til forsikrede ledige med senere ændringer.
Ved henvisning til arbejde skal jobcenteret, arbejdsløshedskassen eller anden aktør i videst mulige omfang tage hensyn til den selvvalgte uddannelse.
 Ledige i selvvalgt uddannelse vil ikke længere få et ydelsesskift under deltagelse i selvvalgt uddannelse, men modtage samme ydelse (arbejdsløshedsdagpenge), som de modtager både før og efter uddannelsen.
 Som konsekvens af forslaget om at ophæve reglerne om uddannelsesydelse foreslås det, at reglerne om indbetaling af ATP-bidrag af uddannelsesydelse og om finansieringen heraf ophæves.
 Da der efter forslaget i stedet vil blive udbetalt arbejdsløshedsdagpenge under deltagelse i selvvalgt uddannelse, vil ledige, der deltager i selvvalgt uddannelse efter kapitel 8 a i lov om en aktiv beskæftigelsesindsats, fremover få indbetalt ATP-bidrag efter reglerne om ATP-bidrag af arbejdsløshedsdagpenge.
Det foreslås, at finansieringen af ATP-bidrag af arbejdsløshedsdagpenge under deltagelse i selvvalgt uddannelse skal svare til finansieringen af ATP-bidrag af arbejdsløshedsdagpenge ved deltagelse i tilbud efter kapitel 10 i lov om en aktiv beskæftigelsesindsats.
Det vil sige, at 1/3 af ATP-bidraget betales af den ledige, og de resterende 2/3 betales af staten.
Som en konsekvens af forslaget om, at ledige under deltagelse i selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås det, at kommunerne fremover bidrager til finansieringen af udgifterne efter reglerne om finansiering af udgifterne til arbejdsløshedsdagpenge.
Det vil sige, at bidraget også fremover vil udgøre 70 pct. af udgifterne, bortset fra tilfælde hvor et tilbud efter reglerne i kapitel 16 i lov om en aktiv beskæftigelsesindsats ikke påbegyndes rettidigt eller ikke har det forskrevne omfang.
 De øvrige regler om den kommunale medfinansiering, herunder reglerne om karensperioder, er uændrede.
Herudover foreslås, at der fortsat gives hjemmel til, at der kan fastsættes nærmere regler om uddannelsesstedernes underretningspligt.
Det foreslås også, at en række bestemmelser konsekvensændres som følge af, at ledige i selvvalgt uddannelse fremover modtager arbejdsløshedsdagpenge i stedet for uddannelsesydelse.
 Der henvises til lovforslagets § 1, nr. 7, 10-14 og 16-25, § 2, nr. 1-2 og 4, § 4 og § 6, stk. 3.
2.3. Hjemmel i lov om arbejdsløshedsforsikring m.v. til at gennemføre forsøg og udviklingsaktiviteter 2.3.1. Gældende regler I lov om arbejdsløshedsforsikring m.v. findes der ikke i dag hjemmel til at gennemføre forsøgs- og udviklingsaktiviteter, som fraviger reglerne i loven eller regler fastsat i medfør af denne.
 Det er således ikke muligt at gennemføre forsøg eller særlige udviklingsaktiviteter rettet mod arbejdsløshedskassernes administration med det formål at understøtte, at arbejdsløshedskasserne kan yde en professionel service  ikke mindst over for deres ledige medlemmer  med henblik på bl.a. at hjælpe dem hurtigere ud af ledighed.
 En hjemmel til at gennemføre forsøgs- og udviklingsaktiviteter rettet mod jobcentrenes administration findes derimod i § 116 i lov om en aktiv beskæftigelsesindsats.
2.3.2. Den foreslåede ordning Det foreslås, at der i en ny bestemmelse  § 100 c  i et nyt kapitel 16 c i lov om arbejdsløshedsforsikring m.v. skabes hjemmel til, at beskæftigelsesministeren efter forhandling med Beskæftigelsesrådet kan fastsætte regler, som fraviger reglerne i loven eller regler fastsat i medfør af loven, med henblik på at gennemføre forsøg og udviklingsaktiviteter med arbejdsløshedskassernes administration af reglerne.
Der kan efter forslaget ikke gennemføres forsøg med medlemmernes rettigheder og pligter efter loven.
Der kan dog gennemføres forsøg og udviklingsaktiviteter med arbejdsløshedskassernes administration af de pligter, der er fastsat i medfør af loven, særligt i medfør af § 62 og § 65, som omhandler henholdsvis medlemmernes rådighedsforpligtelse og arbejdsløshedskassernes vejledningsforpligtelse, herunder medlemmernes pligt til at give arbejdsløshedskassen de oplysninger, som kassen har behov for, for at kunne vejlede medlemmet og administrere efter loven.
Der vil således ikke kunne gennemføres forsøg med medlemmernes pligt til at stå til rådighed, herunder f.eks. pligten til at søge job.
Rådighedsforpligtelsen vil fortsat være ens for alle medlemmer.
Men der vil kunne gennemføres forsøg rettet mod arbejdsløshedskassernes rådighedsadministration, eksempelvis forsøg med de ledige medlemmers brug af digitale redskaber som dokumentation for jobsøgningen og med arbejdsløshedskassernes administration i forbindelse med opfølgningen herpå samt deres vejledning om f.eks. jobsøgning.
 De forsøg og udviklingsaktiviteter, der gennemføres, skal have til formål at understøtte, at arbejdsløshedskasserne kan yde deres medlemmer en professionel service, herunder med nye metoder i opgaveløsningen, som kan være med til at hjælpe medlemmerne hurtigere ud af ledighed, og som kan være med til at fremme en fokuseret og mere enkel administration af reglerne.
Forsøgshjemlen vil kunne bruges til at gennemføre forsøg og udviklingsaktiviteter rettet mod arbejdsløshedskassernes administration i bred forstand.
Der vil således kunne gennemføres forsøg med fravigelse af regler med særlige krav til arbejdsløshedskassernes administration  eksempelvis regler om særlige sagsgange, dokumentationsformer og registreringer, brug af standarder mv.
 Der vil også kunne gennemføres forsøg og udviklingsaktiviteter, som giver arbejdsløshedskasserne mulighed for at vælge forskellige metoder i opgaveløsningen, f.eks. i forbindelse med vejledning af ledige medlemmer samt for at understøtte de valgte metoder ved brug af nye digitale redskaber (f.eks. e-vejledning). Der vil desuden kunne gennemføres forsøg, som giver arbejdsløshedskasserne mulighed for i højere grad at yde særligt deres ledige medlemmer den professionelle jobrettede service, som medlemmerne har behov for og efterspørger  eksempelvis ved at tilrettelægge indsatsen mere fleksibelt og med afsæt i den enkelte og ved at give medlemmerne mulighed for i højere grad selv at tage del i og have ejerskab til indsatsen.
 Ved gennemførelsen af forsøg og udviklingsaktiviteter skal der tages højde for medlemmernes retssikkerhed.
 Der henvises til lovforslagets § 1, nr. 26.
2.4. Præcisering af indtægtsgrundlaget i beregningsperioden for lønmodtagere 2.4.1. Gældende regler Med virkning fra 1. maj 2011 er reglerne om beregning af dagpenge- og efterlønssats ændret.
 Den hidtidige arbejdsfortjeneste for lønmodtagere opgøres på grundlag af lønindtægt, der er indberettet i henhold til lov om et indkomstregister i en beregningsperiode, jf. § 49, stk.1, i lov om arbejdsløshedsforsikring m.v.
 De nye regler kan have som utilsigtet konsekvens, at der ikke altid er sammenhæng mellem beregningsperioden og den indtægt, der »dækker« beregningsperioden.
Problemet opstår som følge af indberetningsterminerne i indkomstregisteret og kan medføre, at der ikke kan beregnes på al indtægt, der er optjent i beregningsperioden.
Det betyder, at beregningen ikke altid foretages på de minimum 320/296 løntimer, som det ellers var forudsat med de nye regler, og som også var gældende forud for 1. maj 2011.
 I forbindelse hermed har det under implementeringen af de administrative regler vist sig, at affattelsen af lovbestemmelsen er uhensigtsmæssig formuleret.
 Det bemærkes, at der i den forløbne periode er administreret i overensstemmelse med de pr. 1. maj 2011 gældende regler.
2.4.2. Den foreslåede ordning Det foreslås, at § 49, stk. 1, i lov om arbejdsløshedsforsikring m.v. præciseres således, at der bliver overensstemmelse mellem fastlæggelsen af beregningsperioden og den indtægt, der er optjent for beregningsperioden.
 Med ændringen genindføres den retstilstand, som var gældende forud for 1. maj 2011 for alle lønmodtagerberegninger, og det sikres, at opgørelsen sker på den mest aktuelle indtægt, og at der altid beregnes på indtægten fra minimum 320/296 løntimer.
Det foreslås videre i overgangsbestemmelsen i § 6, stk. 2, at der gives mulighed for, at personer, som har fået beregnet en dagpenge- eller efterlønssats efter de pr. 1. maj 2011 gældende regler, indtil udgangen af 2012 kan anmode om at få opgjort et nyt beregningsgrundlag efter de nu foreslåede regler.
Den nyberegnede sats har virkning for ydelser, der er beregnet efter de hidtil gældende regler.
 Der henvises til lovforslagets § 1, nr. 4, og § 6, stk. 2.
3. Økonomiske og administrative konsekvenser for det offentlige De samlede økonomiske konsekvenser af lovforslaget er mindreudgifter på 8,4 mio. kr. i 2012, samt på 12,5 mio. kr. i hvert af årene 2013-2015, jf. det sammenfattende skema i pkt. 9. Heraf skønnes de kommunaløkonomiske konsekvenser at være -5,6 mio. kr. i 2012, samt -8,3 mio. kr. i hvert af årene 2013-2015.
 Det indgår i vurderingen, at der foreslås afsat 0,1 mio. kr. i 2011 og 0,9 mio. kr. i 2012 i engangsudgifter til tilpasning af it-systemer, jf. afsnit 3.8 om udgifter til it-understøtning.
 Forslaget træder i kraft den 5. marts 2012.
 De økonomiske konsekvenser for kommunerne skal forhandles med de kommunale parter.
 Nedenfor gennemgås de økonomiske konsekvenser af lovforslaget for de enkelte elementer i lovforslaget.
3.1. Afskaffelse af kombinationsforsikringen Forslaget vedrører afskaffelse af kombinationsforsikringen, der er en arbejdsløshedsforsikring for personer, hvis indtægt er baseret på både lønarbejde og selvstændig virksomhed.
De berørte personer (ca. 1.500 personer) kan fremover forsikres som enten lønmodtagere eller selvstændigt erhvervsdrivende.
 Forslaget medfører ikke økonomiske eller administrative konsekvenser for det offentlige.
3.2. Afskaffelse af krav om beskæftigelse ved optagelse i arbejdsløshedskasser Forslaget vedrører en ophævelse af kravet om, at en person skal have haft arbejde for at blive optaget i en arbejdsløshedskasse.
Ret til optagelse i en arbejdsløshedskasse afhænger af arbejdsløshedskassens vedtægter, og arbejdsløshedskassen fastlægger selv sit faglige område.
 Forslaget medfører ikke økonomiske eller administrative konsekvenser for det offentlige.
3.3. Forenkling af reglerne om overflytning mellem arbejdsløshedskasser Forslaget vedrører en forenkling af de administrative regler om overflytning mellem arbejdsløshedskasser, hvorefter en person kan blive overflyttet til en anden arbejdsløshedskasse, såfremt den pågældende opfylder betingelserne for medlemskab af arbejdsløshedskassen.
Betingelserne vil fremgå af den enkelte arbejdsløshedskasses vedtægter.
 Forslaget medfører ikke økonomiske eller administrative konsekvenser for det offentlige.
3.4. Afskaffelse af de særlige regler om flyttehjælp til ledige  konsekvensændringer Forslaget vedrører afskaffelse af flyttehjælp.
Der blev i 2007-2009 (der er ikke nyere tal) udbetalt 25.000 kr. til i gennemsnit 14 personer om året.
Der blev således i gennemsnit afholdt udgifter for ca. 0,4 mio. kr. om året.
Da forslaget træder i kraft 5. marts 2012 forventes mindreudgifterne at være en smule lavere i 2012.
Forslaget skønnes i 2012 og de efterfølgende år årligt at frigøre 2,0 mio. kr. i kommunerne som følge af mindre administration.
Forslaget indgår som et element i regeringens opfyldelse af flerårsaftalen fra 2008 med KL om frigørelse af ressourcer til borgernær service i kommunerne i 2009-2013. Denne administrative lettelse indgår derfor ikke i dette lovforslags økonomiske konsekvenser.
3.5. Enklere ydelser for dagpengemodtagere i tilbud - afskaffelse af uddannelsesydelsen Forslaget vedrører afskaffelse af uddannelsesydelsen.
Forsikrede ledige, der deltager i 6 ugers selvvalgt uddannelse, skal i stedet for uddannelsesydelse fremover modtage arbejdsløshedsdagpenge efter de almindelige dagpengeregler.
Forslaget forventes at medføre, at antallet af dagpengemodtagere øges med ca. 2.600 helårspersoner (dog 2.393 helårspersoner i 2012), mens antallet af uddannelsesydelsesmodtagere reduceres med det tilsvarende antal.
Kommunernes medfinansieringsandel af udgifterne til arbejdsløshedsdagpenge under 6 ugers selvvalgt uddannelse er 70 pct.
Forslaget forventes at medføre mindreudgifter på i alt 8,1 mio. kr. i 2012 og 12,1 mio. kr. i 2013 og frem.
Mindreudgiften knytter sig til, at ledige under 6 ugers selvvalgt uddannelse efter forslaget vil få udbetalt arbejdsløshedsdagpenge med det beløb, de er berettiget til efter dagpengereglerne, frem for uddannelsesydelse, hvor uddannelsesydelsen for fuldtidsforsikrede i fuldtidsuddannelse udgør højeste dagpengebeløb.
3.6. Hjemmel i lov om arbejdsløshedsforsikring m.v. til at gennemføre forsøg og udviklingsaktiviteter Forslaget vedrører en hjemmel i lov om arbejdsløshedsforsikring m.v. til at fastsætte regler, der fraviger reglerne i loven eller regler fastsat i medfør af denne, med henblik på at gennemføre forsøg og udviklingsaktiviteter.
Der kan ikke gennemføres forsøg og udviklingsaktiviteter med medlemmernes rettigheder og pligter.
 Forslaget medfører ikke økonomiske eller administrative konsekvenser for det offentlige.
3.7. Præcisering af indtægtsgrundlaget i beregningsperioden Med ændringen genindføres den retstilstand, som var gældende forud for 1. maj 2011 for alle lønmodtagerberegninger.
I forbindelse med ændringen var det ikke forudsat, at der ville være offentlige mer- eller mindreudgifter.
 Den foreslåede ændring vurderes derfor at være økonomisk neutral i forhold til de før 1. maj 2011 gældende regler.
3.8. Udgifter til it-understøtning af beskæftigelsesindsatsen Forslaget medfører engangsudgifter til it på i alt 0,9 mio. kr. i 2012, heraf skønnes de statslige udgifter at udgøre 0,6 mio. kr.
I de samlede it-udgifter er der desuden indeholdt kommunale engangsudgifter til mindre tilpasninger af de kommunale it-systemer.
Der afviges således undtagelsesvist fra bestemmelsen i afsnit 1.1. punkt 5 i Vejledning om Det Udvidede Totalbalanceprincip.
Udgiften hertil er skønsmæssigt opgjort til 0,3 mio. kr. i 2012.
 Der er endvidere afsat 0,1 mio. kr. i engangsudgifter i 2011 til forberedelse af it-systemer.
4. Økonomiske og administrative konsekvenser for erhvervslivet Lovforslaget har ingen økonomiske eller administrative konsekvenser for erhvervslivet.
5. Administrative konsekvenser for borgerne Lovforslaget har ingen administrative konsekvenser for borgerne.
6. Miljømæssige konsekvenser Lovforslaget har ingen miljømæssige konsekvenser.
7. Forholdet til EU-retten Lovforslaget indeholder ikke EU-retlige aspekter.
8. Hørte myndigheder og organisationer Lovforslaget har været i høring hos følgende myndigheder, organisationer mv.:
 Ankestyrelsen, Arbejdsløshedskassen for Selvstændigt Erhvervsdrivende (ASE), ATP, Beskæftigelsesrådets Ydelsesudvalg, Kristelig Arbejdsgiverforening, Kristelig Fagbevægelse og Datatilsynet.
Bemærkninger til lovforslagets enkelte bestemmelser Til § 1 Til nr. 1 (§ 32, stk. 2) Gældende lovs § 32, stk. 2- 5, fastsætter, hvilke persongrupper henholdsvis tværfaglige og fagligt afgrænsede arbejdsløshedskasser for lønmodtagere og selvstændige erhvervsdrivende kan optage.
 Som konsekvens af, at der ifølge forslaget i § 1, nr. 2, fremover ikke stilles krav om beskæftigelse for at blive optaget i en arbejdsløshedskasse, foreslås det, at bestemmelserne om hvilke persongrupper, der kan optages i de forskellige arbejdsløshedskasser, ophæves.
 Endvidere foreslås, at det i en ny bestemmelse i § 32, stk. 2, fastsættes, at en arbejdsløshedskasse kan optage personer med tilknytning til de fagområder, der er angivet i kassens vedtægt.
Til nr. 2 (§§ 41 og 42) Efter gældende lovs § 41, stk. 1, er det bl.a. en betingelse for at blive optaget i en arbejdsløshedskasse, at pågældende enten  er beskæftiget som lønmodtager,  har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, når arbejdsløshedskassen modtager en skriftlig begæring om optagelse senest 2 uger efter uddannelsens afslutning,  udøver selvstændig erhvervsvirksomhed,  deltager i udøvelse af ægtefællens selvstændige erhvervsvirksomhed,  aftjener værnepligt eller er ansat på værnepligtslignende vilkår eller  udøver kommunalt hverv som borgmester, rådmand eller udvalgsformand eller er medlem af Folketinget, regeringen eller Europa-parlamentet.
 Det foreslås at ophæve kravene til beskæftigelse, uddannelse, drift af selvstændig virksomhed mv. som betingelse for optagelse i en arbejdsløshedskasse.
Herefter vil alle, der er mellem 18 år og 2 år under folkepensionsalderen, og som har bopæl i riget bortset fra Færøerne og Grønland, kunne optages i en arbejdsløshedskasse.
Personer, der har gennemført en erhvervsmæssig uddannelse af mindst 18 måneders varighed, vil fortsat kunne optages inden det fyldte 18. år.
 Det foreslås videre, at retten til optagelse i en fagligt afgrænset arbejdsløshedskasse gøres betinget af, at personen har tilknytning til arbejdsløshedskassens faglige område, som det er fastsat i den enkelte arbejdsløshedskasses vedtægt.
 De almindelige betingelser for ret til arbejdsløshedsdagpenge vil være uændrede, bl.a. krav til medlemskabets varighed og krav om forudgående beskæftigelse.
Som en konsekvens af, at der ikke længere stilles krav om beskæftigelse eller udøvelse af selvstændig virksomhed mv. som betingelse for optagelse, foreslås det endvidere, at reglen om optagelse for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse (dimittendoptagelse), ophæves.
De særlige rettigheder, der knytter sig dimittendoptagelse, er uændrede og vil fremover fremgå af lovens § 49, stk. 5, om dagpengesats, § 53 om beskæftigelseskravet og § 54 om karensperiode.
Der henvises til lovforslagets § 1, nr. 5, 8 og 9.
Efter gældende lovs § 42 skal en person, som tager erhvervsarbejde uden for arbejdsløshedskassens faglige område, lade sig overflytte til en anden arbejdsløshedskasse eller udtræde af kassen.
En person, som ikke har erhvervsarbejde, kan efter anmodning lade sig overflytte til en tværfaglig arbejdsløshedskasse, der optager lønmodtagere.
Hvis personen har haft tilknytning til en fagligt afgrænset arbejdsløshedskasse, kan pågældende i stedet lade sig overflytte til denne.
Med hjemmel i gældende § 42, stk. 5, er der fastsat nærmere regler om overflytning.
Disse regler fremgår af bekendtgørelse nr. 1470 af 21. december 2005 om overflytning mellem arbejdsløshedskasser med senere ændringer.
Det er her fastsat, at overflytning mellem arbejdsløshedskasser af personer med erhvervsarbejde er betinget af, at arbejdet varer mindst 5 uger, og at den gennemsnitlige arbejdstid er på mindst 10 timer om ugen.
 Det er endvidere fastsat, at overflytning kan ske på baggrund af en erhvervsmæssig uddannelse, som giver ret til optagelse i en anden arbejdsløshedskasse, og at overflytning under ledighed kan ske, hvis pågældende inden for de sidste 5 år har været medlem af arbejdsløshedskassen, har haft arbejde inden for arbejdsløshedskassens faglige område i mindst 26 uger, eller har gennemført en erhvervsmæssig uddannelse, jf. lovens § 41, stk. 1, nr. 3, litra b, inden for arbejdsløshedskassens faglige område.
 Det foreslås at ophæve reglerne om, at overflytning er betinget af beskæftigelse, gennemført uddannelse eller krav om tidligere tilknytning til den nye arbejdsløshedskasse, og at overflytning fremover kan ske, hvis en person opfylder betingelserne for at blive optaget i den nye arbejdsløshedskasse.
Alle kan herefter overflyttes til en tværfaglig arbejdsløshedskasse.
Det foreslås, at retten til overflytning til en fagligt afgrænset arbejdsløshedskasse bliver betinget af, at personen har tilknytning til arbejdsløshedskassens faglige område, som det er fastsat i den enkelte arbejdsløshedskasses vedtægt.
 Hermed harmoniseres reglerne om krav til optagelse og overflytning.
Fristerne for, hvornår en person uden erhvervsarbejde kan overflyttes, er uændrede.
Det betyder, at overflytning tidligst kan ske med et varsel på mindst en måned til udløb af en udbetalingsperiode i den hidtidige arbejdsløshedskasse.
Som konsekvens af, at alle arbejdsløshedskasser har den samme udbetalingsperiode, jf. gældende lovs § 46, stk. 1, er det ikke længere nødvendigt at henvise til den enkelte arbejdsløshedskasses udbetalingsperiode, jf. forslaget til affattelse af § 42, stk. 3, i lovforslagets § 1, nr. 2.
 Dette gælder dog ikke for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelser, og som anmoder om optagelse på baggrund af uddannelsen senest 2 uger efter uddannelsens afslutning.
 Disse personer vil som efter de hidtidige regler kunne nyoptages i deres arbejdsløshedskasse eller i en ny arbejdsløshedskasse, når der anmodes om forsikringsskift til dimittendstatus.
 Der henvises i øvrigt til pkt. 2.2.1. og 2.2.2. i de almindelige bemærkninger.
Til nr. 3 (Kapitel 8 a) Efter gældende lovs § 45 kan beskæftigelsesministeren efter forhandling med Beskæftigelsesrådet fastsætte regler om ret til fuldtidsforsikring for personer, som samtidig er beskæftiget med både lønarbejde og mere end midlertidig udøvelse af selvstændig virksomhed (kombinationsforsikring).
De nærmere regler er fastsat i bekendtgørelse nr. 1196 af 18. december 2002 om kombinationsforsikring.
Der er heri bl.a. fastsat regler om opfyldelse af beskæftigelseskravet og for beregning af dagpengesats.
Der er endvidere fastsat regler om ret til arbejdsløshedsdagpenge ved ledighed fra arbejdet som lønmodtager eller den selvstændige virksomhed.
Kombinationsforsikringen gælder således for personer, der baserer deres indtægt på både lønarbejde og selvstændig virksomhed.
Den samlede beskæftigelse skal svare til lønarbejde på fuld tid.
I december 2010 var der registreret 1.457 kombinationsforsikrede personer ud af 2.184.934 forsikrede.
Ordningen har således ikke opnået den store tilslutning i de 15 år, den har eksisteret.
Det foreslås, at retten til kombinationsforsikring afskaffes.
Kombinationsforsikrede personer skal derfor vælge forsikringsstatus som enten lønmodtager eller selvstændig erhvervsdrivende.
Vælger personen status som selvstændig erhvervsdrivende, anses pågældende for at drive selvstændig virksomhed som hovedbeskæftigelse.
Vælger personen status som lønmodtager, anses den selvstændige virksomhed som bibeskæftigelse.
 Det foreslås, at personer, der inden lovens ikrafttræden er kombinationsforsikrede fortsætter som fuldtidsforsikrede medlemmer af arbejdsløshedskassen, jf. lovforslagets § 6, stk.1.
 Et kombinationsforsikret medlem, der har deltidsbeskæftigelse, og som vælger forsikringsstatus som lønmodtager, jf. reglerne i lovens § 68, kan anmode om at blive deltidsforsikret.
 Opgørelse af beskæftigelseskravet og beregning af dagpengesats følger herefter de gældende regler for henholdsvis lønmodtagere og selvstændige erhvervsdrivende.
 Der henvises i øvrigt til pkt. 2.1.1. i de almindelige bemærkninger samt til bemærkningerne til § 6, stk. 1.
Til nr. 4 (§ 49, stk. 1) Med virkning fra 1. maj 2011 er reglerne om beregning af dagpenge- og efterlønssats ændret, og beregningen skal ske på baggrund af oplysninger i indkomstregisteret.
Det fremgår af § 49, stk. 1, i lov om arbejdsløshedsforsikring m.v. at den indtægt, der kan medregnes til beregning af satsen, skal være indberettet »i« beregningsperioden.
Beregningsperioden omfatter de seneste sammenhængende indberetningsperioder forud for ledigheden, som dækker 3 måneder/12 uger og hvor der til indkomstregisteret er indberettet 320 henholdsvis 296 løntimer.
På grund af indberetningsfristerne i indkomstregisteret  for bagudlønnede sidste hverdag eller seneste den 10. i den efterfølgende måned og for forudlønnede den sidste hverdag i måneden forud for perioden  kan det forekomme, at der ikke er sammenfald mellem beregningsperioden og den indtægt, der dækker beregningsperioden.
Det betyder, at beregningen ikke altid foretages på de minimum 320/296 løntimer, som det ellers var forudsat med de nye regler, og som også var gældende forud for 1. maj 2011, jf. § 49, stk. 2, i lov om arbejdsløshedsforsikring m.v.
 Det bemærkes, at der i den forløbne periode er administreret i overensstemmelse med de pr. 1. maj 2011 gældende regler.
Det er ikke i alle tilfælde, at problemstillingen har betydning for udregningen af dagpenge-/efterlønssatsen.
Det beror på pågældendes indtægt.
Men for nogle kan det betyde, at de får beregnet en sats som er mindre, end de ellers ville være berettiget til efter de før 1. maj 2011 gældende regler.
I langt de fleste tilfælde vil der dog som forudsat ved regelændringen være sammenfald mellem beregningsperiode og indtægt.
 Det foreslås, at § 49, stk. 1, i lov om arbejdsløshedsforsikring m.v. præciseres således, at der bliver overensstemmelse mellem fastlæggelsen af beregningsperioden og den indtægt, der er optjent for beregningsperioden.
 Konkret foreslås, at opgørelsen af beregningsgrundlaget sker på grundlag af indberettet lønindtægt, for de indberetningsperioder, der danner grundlag for at fastlægge beregningsperioden.
 Med ændringen genindføres den retstilstand, som var gældende forud for 1. maj 2011 for alle lønmodtagerberegninger, og det sikres, at opgørelsen sker på den mest aktuelle indtægt, og at der altid beregnes på indtægten fra minimum 320/296 løntimer.
 Der henvises i øvrigt til pkt. 2.4. i de almindelige bemærkninger og til bemærkningerne til § 6, stk. 2.
Til nr. 5 (§ 49, stk. 5, 1. pkt.) Efter gældende lovs § 49, stk. 5, udbetales arbejdsløshedsdagpenge til en person, der er optaget i henhold til § 41, stk. 1, nr. 3, litra b, med et beløb, der udgør 82 pct. af højeste dagpenge efter §§ 47 og 70.
 Reglerne om optagelse for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, jf. gældende lovs § 41, stk. 1, nr. 3, litra b, foreslås efter forslaget i § 1, nr. 2, ophævet, og de særlige rettigheder for disse personer vil fremover fremgå af lovens § 49, stk. 5, § 53, stk. 3, nr. 2, og § 54. Der henvises til lovforslagets § 1, nr. 5, 8 og 9.
 Som en konsekvens heraf foreslås det, at henvisningen i § 49, stk. 5, ændres, således at der i stedet henvises til lovens § 54. Personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, og som er optaget i en arbejdsløshedskasse i tilknytning til uddannelsens afslutning, har som efter de gældende regler forsat ret til arbejdsløshedsdagpenge med et beløb, der udgør 82 pct. af højeste dagpenge efter §§ 47 og 70.
 Der henvises i øvrigt til pkt. 2.2.1. i de almindelige bemærkninger.
Til nr. 6 (§ 52 a, stk. 2, stk. 3 og stk. 4) Efter gældende lovs § 52 a er dagpengenes størrelse for personer under 25 år afhængig af, om personen har gennemført en uddannelse, der berettiger til optagelse i en arbejdsløshedskasse, jf. § 41, stk. 1, nr. 3, litra b.
 Reglerne om optagelse for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, jf. gældende lovs § 41, stk. 1, nr. 3, litra b, foreslås efter forslaget i § 1, nr. 2, ophævet, og de særlige rettigheder for disse personer vil fremover fremgå af lovens § 49, stk. 5, § 53, stk. 3, nr. 2, og § 54. Der henvises til lovforslagets § 1, nr. 5, 8 og 9.
Det foreslås, at henvisningerne til § 41, stk. 1, nr. 3, litra b, om uddannelse, der berettiger til optagelse i en arbejdsløshedskasse ændres, og at der i stedet henvises til lovens § 54. Det betyder, at størrelsen af de dagpenge, der kan udbetales efter § 52 a, fortsat er afhængig af, om personen har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse.
Der er tale om konsekvensændringer som følge af forslaget i § 1, nr. 2.
 Der henvises i øvrigt til pkt. 2.2.1. i de almindelige bemærkninger.
Til nr. 7 og 10 (Kapitel 9 b og § 55, stk. 2) Efter gældende lovs § 52 g modtager ledige, der deltager i selvvalgt uddannelse, uddannelsesydelse.
Uddannelsesydelsen til heltidsuddannelse udgør et beløb svarende til højeste arbejdsløshedsdagpenge, jf. lovens § 47. Ydelsen nedsættes forholdsmæssigt ved deltidsuddannelse og ved delvis tab af arbejdsmulighed.
En deltidsforsikret ledig, der deltager i uddannelse på folkeskoleniveau og anden uddannelse på tilsvarende niveau, i gymnasial uddannelse eller i uddannelse på videregående niveau, kan dog højest få udbetalt 30/37 af dagpengenes højeste beløb, jf. § 47.
Uddannelsesydelsen udbetales for det antal timer, den ledige deltager i uddannelsen.
For de resterende timer kan der kun udbetales arbejdsløshedsdagpenge, hvis den ledige opfylder betingelserne i lovens § 62 a.
Efter gældende lovs § 52 h skal ledige, der deltager i selvvalgt uddannelse og modtager uddannelsesydelse, alene stå til rådighed for henvist arbejde.
Ledige, der deltager i deltidsuddannelse med uddannelsesydelse, og som modtager arbejdsløshedsdagpenge for de resterende timer efter § 62 a, skal dog opfylde de almindelige betingelser for ret til arbejdsløshedsdagpenge, herunder kravet om at de skal stå til rådighed for arbejdsmarkedet.
Med hjemmel i § 52 j er der fastsat nærmere regler om beregning og administration i forbindelse udbetaling af uddannelsesydelse under deltagelse i selvvalgt uddannelse og om afgivelse og udveksling af oplysninger fra uddannelsesstederne til arbejdsløshedskasserne mv.
Reglerne er fastsat i bekendtgørelse nr. 678 af 1. juli 2009 om uddannelsesydelse med senere ændringer.
Der er bl.a. fastsat regler om, at uddannelsesydelsen til visse uddannelser kan tage udgangspunkt i et mindre beløb end højeste dagpenge, regler om mindsteudbetaling, fradrag, konflikt, tilbagebetaling og renter.
Reglerne er forskellige afhængigt af, om den ledige deltager i uddannelse på folkeskoleniveau, gymnasial uddannelse og videregående uddannelse eller deltager i erhvervsrettet voksen- og efteruddannelse til og med erhvervsuddannelsesniveau, og reglerne harmonerer ikke med reglerne for arbejdsløshedsdagpenge.
Der er tillige fastsat regler om uddannelsessteders pligt til at underrette arbejdsløshedskasserne i visse tilfælde, herunder når en ledig ophører med at deltage i selvvalgt uddannelse.
 Det foreslås, at ledige, der deltager i selvvalgt uddannelse, fremover skal modtage arbejdsløshedsdagpenge efter de almindelige regler i lov om arbejdsløshedsforsikring m.v.
 Det foreslås derfor, at lovens kapitel 9 b om uddannelsesydelse ophæves, og at det anføres i lovens § 55, stk. 2, at ledige i selvvalgt uddannelse modtager arbejdsløshedsdagpenge.
Det foreslås dog, at de gældende rådighedsregler for ledige i selvvalgt uddannelse videreføres uændret i bekendtgørelse nr. 631 af 26. juni 2009 om 6 ugers selvvalgt uddannelse til forsikrede ledige med senere ændringer.
Bekendtgørelsen er udstedt med hjemmel i § 21, stk. 2, og § 26 a, stk. 6 og 7, i lov om en aktiv beskæftigelsesindsats.
Ved henvisning til arbejde skal jobcenteret, arbejdsløshedskassen eller anden aktør i videst muligt omfang tage hensyn til den selvvalgte uddannelse.
 Ledige i selvvalgt uddannelse vil således ikke længere få et ydelsesskift under deltagelse i selvvalgt uddannelse, men modtage samme ydelse (arbejdsløshedsdagpenge), som de modtager både før og efter uddannelsen.
 Der henvises i øvrigt til pkt. 2.2.4. i de almindelige bemærkninger.
Til nr. 8 (§ 53, stk. 3, nr. 2) Efter gældende lovs § 53, stk. 3, nr. 2, kan en person, der har gennemført en erhvervsmæssig uddannelse af den i § 41, stk. 1, nr. 3, litra b, nævnte art, medregne perioden til opgørelsen af beskæftigelseskravet.
 Reglerne om optagelse for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, jf. gældende lovs § 41, stk. 1, nr. 3, litra b, foreslås efter forslaget i § 1, nr. 2, ophævet, og de særlige rettigheder for disse personer vil fremover fremgå af lovens § 49, stk. 5, § 53, stk. 3, nr. 2, og § 54. Der henvises til lovforslagets § 1, nr. 5, 8 og 9.
 Som en konsekvens heraf foreslås det, at henvisningen i § 53, stk. 3, nr. 2, ændres, således at der i stedet henvises til lovens § 54. Personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, kan som efter de gældende regler forsat medregne perioden ved opgørelsen af beskæftigelseskravet.
Det er samtidig præciseret, at for at kunne medregne en periode, hvor en person har gennemført en erhvervsmæssig uddannelse, er det en betingelse, at anmodning om optagelse på baggrund af uddannelsen er modtaget i arbejdsløshedskassen senest 2 uger efter uddannelses afslutning.
Det svarer til de gældende regler.
 Der henvises i øvrigt til pkt. 2.2.1. i de almindelige bemærkninger.
Til nr. 9 (§ 54) Efter gældende lovs § 54 fremgår det, at en person, der er optaget i henhold til § 41, stk. 1, nr. 3, litra b, opnår ret til arbejdsløshedsdagpenge 1 måned efter uddannelsens afslutning.
 Reglerne om optagelse for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, jf. gældende lovs § 41, stk. 1, nr. 3, litra b, foreslås efter forslaget i § 1, nr. 2, ophævet, og de særlige rettigheder for disse personer vil fremover fremgå af lovens § 49, stk. 5, § 53, stk. 3, nr. 2, og § 54. Der henvises til lovforslagets § 1, nr. 5, 8 og 9.
 Efter forslaget vil disse personer som efter de gældende regler have ret til arbejdsløshedsdagpenge 1 måned efter uddannelsens afslutning, hvis arbejdsløshedskassen har modtaget skriftlig anmodning om optagelse på baggrund af uddannelsen senest 2 uger efter uddannelsens afslutning.
 Der henvises i øvrigt til pkt. 2.2.1. i de almindelige bemærkninger.
Til nr. 11-12 (§ 55, stk. 3, nr. 2 og 4) Efter gældende lovs § 55, stk. 3, opgøres forbruget af dagpengeperioden på sammenlagt 2 år inden for en periode på 3 år, jf. lovens § 55, stk. 1, i uger.
 Ved forbruget af dagpengeperioden medregnes bl.a. perioder, hvor den ledige modtager arbejdsløshedsdagpenge, jf. lovens § 55, stk. 3, nr. 1, perioder, hvor den ledige deltager i tilbud efter kapitel 10-12 i lov om en aktiv beskæftigelsesindsats, jf. lovens § 55, stk. 3, nr. 2, og perioder, hvor den ledige modtager uddannelsesydelse, jf. lovens § 55, stk. 3, nr. 4.
Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås § 55, stk. 3, nr. 4, ophævet.
Det foreslås videre, at det præciseres i § 55, stk. 3, nr. 2, at perioder, hvor ledige deltager i selvvalgt uddannelse, medregnes til forbruget af dagpengeperioden.
Der er således tale om en teknisk ændring.
 Der henvises i øvrigt til pkt. 2.2.4. i de almindelige bemærkninger.
Til nr. 13 (§ 62 a, stk. 2) Efter gældende lovs § 62 a, stk. 1, kan der som udgangspunkt ikke udbetales arbejdsløshedsdagpenge til en person, som deltager i uddannelse.
Efter gældende § 62 a, stk. 2, kan dagpengeretten dog bevares samtidig med udannelse, hvis undervisningens varighed er under 20 timer om ugen, og uddannelsen ikke er godkendt som støtteberettigende efter lov om statens uddannelsesstøtte i det omfang, den udbydes som heltidsuddannelse.
Dagpengeretten kan ligeledes bevares under deltagelse i enkeltfagsundervisning på gymnasialt niveau under 20 timer om ugen og i undervisning svarende til folkeskolens 8.-10. klassetrin.
De almindelige betingelser for ret til arbejdsløshedsdagpenge skal være opfyldt.
 Det følger dog af bestemmelsen, at der ikke kan udbetales arbejdsløshedsdagpenge for timer, hvor ledige modtager uddannelsesydelse under deltagelse i selvvalgt uddannelse, eller hvor ledige modtager godtgørelse efter lov om godtgørelse og tilskud til befordring ved deltagelse i erhvervsrettet voksen- og efteruddannelse eller støtte efter lov om statens voksenuddannelsesstøtte.
 Ved deltagelse i selvvalgt uddannelse på deltid med uddannelsesydelse, kan der således kun udbetales arbejdsløshedsdagpenge for de resterende timer i ugen, hvis betingelserne i lovens § 62 a, stk. 2, er opfyldt.
 Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås det præciseret i § 62 a, stk. 2, at en ledig fremover bevarer dagpengeretten under deltagelse i selvvalgt uddannelse efter kapitel 8 a i lov om en aktiv beskæftigelsesindsats.
 Bestemmelsens øvrige regler om, hvilke uddannelser ledige kan deltage i og samtidig bevarer dagpengeretten, er uændrede.
 Der henvises i øvrigt til pkt. 2.2.4. i de almindelige bemærkninger.
Til nr. 14 (§ 75 h, stk. 5) Efter gældende lovs § 75 h er retten til feriedagpenge betinget af, at personen på ferietidspunktet er i et arbejdsforhold som lønmodtager eller er ledig, ville have dagpengeret i tilfælde af ledighed og har afholdt sin optjente ferie med feriegodtgørelse eller løn.
Uanset disse betingelser kan en ledig, der deltager i uddannelse og modtager uddannelsesydelse, i stedet for denne ydelse vælge at få udbetalt optjente feriedagpenge under uddannelsesinstitutionens ferielukning og lignende.
Tilsvarende gælder for ledige, der modtager arbejdsløshedsdagpenge.
 Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås § 75 h, stk. 5, ændret i overensstemmelse hermed.
 Da gældende regler om retten til feriedagpenge er ens for ledige, der modtager uddannelsesydelse, og ledige, der modtager arbejdsløshedsdagpenge, ændres der ikke på muligheden for at få udbetalt optjente feriedagpenge under uddannelsesinstitutionens ferielukning og lignende, når ledige deltager i selvvalgt uddannelse.
 Der henvises i øvrigt til pkt. 2.2.4. i de almindelige bemærkninger.
Til nr. 15 (§ 77, stk. 10) Efter gældende lovs § 77, stk. 10, fastsætter beskæftigelsesministeren efter forhandling med Beskæftigelsesrådet regler om, at personer under 30 år og personer, der betaler bidrag til efterlønsordningen, og som deltager i en erhvervsmæssig uddannelse, der berettiger til optagelse i en arbejdsløshedskasse, jf. § 41, kan fritages for betaling af bidrag til arbejdsløshedsforsikringen.
 Reglerne om optagelse for personer, der har gennemført en erhvervsmæssig uddannelse af mindst 18 måneders varighed eller en erhvervsgrunduddannelse i henhold til lov om erhvervsgrunduddannelse, jf. gældende lovs § 41, stk. 1, nr. 3, litra b, foreslås efter forslaget i § 1, nr. 2, ophævet, og de særlige rettigheder for disse personer vil fremover fremgå af lovens § 49, stk. 5, § 53, stk. 3, nr. 2, og § 54. Der henvises til lovforslagets § 1, nr. 5, 8 og 9.
 Det foreslås, at henvisningen i § 77, stk. 10, til § 41 om optagelse på baggrund af en erhvervsmæssig uddannelse ændres, således at der i stedet henvises til lovens § 54. Der er tale om konsekvensændringer som følge af forslaget i § 1, nr. 2.
 Der henvises i øvrigt til pkt. 2.2.1. i de almindelige bemærkninger.
Til nr. 16 (§ 79, stk. 1) I gældende lovs § 79, stk. 1, er opregnet de ydelser, hvor arbejdsløshedskasserne modtager refusion fra staten.
Det fremgår heraf, at arbejdsløshedskasserne modtager refusion fra staten for udbetalt uddannelsesydelse.
Retten til statsrefusion gælder også for udbetalte arbejdsløshedsdagpenge.
 Som en konsekvens af forslagets § 1, nr. 7 og 10, om, at ledige, der deltager i selvvalgt uddannelse, fremover skal modtage arbejdsløshedsdagpenge i stedet for uddannelsesydelse, foreslås § 79, stk. 1, ændret i overensstemmelse hermed.
 Da der efter gældende regler udbetales statsrefusion til arbejdsløshedskassen både for udbetalte arbejdsløshedsdagpenge og udbetalt uddannelsesydelse, ændres der ikke herved på arbejdsløshedskassens ret til refusion.
 Der henvises i øvrigt til pkt. 2.2.4. i de almindelige bemærkninger.
Til nr. 17-19 (§ 82 a, § 85 c, stk. 2, og § 91 b) Efter gældende lovs § 82 a, stk. 3, bidrager kommunerne til finansieringen af udgifterne til uddannelsesydelse ved deltagelse i selvvalgt uddannelse.
Bidraget udgør 70 pct. af udgifterne til uddannelsesydelse.
Efter gældende lovs § 82 a, stk. 3, bidrager kommunerne endvidere til finansieringen af udgifterne til arbejdsløshedsdagpenge, hvor bidraget ligeledes udgør 70 pct. af udgifterne til arbejdsløshedsdagpengene, bortset fra under tilbud efter § 32, stk. 1, nr. 1, eller kapitel 11 i lov om en aktiv beskæftigelsesindsats, hvor bidraget udgør 50 pct.
Hvis et tilbud efter reglerne i kapitel 16 i lov om en aktiv beskæftigelsesindsats ikke påbegyndes rettidigt eller ikke har det foreskrevne omfang, udgør bidraget dog 100 pct. af udgifterne til arbejdsløshedsdagpengene for de timer, som ikke er omfattet af tilbuddet.
Kommunerne bidrager ikke til finansieringen af uddannelsesydelse og arbejdsløshedsdagpenge, der er udbetalt for de sammenlagt første 4 uger efter indplacering i en dagpengeperiode.
Perioden opgøres på grundlag af uger, hvor der er udbetalt arbejdsløshedsdagpenge og uddannelsesydelse, jf. gældende lovs § 82 a, stk. 4. I 2012 skal kommunerne dog ikke bidrage for de første 8 uger, jf. § 6, stk. 3, i lov nr. 1602 af 22. december 2010.
 Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås § 82 a, ændret i overensstemmelse hermed.
Det foreslås, at kommunerne fremover bidrager til udgifterne til arbejdsløshedsdagpenge under deltagelse i selvvalgt uddannelse i samme omfang, som de efter gældende regler bidrager til udgifterne til arbejdsløshedsdagpenge.
Bidraget vil således også fremover udgøre 70 pct. af udgifterne, bortset fra tilfælde hvor et tilbud efter reglerne i kapitel 16 i lov om en aktiv beskæftigelsesindsats ikke påbegyndes rettidigt eller ikke har det forskrevne omfang.
De øvrige regler om den kommunale medfinansiering, herunder reglerne om karensperioder, er uændrede.
Efter gældende lovs § 85 c, skal der indbetales et bidrag til ATP for timer, hvor der udbetales uddannelsesydelse under deltagelse i erhvervsrettet voksen- og efteruddannelse til og med erhvervsuddannelsesniveau eller arbejdsløshedsdagpenge.
Efter § 85 c, stk. 2, beregner bestyrelsen for Arbejdsmarkedets Tillægspension størrelsen af bidraget for hver time, der udbetales arbejdsløshedsdagpenge eller uddannelsesydelse for.
Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås § 85 c, stk. 2, ændret i overensstemmelse hermed.
Der henvises i øvrigt til bemærkninger til nr. 20, 22 og 24-25.
Efter gældende lovs § 91 b kan Pensionsstyrelsen føre tilsyn på offentlige steder, hvor der er en formodning om at antræffe personer, som har været udrejst af Danmark.
Formålet med tilsynet er at konstatere, om personer under opholdet i udlandet uberettiget kan have modtaget arbejdsløshedsdagpenge eller uddannelsesydelse.
 Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås det også, at § 91 b ændres i overensstemmelse hermed.
 Der henvises i øvrigt til pkt. 2.2.4. i de almindelige bemærkninger.
Til nr. 20, 22 og 24-25 (§ 85 c) Efter gældende lovs § 85 c indbetales der ATP-bidrag for ledige, der under deltagelse i erhvervsrettet voksen- og efteruddannelse til og med erhvervsuddannelsesniveau modtager fuld uddannelsesydelse efter kapitel 9 b i lov om arbejdsløshedsforsikring m.v.
Bidraget udgør det dobbelte af A-bidraget efter lov om Arbejdsmarkedets Tillægspension, og der indbetales således et ATP-bidrag på 3,84 kr. for hver time, der udbetales uddannelsesydelse for.
Bidraget svarer til det ATP-bidrag, der indbetales for dagpengemodtagere.
 1/3 af ATP-bidraget betales af den ledige selv, og de resterende 2/3 betales af staten.
 Som konsekvens af forslaget om at ophæve reglerne om uddannelsesydelse foreslås det, at reglerne om indbetaling af ATP-bidrag af uddannelsesydelse og om finansieringen heraf ophæves.
 Da der efter forslaget i stedet vil blive udbetalt arbejdsløshedsdagpenge under deltagelse i selvvalgt uddannelse, vil ledige, der deltager i selvvalgt uddannelse efter kapitel 8 a i lov om en aktiv beskæftigelsesindsats, få indbetalt ATP-bidrag efter reglerne om ATP-bidrag af arbejdsløshedsdagpenge.
Det foreslås, at finansieringen af ATP-bidrag af arbejdsløshedsdagpenge under deltagelse i selvvalgt uddannelse skal svare til finansieringen af ATP-bidrag af arbejdsløshedsdagpenge ved deltagelse i tilbud efter kapitel 10 i lov om en aktiv beskæftigelsesindsats.
Det vil sige, at 1/3 af ATP-bidraget betales af den ledige selv, og de resterende 2/3 betales af staten.
 Der henvises i øvrigt til pkt. 2.2.4. i de almindelige bemærkninger.
Til nr. 21 og 23 (§ 85 c) Der henvises til bemærkningerne ovenfor om ophævelse af reglerne om indbetaling af ATP-bidrag af uddannelsesydelse.
For så vidt angår den foreslåede ny affattelse af § 85 c, stk. 6, er der alene tale om en teknisk ændring.
Bestemmelsen i § 85 c, stk. 3-5, om, at hver bidragsandel for en uge nedrundes til nærmeste hele kronebeløb, foreslås at udgå af de nævnte stykker og i stedet samles i et nyt stk. 6.
Til nr. 26 Det foreslås, at der i en ny bestemmelse  § 100 c  i et nyt kapitel 16 c i lov om arbejdsløshedsforsikring m.v. skabes hjemmel til, at beskæftigelsesministeren efter forhandling med Beskæftigelsesrådet kan fastsætte regler, som fraviger reglerne i loven eller regler fastsat i medfør af loven, med henblik på at gennemføre forsøg og udviklingsaktiviteter med arbejdsløshedskassernes administration af reglerne.
 Forsøg og udviklingsaktiviteter kan gennemføres i en begrænset periode, i alle eller et begrænset antal arbejdsløshedskasser med henblik på læring og med henblik på eventuelt senere at ændre reglerne.
 Efter forslaget kan der ikke gennemføres forsøg med medlemmernes rettigheder og pligter efter loven (kapitel 7-16).
Der kan således ikke gennemføres forsøg med medlemmernes ret til optagelse i og medlemskab af en arbejdsløshedskasse, beregningen af ydelser og de fastsatte satser for ydelser, opnåelse af ret til ydelser, ydelsesperiodernes længde og forbrug af ydelser/ydelsesperioder eller med retten til ydelser i øvrigt, herunder med sanktioner.
Der kan heller ikke gennemføres forsøg og udviklingsaktiviteter med medlemmernes ret til at klage over afgørelser truffet efter loven.
Der kan heller ikke gennemføres forsøg og udviklingsaktiviteter med medlemmernes pligter efter loven.
Der vil dog kunne gennemføres forsøg og udviklingsaktiviteter med arbejdsløshedskassernes administration af pligterne, herunder særligt de pligter, der er fastsat i medfør af lovens § 62 og § 65, som omhandler henholdsvis medlemmernes rådighedsforpligtelse og arbejdsløshedskassernes vejledningsforpligtelse, herunder medlemmernes pligt til at give arbejdsløshedskassen de oplysninger, som kassen har behov for, for at kunne vejlede medlemmet og administrere efter loven.
I medfør af § 62 og § 65 i loven er der fastsat en række regler om arbejdsløshedskassernes administration knyttet til medlemmernes pligter, som skal sikre, at arbejdsløshedskasserne følger op på, om medlemmerne lever op til deres rådighedsforpligtelse, og at de vejleder medlemmerne.
Det vil først og fremmest være i forhold til denne administration, at der gennemføres forsøg og udviklingsaktiviteter.
 De forsøg og udviklingsaktiviteter, der gennemføres, skal have til formål at understøtte, at arbejdsløshedskasserne kan yde deres medlemmer en professionel service, herunder med nye metoder i opgaveløsningen, som kan være med til at hjælpe medlemmerne hurtigere ud af ledighed, og som kan være med til at fremme en fokuseret og mere enkel administration af reglerne.
Forsøgshjemlen vil kunne bruges til at gennemføre forsøg og udviklingsaktiviteter rettet mod arbejdsløshedskassernes administration i bred forstand.
Der vil således kunne gennemføres forsøg med fravigelse af regler med særlige krav til arbejdsløshedskassernes administration  eksempelvis regler om særlige sagsgange, dokumentationsformer og registreringer, brug af standarder mv.
 Der vil også kunne gennemføres forsøg og udviklingsaktiviteter, som giver arbejdsløshedskasserne mulighed for at vælge forskellige metoder i opgaveløsningen, f.eks. i forbindelse med vejledning af ledige medlemmer samt for at understøtte de valgte metoder ved brug af nye digitale redskaber (f.eks. e-vejledning). Der vil desuden kunne gennemføres forsøg, som giver arbejdsløshedskasserne mulighed for i højere grad at yde særligt deres ledige medlemmer den professionelle jobrettede service, som medlemmerne har behov for og efterspørger  eksempelvis ved at tilrettelægge indsatsen mere fleksibelt og med afsæt i den enkelte og ved at give medlemmerne mulighed for i højere grad selv at tage del i og have ejerskab til indsatsen.
Ved gennemførelsen af forsøg og udviklingsaktiviteter skal der tages højde for medlemmernes retssikkerhed.
Derfor skal almindelige forvaltningsretlige principper og grundsætninger iagttages i forbindelse med gennemførelsen af forsøg og udviklingsaktiviteter.
 Der henvises i øvrigt til pkt. 2.3. i de almindelige bemærkninger.
Til § 2 Til nr. 1 (§ 26 a, stk. 4) Efter gældende lovs § 26, stk. 4, modtager personer, der deltager i selvvalgt uddannelse, uddannelsesydelse.
 Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, foreslås § 26 a, stk. 4, ændret i overensstemmelse hermed.
 Der henvises i øvrigt til pkt. 2.2.4. i de almindelige bemærkninger.
Til nr. 2 (§ 108) Efter gældende lovs § 108, kan beskæftigelsesministeren efter forhandling med undervisningsministeren fastsætte regler om uddannelsesinstitutionernes pligt til at underrette og afgive oplysninger til staten, kommunen og arbejdsløshedskassen om personer, der deltager i tilbud om vejledning og opkvalificering efter lovens kapitel 10.
 Efter gældende § 52 j, stk. 3, i lov om arbejdsløshedsforsikring m.v., kan beskæftigelsesministeren efter forhandling med undervisningsministeren fastsætte regler om bl.a. afgivelse af oplysninger fra uddannelsesstederne til arbejdsløshedskasserne mv. til brug for administrationen af ordningen om selvvalgt uddannelse med uddannelsesydelse.
 Som en konsekvens af forslagets § 1, nr. 7 og 10, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse, og at kapitel 9 b, herunder § 52 j, stk. 3, i lov om arbejdsløshedsforsikring m.v. ophæves, foreslås det, at der i § 108 i lov om en aktiv beskæftigelsesindsats gives hjemmel til, at der fortsat kan fastsættes regler om uddannelsesstedernes afgivelse af oplysninger mv. til arbejdsløshedskasserne mv., når den ledige deltager i selvvalgt uddannelse.
 De nærmere regler vil blive fastsat i bekendtgørelse nr. 631 af 26. juni 2009 om 6 ugers selvvalgt uddannelse til forsikrede ledige med senere ændringer og vil i overensstemmelse med de gældende regler sikre, at arbejdsløshedskasserne mv. får oplysninger, hvis den ledige ophører med at deltage i den selvvalgte uddannelse.
 Der henvises i øvrigt til pkt. 2.2.4. i de almindelige bemærkninger.
Til nr. 3 og 5 (§§ 118, stk. 1, og 119) Efter gældende regler refunderer staten 50 pct. af en kommunes udgifter til støtte til arbejdssøgende, der er omfattet af en af målgrupperne i lov om en aktiv beskæftigelsesindsats, der skifter bopæl i forbindelse med overtagelse af arbejde.
For personer med varig begrænsning i arbejdsevnen, der ikke modtager førtidspension, og som ikke er i stand til at fastholde eller opnå beskæftigelse på normale vilkår på arbejdsmarkedet, gælder det dog, at personen skal modtage ledighedsydelse eller særlig ydelse, for at kommunen kan opnå refusion.
Reglerne om flyttehjælp findes i kapitel 13 i bekendtgørelse om en aktiv beskæftigelsesindsats.
Reglerne er udstedt med hjemmel i lovens § 8, hvorefter beskæftigelsesministeren fastsætter nærmere regler om bistand til at finde arbejde og arbejdskraft, herunder bl.a. støtte til arbejdssøgende, der flytter bopæl i forbindelse med overtagelse af arbejde.
Bekendtgørelsens regler om flyttehjælp vil blive ophævet administrativt.
 Det foreslås som konsekvens heraf, at bestemmelserne om statsrefusion til kommunerne ved udgifter til støtte til arbejdssøgende, der skifter bopæl i forbindelse med overtagelse af arbejde, ophæves.
Ophævelse af flyttehjælpen letter jobcenteret for administration af regler, som kun i meget begrænset omfang bliver anvendt af ledige og arbejdsgiverne, og det vurderes ikke at have nogen arbejdsmarkedspolitiske konsekvenser.
Ordningen vurderes alene at omfatte 14 personer i gennemsnit årligt.
 Der henvises i øvrigt til pkt. 2.2.3. i de almindelige bemærkninger.
Til nr. 4 (§ 118, stk. 2) Der er tale om en konsekvensændring som følge af forslaget i § 1, nr. 7 og 10, samt § 2, nr. 1, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse.
Til § 3 Til nr. 1 (§ 2 a) Efter gældende regler omfattes ledige medlemmer af en arbejdsløshedskasse, der under deltagelse i erhvervsrettet voksen- og efteruddannelse til og med erhvervsuddannelsesniveau modtager fuld uddannelsesydelse efter kapitel 9 b i lov om arbejdsløshedsforsikring m.v., af ATP-ordningen.
Som konsekvens af, at reglerne om uddannelsesydelse foreslås ophævet, foreslås det, at bestemmelsen i § 2 a, stk. 1, 2. pkt., ophæves.
Ledige, der deltager i selvvalgt uddannelse efter kapitel 8 a i lov om en aktiv beskæftigelsesindsats, vil i stedet få udbetalt arbejdsløshedsdagpenge under uddannelsen og vil dermed blive omfattet af lovens § 2 a, stk. 1, 1. pkt.
 Der henvises i øvrigt til pkt. 2.2.4. i de almindelige bemærkninger.
Til § 4 Til nr. 1 (§ 59 b, stk. 5) Der er tale om en konsekvensændring som følge af forslaget i § 1, nr. 7 og 10, samt § 2, nr. 1, om, at ledige under selvvalgt uddannelse fremover skal modtage arbejdsløshedsdagpenge i stedet for uddannelsesydelse.
 Klager over afgørelser om ret til selvvalgt uddannelse behandles fortsat efter retssikkerhedslovens § 59 b, stk. 5, mens klagesager vedrørende udbetalte arbejdsløshedsdagpenge behandles efter lovens § 59 b, stk. 4.
Til § 5 Det foreslås, at loven træder i kraft den 5. marts 2012.
 Datoen den 5. marts 2012 er foreslået, fordi ydelser efter lov om arbejdsløshedsforsikring m.v. udbetales ugevis, hvorfor det er hensigtsmæssigt, at loven træder i kraft en mandag.
Til § 6 Det foreslås i stk. 1, at personer, der ved lovens ikrafttræden var kombinationsforsikrede, fortsætter som fuldtidsforsikrede medlemmer af arbejdsløshedskassen.
Et kombinationsforsikret medlem, der på baggrund af lønarbejdet, vælger forsikringsstatus som lønmodtager, kan dog, jf. reglerne i lovens § 68, anmode om at blive deltidsforsikret.
Det foreslås videre, at perioder som kombinationsforsikret fortsat kan medregnes ved opgørelsen af beskæftigelseskrav og ved beregning af dagpenge- og efterlønssats.
Det foreslås i stk. 2, at der gives mulighed for, at personer, som har fået beregnet en dagpenge- eller efterlønssats efter de pr. 1. maj 2011 gældende regler, indtil udgangen af 2012 kan anmode om at få opgjort et nyt beregningsgrundlag efter de nu foreslåede regler.
Den nyberegnede sats har virkning for ydelser, der er beregnet efter de hidtil gældende regler.
Det betyder, at personer, som har fået foretaget en beregning i perioden fra den 1. maj 2011 til lovens ikrafttrædelse, kan få foretaget en ny beregning og få reguleret dagpengene i forhold til denne nye (højere) beregning og med efterbetaling for perioden.
Denne nye beregning træder således i stedet for den oprindelige beregning.
Det foreslås i stk. 3, at personer, der inden lovens ikrafttræden har påbegyndt selvvalgt uddannelse med ret til uddannelsesydelse efter de hidtidige regler, kan færdiggøre uddannelsesforløbet med uddannelsesydelse efter de hidtidige regler.
Det foreslås videre, at de hidtidige regler om uddannelsesydelse bl.a. om betaling af ATP-bidrag, arbejdsløshedskassernes ret til statsrefusion for uddannelsesydelsen og kommunernes medfinansiering af uddannelsesydelsen finder anvendelse for den udbetalte uddannelsesydelse.
