Fremsat den 17. april 2002 af  

 indenrigs- og sundhedsministeren (Lars Løkke&nbsp  

 ;Rasmussen) Forslag til Lov om fremskaffelse af humant blod til  

 lægemiddelformål  

 m.v. (blodforsyningsloven) § 1. Tapning af humant blod må kun ske fra frivillige og  

 ubetalte donorer.
 Stk. 2. Tapning af humant blod eller dele heraf, der skal  

 anvendes som lægemiddel eller til fremstilling af lægemidler  

 (blodprodukter), må kun iværksættes af blodbanker  

 tilknyttet det offentlige sygehusvæsen.
 Stk. 3. Tapning af humant blod eller dele heraf til  

 fremstilling af varer, der uden at være omfattet af stk. 2 skal  

 anvendes til forebyggelse, erkendelse og behandling af sygdomme, må kun  

 iværksættes af de i stk. 2 nævnte blodbanker.
 Stk. 4. Lægemiddelstyrelsen kan i særlige  

 tilfælde og på nærmere af Lægemiddelstyrelsen  

 fastsatte betingelser meddele tilladelse til, at tapning af humant blod eller  

 dele heraf i et meget begrænset omfang foretages af andre end de  

 blodbanker, der er nævnt i stk. 2.
 § 2. Blodbanker tilknyttet det offentlige sygehusvæsen  

 må kun iværksætte tapning af humant blod eller dele heraf  

 med henblik på anvendelse i patientbehandlingen i Danmark, herunder med  

 henblik på fremstilling af blodprodukter til brug i Danmark, jf. dog  

 stk. 2 og 3.
 Stk. 2. Blodbanker tilknyttet det offentlige  

 sygehusvæsen kan uden godkendelse efter stk. 3 tappe blod og dele  

 heraf til nært beliggende lande med henblik på at  

 imødegå en akut opstået mangelsituation eller behovet for  

 blod med særlige undertyper.
 Stk. 3. Lægemiddelstyrelsen kan i særlige  

 tilfælde efter accept fra Bloddonorerne i Danmark godkende, at der  

 iværksættes blodtapninger med andet formål end de, der er  

 nævnt i stk. 1.
 § 3. Amtskommunen (Hovedstadens Sygehusfællesskab)  

 indgår aftale med den amtslige donororganisation om betingelserne for  

 afgivelse og modtagelse af humant blod, herunder om betaling af et  

 beløb til donororganisationen til dækning af dennes udgifter i  

 forbindelse med donorvirksomheden.
 § 4. Amtskommunen (Hovedstadens Sygehusfællesskab)  

 udarbejder årligt en redegørelse om dens tappevirksomhed og om  

 anvendelsen af det tappede blod til Lægemiddelstyrelsen.
 Stk. 2. Lægemiddelstyrelsen kan fastsætte regler  

 om indholdet af de redegørelser, der er nævnt i stk. 1.
 § 5. Medmindre højere straf er forskyldt efter anden  

 lovgivning, straffes med bøde den, der tapper blod i strid med  

 § 1 eller § 2.
 Stk. 2. Der kan i forskrifter, der udstedes i medfør af  

 loven, fastsættes straf af bøde for overtrædelse af  

 bestemmelser i forskrifterne, medmindre højere straf er forskyldt  

 efter anden lovgivning.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 6. Indenrigs- og sundhedsministeren fastsætter  

 tidspunktet for lovens eller dele af lovens ikrafttræden.
Ministeren  

 fastsætter også, hvornår lov nr. 465 af 10. juni 1997 om  

 fremskaffelse og anvendelse af humant blod og blodprodukter til  

 lægemiddelformål m.v. eller dele heraf ophæves.
Ministeren  

 skal sætte loven i kraft senest den 1. januar 2004 og skal senest denne  

 dato ophæve lov nr. 465 af 10. juni 1997 om fremskaffelse og anvendelse  

 af humant blod og blodprodukter til lægemiddelformål m.v.
 § 7. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Nuværende regulering af blodområdet Der er i sundhedsvæsenet en vedvarende  

 efterspørgsel efter blod tappet fra mennesker.
Typisk tappes blodet  

 som fuldblod (blod, som det direkte tappes fra en vene), men der finder  

 også i begrænset omfang såkaldt aferese sted, hvor kun en  

 enkelt af blodets komponenter tappes.
Det tappede fuldblod bliver i en  

 centrifuge skilt i blodets forskellige bestanddele (fraktionering). Efter  

 fraktionering er der 3 produkter: En pose med røde blodlegemer, en  

 pose med plasma, samt en pose med »buffy coat« (blodplader og hvide  

 blodlegemer).
De enkelte blodkomponenter, som separeres ved den  

 konventionelle blodbankteknik, har ganske forskellige  

 anvendelsesområder i patientbehandlingen, ligesom det er forskelligt, i  

 hvilket omfang de anvendes direkte eller videreforarbejdes.
Mens røde  

 blodlegemer typisk anvendes direkte som lægemiddel ved blodtransfusion,  

 anvendes plasma som hovedregel som udgangsmateriale (råvare) for  

 industrielt fremstillede lægemidler.
Betegnelsen »blodprodukt« anvendes i lovens forstand om  

 ethvert lægemiddel/terapeutisk produkt fremstillet på basis af  

 humant blod eller plasma.
Det bemærkes for en god ordens skyld, at  

 betegnelsen »blodderivat«, som nogle gange ses anvendt om et  

 lægemiddel, der er fremstillet industrielt ud fra blodplasma, for  

 læsevenlighedens skyld ikke er anvendt i det følgende.
 Lov om fremskaffelse og anvendelse af humant blod og  

 blodprodukter til lægemiddelformål m.v. (blodloven), der  

 trådte i kraft den 1. juli 1997, skulle efter lovens oprindelige  

 § 10 tages op til revision i folketingsåret 1999-2000. Ved lov nr.  

 471 af 31. maj 2001 blev revisionen af loven udskudt til folketingsåret  

 2000-2001. I folketingsåret 2000-2001 blev lovrevisionen ved lov nr.  

 494 af 7. juni 2001 udskudt til folketingsåret 2001-2002.
Efter blodloven må tapning af blod kun ske fra  

 frivillige og ubetalte donorer.
Tapningen må kun  

 iværksættes af blodbanker tilknyttet det offentlige  

 sygehusvæsen.
 Amtskommunerne og H:S er forpligtede til at indgå  

 aftale med donorernes organisation om betingelserne for afgivelse og  

 modtagelse af blod   herunder om betaling af donororganisationens  

 udgifter.
Loven pålægger amtskommunerne og H:S, at de  

 udover at tappe blod til eget brug   skal medvirke til at fremskaffe plasma  

 til brug for Seruminstituttets fremstilling af blodprodukter.
Blodbankerne  

 skal stille blodet vederlagsfrit til rådighed for Seruminstituttet.  

 Amtskommunerne og H:S må som hovedregel alene anvende blodprodukter,  

 der er fremstillet eller fremskaffet af Seruminstituttet.
Det er  

 Lægemiddelstyrelsen, der fastsætter priser mv. for  

 Seruminstituttets blodprodukter.
 Eksport af blod og blodprodukter kræver  

 Lægemiddelstyrelsens godkendelse og Bloddonorerne i Danmarks  

 accept.
 Som det fremgår, er loven fokuseret på en  

 særlig konstruktion for sygehusenes fremskaffelse af blodprodukter  

 efter modellen: Sygehusene sender plasma til Seruminstituttet, der oparbejder  

 plasmaet til blodprodukter (især Albumin og Intravenøs  

 Immunglobulin), som sendes tilbage til sygehusene.
Det er regeringens opfattelse, at der   især  

 vedrørende modellen for de offentlige sygehuses fremskaffelse af  

 blodprodukter   er behov for en grundlæggende revision af den  

 nuværende regulering af forsyningen med blod og blodprodukter.
Selvom  

 regeringen ikke finder grund til at ændre alle bestemmelser   der  

 bliver således tale om en del »genbrug«   har regeringen fundet det  

 mest korrekt at fremsætte forslag om en helt ny lov til regulering af  

 blodforsyningen.
2. Principperne for og organiseringen af donorvirksomheden Blod tappet fra frivillige og ubetalte donorer  

 indgår på vital måde i patientbehandlingen i Danmark.
Der er grundlæggende behov for et godt »grundstof«,  

 når blod skal indgå i patientbehandlingen i et moderne  

 sundhedsvæsen.
Sundhedsvæsenets vedvarende krav om blod af  

 høj kvalitet forudsætter igen på sin side et velfungerende  

 bloddonorkorps.
Disse forudsætninger er i dag opfyldte i Danmark.
Der er i dag ca. 250.000 donorer i Danmark.
Det  

 løbende frafald af donorer, bl.a. som følge af alder,  

 indebærer, at der løbende er behov for ca. 30.000 nye donorer  

 årligt.
Donorkorpsets alderssammensætning gør, at behovet  

 for nye donorer forventes at stige til ca. 40.000 årligt inden for en  

 kortere årrække.
Det vurderes at være afgørende for en fortsat  

 tilstrækkelig opbakning bag donorsagen, at princippet om frivillig og  

 ubetalt donation ikke anfægtes, og at der fra samfundets side udvises  

 den fornødne respekt for donorerne og donorernes (blod-)gave.
Det  

 sidste gøres bl.a. ved at søge at udnytte det donerede blod  

 så optimalt som muligt.
Regeringen vil af såvel etiske som sundhedsfaglige  

 grunde fastholde den nuværende velfungerende ordning med frivillige og  

 ubetalte donorer.
Lovforslaget ændrer derfor ikke herpå.
 På samme måde bibeholdes princippet om, at  

 amtskommunerne og H:S er forpligtede til at indgå aftale med  

 donororganisationerne om betaling af et beløb til dækning af  

 organisationernes udgifter i forbindelse med donorvirksomheden.
3. Ordningen for fremskaffelse af blodprodukter til sygehusene Efter blodloven er Statens Serum Institut i dag  

 indrømmet monopol på fremskaffelsen af blodprodukter til de  

 offentlige sygehuse.
Fra blodbankerne modtager Seruminstituttet vederlagsfrit  

 Frisk Frosset Plasma (FFP), der anvendes til instituttets fremstilling af en  

 række blodprodukter samt til forskning i og udvikling af nye  

 produkter.
 Seruminstituttets plasmafraktionering har i de senere  

 år været baseret på 4 produkter: Faktor VIII, Faktor IX,  

 Albumin og Intravenøs Immunglobulin (IVIG).
Blodbankerne i Danmark tapper i dag i alt ca. 370.000  

 portioner blod årligt.
Tendensen har været nedadgående i  

 flere år, men synes nu stabiliseret.
I begyndelsen af 1990 erne  

 lå tallet på ca. 400.000 tapninger.
Den tappede mængde  

 donorblod har været tilstrækkelig til at efterkomme sygehusenes  

 efterspørgsel efter røde blodlegemer mv. til umiddelbar  

 anvendelse til transfusion på sygehusafdelingerne.
I perioden 1996-2001  

 leverede blodbankerne henholdsvis 87,3 tons, 84,2 tons, 85,4 tons, 84,8 tons,  

 83,9 tons og 83,0 tons FFP til Seruminstituttet.
Som det fremgår af tabellen i bilag 2 over  

 afsætningen af de produkter, der fremstilles på grundlag af det  

 danske plasma, har der i perioden 1997-2001 været et drastisk fald i  

 afsætningen af faktorprodukter.
Den danske efterspørgsel efter  

 plasmabaserede faktorprodukter ophørte i 2000. Seruminstituttet  

 ophørte med at fremstille plasmabaseret Faktor VIII med udgangen af  

 1997 og med at fremstille plasmabaseret Faktor IX i første  

 halvår 2000.
Baggrunden for den aftagende danske efterspørgsel  

 efter faktorprodukter er, at behandling af blødere gradvist er blevet  

 omlagt fra en behandling med faktorprodukter fremstillet på grundlag af  

 plasma til en behandling med rekombinante (»gensplejsede«) faktorprodukter.  

 De to danske hæmofilicentre efterspørger således reelt  

 ikke længere Faktor VIII- og Faktor IX-produkter fremstillet på  

 basis af plasma.
Denne konvertering fra plasmabaserede til rekombinante  

 faktorprodukter ses også i andre lande, dog i væsentligt mindre  

 omfang end i Danmark.
 Efter aftale med Seruminstituttet oparbejdede Pharmacia  

 & Upjohn fra 1996 til 1999 Faktor VIII på grundlag af dansk  

 plasma.
I dag oparbejder Seruminstituttet derfor stort set kun  

 Albumin og Intravenøst Immunglobulin (IVIG) til brug her i landet af  

 det modtagne plasma.
Seruminstituttets afsætning i 2001 af Albumin og  

 IVIG svarer til en oparbejdning af henholdsvis 43 % og 67 % af den leverede  

 mængde plasma.
Det fremgår af bilag 2, at Seruminstituttets  

 afsætning af Albumin ligesom afsætning af faktorprodukter har  

 været aftagende.
Afsætningen af Albumin var i 2001 faldet med 49  

 % i forhold til 1998. Den vigende danske efterspørgsel efter Albumin  

 må formentlig ses på baggrund af en Cochrane-rapport, der blev  

 publiceret i British Medical Journal i 1998, hvoraf det kan konkluderes, at  

 Albumin ikke bør anvendes i det hidtidige omfang.
Sundhedsstyrelsen  

 har efterfølgende i en vejledning fra december 1998 anbefalet en  

 restriktiv anvendelse af Albumin.
 Det forventes, at efterspørgslen efter Albumin vil  

 stabilisere sig på det nuværende niveau.
Derimod er efterspørgslen efter Intravenøst  

 Immunglobulin, der er et nyudviklet produkt fra Seruminstituttet af meget  

 høj kvalitet, stigende.
Det fremgår af bilag 2, at  

 afsætningen af Intravenøst Immunglobulin (IVIG) er steget fra  

 113 kg i 1997 til 188 kg i 2001.
Seruminstituttet begyndte i slutningen af 1998  

 distributionen af sit eget nyudviklede flydende Intravenøst  

 Immunglobulin.
Indtil slutningen af 1998 fremstillede Pharmacia & Upjohn  

 efter aftale med Seruminstituttet på grundlag af det danske plasma et  

 frysetørret Immunglobulinprodukt, der blev udleveret fra  

 Seruminstituttet.
Seruminstituttet har i 2001 afsat 188 kg IVIG.
Den danske  

 efterspørgsel efter Intravenøst Immunglobulin forventes fortsat  

 at stige i de kommende år med ca. 10 % om året.
Den mængde  

 plasma, Seruminstituttet modtager fra blodbankerne, giver grundlag for at  

 fremstille ca. 300 kg IVIG årligt.
Med det eksisterende  

 produktionsanlæg kan Serum Instituttet alene fremstille ca. 215 kg.
Seruminstituttet forsker løbende i nye anvendelser  

 af plasmaet.
Seruminstituttet har tidligere, bl.a. i sin Årsrapport fra  

 2000, tilkendegivet tiltro til produkterne mannan-bindende lectin (MBL) og  

 antithrobin 3. Seruminstituttet har nu oplyst, at man henholdsvis har udskudt  

 og skrinlagt disse udviklingsprojekter.
Dette understreger det faktum, at forskning og udvikling  

 inden for lægemiddelområdet, både for private og offentlige  

 virksomheder, er usikkert og risikobetonet.
Prognoserne for fremtiden skal  

 altid ses i dette lys.
 Seruminstituttet fæster nu bl.a. lid til det  

 såkaldte GC-globulin, der skal kunne anvendes ved alvorlige  

 forgiftninger med paracetamol (svagere smertestillende lægemidler), jf.  

 nedenfor.
Seruminstituttets blodfraktioneringsafdeling har i  

 årevis kørt med betydelige økonomiske underskud, jf.  

 bilag 3, der viser resultatet for Seruminstituttets plasmafraktionering  

 opgjort efter årsregnskabslovens regler i perioden 1997 til 2001. Der  

 er imidlertid ifølge Seruminstituttets regnskabsaflæggelse sket  

 et mindre paradigmeskifte fra 2000, således at produktionen i dag i det  

 væsentligste balancerer økonomisk.
Prognosen er dog stadig, at  

 der også i en årrække fremover vil blive akkumuleret et  

 underskud, jf. bilag 4, der viser Seruminstituttets budget for  

 plasmaområdet 2002-2005.
 Som det fremgår ovenfor var perioden 1997 til 1999  

 præget af faldende afsætning af Albumin og faktorprodukter, der  

 ikke fuldt ud har kunnet opvejes af øget afsætning af IVIG.  

 Underskuddet i 1998 skyldtes endvidere omkostninger i forbindelse med  

 etablering af den nye produktion af IVIG.
 Det forbedrede resultat i 2000 og 2001 kan henføres  

 til afsluttet indkøring af opskaleret IVIG-produktion, voksende  

 IVIG-salg, eksport af mindre restbeholdning af faktorprodukter efter  

 godkendelse, udskydelse af investeringer, fravær af kassationer som  

 følge af plasma, hvor donor har serokonverteret, og hensættelser  

 i 1999, der er tilbageført i 2000.
De generelt set utilfredsstillende driftsresultater  

 skyldes altså bl.a., at faldet i afsætningen af Faktor VIII og  

 Faktor IX, og fra 1999 tillige af Albumin, ikke fuldt ud har kunnet opvejes  

 af en øget omsætning af IVIG.
Dette skal ses i sammenhæng  

 med, at de variable produktionsomkostninger ved såkaldt forenet  

 produktion kun i begrænset omfang er afhængige af, i hvilket  

 omfang der sker oparbejdning af den enkelte komponent i plasmaet.  

 Marginalomkostningen ved at udvinde den enkelte komponent er således  

 begrænset, mens faldende eller manglende afsætning af en  

 komponent har direkte og stor indflydelse på driftsresultatet.
Endelig  

 vil de samlede produktionsomkostninger afhænge af, hvor store  

 mængder der indgår i de enkelte oparbejdninger.
Statens Serum  

 Instituts produktion er endvidere dimensioneret til kun at kunne oparbejde  

 plasma svarende til den danske plasmaforsyning.
Det bemærkes, at Seruminstituttet modtager  

 blodplasmaet gratis fra amterne/H:S.
Værdien af denne produktionsfaktor  

 belaster altså ikke omkostningssiden på regnskabet.
Til  

 gengæld er der søgt taget højde herfor ved  

 prisfastsættelsen.
Plasmaet vurderes at have en værdi på  

 25-40 mio. kr.
Der er behov for store investeringer, hvis  

 Seruminstituttet skal vedblive med at producere blodprodukter.
En  

 fortsættelse af fremstillingen af Albumin og Immunglobulin på det  

 eksisterende produktionsanlæg kræver, at der meget hurtigt  

 gennemføres en opgradering til en udgift på 15   20 mio. kr.,  

 for at produktionen fortsat skal leve op til reglerne for god  

 fremstillingspraksis (GMP).
Med det nuværende produktionsanlæg kan  

 Seruminstituttet producere op til ca. 215 kg IVIG.
Den danske  

 efterspørgsel er stigende og vil indenfor kort tid overskride  

 produktionskapaciteten.
Den mængde plasma, som Seruminstituttet  

 modtager fra blodbankerne, giver grundlag for at fremstille ca. 300 kg.
IVIG  

 årligt.
Skal produktionen op på 300 kg., kræves en  

 investering på ca. 90 mio. kr.
I bilag 4 gengives Statens Serum Instituts budget for  

 plasmaområdet for 2002 til 2005. Fremskrivningen er foretaget under  

 forudsætning af uændret lovgivning på området.
Der er  

 budgetteret med eksport af halvfabrikata efter godkendelse svarende til  

 tidligere års eksport.
Det er forudsat, at priserne på IVIG og  

 Albumin er uændrede i fremskrivningsperioden.
Det er forudsat, at  

 investeringerne på ca. 110 mio. kr. lånefinansieres, hvilket  

 forklarer de stigende renteudgifter (og afskrivninger) i den sidste del af  

 fremskrivningsperioden.
Fra 2004 og frem er driftsresultatet positivt  

 påvirket af forventninger om introduktion af GC-globulin og nye  

 indikationer for IVIG.
Seruminstituttet forventer i øvrigt, at de  

 investerede forskningsmidler vil vise resultater på »bundlinien« fra  

 2006 og frem.
Det er naturligvis vanskeligt at prognosticere udviklingen  

 på et område med så mange ubekendte som på  

 lægemiddelområdet.
Prognosen i bilag 4 må imidlertid  

 generelt anses for at være optimistisk med hensyn til de underliggende  

 forudsætninger.
Det er således bl.a. forudsat, at GC-globulin vil  

 bidrage med en omsætning på 10 mio. kr. i 2004 og 30 mio. kr. i  

 2005, selvom der endnu ikke er indgivet ansøgning om tilladelse til  

 klinisk afprøvning af GC-globulin.
 Selv med de optimistiske forudsætninger forventes  

 der i perioden 2002-2005 akkumuleret et underskud på ca. 15 mio.  

 kr.
 Hvorvidt de nødvendige investeringer på i alt  

 ca. 110 mio. kr. er økonomisk rationelle, afhænger ikke alene af  

 forventningerne til Seruminstituttets økonomi i plasmafraktioneringen,  

 men også af om Seruminstituttets forsyningsmonopol er i  

 overensstemmelse med EU-lovgivningen.
Som omtalt i afsnittet om lovforslagets forhold til  

 EU-retten har EU-kommissionen indledt en traktatkrænkelsessag mod  

 Danmark.
Det er Kommissionens opfattelse, at de foranstaltninger, der er  

 gennemført med blodloven, ikke er berettigede i henhold til Traktaten.  

 Kommissionen peger i denne forbindelse bl.a. på, at det  

 forsyningsmonopol, der er indrømmet Seruminstituttet, udgør en  

 uberettiget handelshindring.
Taber Danmark denne sag ved Domstolen inden for  

 en kort årrække, vil investeringen stort set være  

 spildt.
4. Fremtidig model for fremskaffelse af blodprodukter Regeringen finder, at der er behov for en liberalisering  

 af det danske marked for blodprodukter.
Den nuværende model for de  

 offentlige sygehuses fremskaffelse af blodprodukter synes helt  

 grundlæggende ikke længere hensigtsmæssig.
På denne  

 baggrund finder regeringen, at der ikke længere er grundlag for at  

 opretholde en lovbestemt ordning om dansk selvforsyning med blodprodukter til  

 de offentlige sygehuse.
Det foreslås derfor, at såvel pligten  

 efter den gældende lovs § 3, stk. 1, for blodbankerne til at  

 levere plasma til Seruminstituttet som pligten efter lovens § 4,  

 stk. 1, for de offentlige sygehuse til kun at anvende de af  

 Seruminstituttet fremstillede eller fremskaffede produkter ophæves.
Det  

 foreslås endvidere, at Statens Serum Instituts eneret efter den  

 gældende lovs § 3, stk. 2, til at bearbejde det danske plasma  

 ophæves.
Efter regeringens opfattelse kan der ikke rejses  

 berettiget tvivl om kvaliteten af de produkter, som i givet fald vil blive  

 leveret til danske sygehuse.
Blodprodukter, der markedsføres her i  

 landet, skal være i besiddelse af enten en EU  

 markedsføringstilladelse eller en af Lægemiddelstyrelsen udstedt  

 markedsføringstilladelse, og produkterne lever dermed op til de krav,  

 der stilles til blodprodukters sikkerhed, effekt og kvalitet.
I årene  

 fremover vil sygehusenes efterspørgsel efter blodprodukter fremstillet  

 på grundlag af humant blod primært omfatte Intravenøst  

 Immunglobulin og Albumin.
Indtil 1996 anvendte sygehusene udelukkende  

 Intravenøst Immunglobulin, der var fremstillet på grundlag af  

 udenlandsk blod, mens mere end 90 % af det danske behov for Albumin siden  

 begyndelsen af 1990 erne har været baseret på dansk blod.
I en situation, hvor amtskommunerne og H:S ikke er  

 pålagt at aftage blodprodukter fra Statens Serum Institut, har  

 amterne/H:S forskellige muligheder for at fremskaffe de nødvendige  

 blodprodukter.
Her skal nævnes to modeller.
Det gælder for begge  

 modeller, at de blodprodukter, der finder anvendelse på de offentlige  

 sygehuse, vil skulle have en markedsføringstilladelse, dvs. at de er  

 myndighedsgodkendte.
1)	De offentlige sygehuse kan anskaffe blodprodukter på samme  

 måde, som sygehusene i dag anskaffer øvrige lægemidler,  

 det vil sige gennem lægemiddelgrossist eller producent.
Det er  

 regeringens vurdering, at sygehusenes overgang til køb af  

 blodprodukter gennem grossist eller direkte fra producent, herunder  

 indkøb af produkterne efter offentlig udbud, ikke vil indebære  

 en nærliggende risiko for forsyningssikkerheden.
2)	Amtskommunerne og H:S kan i fællesskab udbyde fremstillingen  

 af blodprodukterne på grundlag af den indsamlede plasma i licitation  

 hos en fremstillingsvirksomhed (lønfraktionering). Amtskommunerne og  

 H:S tilbagekøber herefter de produkter, der er behov for i det  

 offentlige sygehusvæsen.
De produkter, som kan fremstilles af det  

 danske plasma, og som ikke efterspørges af de offentlige sygehuse,  

 videresælger virksomheden til andre aftagere.
Denne ordning sikrer, at  

 Albumin og Immunglobulin, der anvendes her i landet, er fremstillet på  

 basis af dansk plasma.
Ordningen sikrer desuden en optimal anvendelse af det  

 danske plasma, idet den del af plasmaet, som ikke anvendes til fremstilling  

 af produkter til brug for patientbehandling her i landet, vil kunne komme  

 patienter i andre lande til gode.
Endeligt vil ordningen delvist kunne  

 modvirke de forsyningsvanskeligheder, der må forventes, hvis  

 efterspørgslen efter Intravenøst Immunglobulin på  

 længere sigt skulle overstige udbuddet.
 Regeringen finder, at fastholdelse af dansk selvforsyning  

 med blodprodukter er et mål i sig selv, om end en sådan ordning  

 som nævnt ikke bør lovfæstes.
Amtsrådsforeningen har over for Indenrigs- og  

 Sundhedsministeriet tilkendegivet, at man er indstillet på at  

 indføre ordningen med udbud af oparbejdningen af det danske plasma til  

 blodprodukter i licitation.
Amtsrådsforeningen har i den forbindelse  

 nævnt, at man vil overveje en model, hvorefter blodplasma fra Danmark,  

 Norge og Sverige vil kunne udbydes samlet.
Denne model kan ikke sikre, at  

 alle blodprodukter, som anvendes på de offentlige sygehuse, er  

 fremstillet på basis af dansk plasma, men modellen sikrer, at der kun  

 er anvendt blod fra de omhandlede nordiske lande.
Lovforslaget hindrer ikke  

 denne model for lønfraktionering.
Regeringen forudsætter, at  

 Bloddonorerne i Danmark vil blive inddraget i arbejdet med udformning af  

 udbudsbetingelserne, herunder særlige bestemmelser om adgangen til at  

 føre kontrol med fremstillingsvirksomheden.
5. Organiseringen af blodbankvirksomheden Tapning af blod eller dele heraf til direkte transfusion  

 til patienterne, til industriel fremstilling af blodprodukter eller med  

 henblik på fremstilling af medicinsk udstyr må kun  

 gennemføres af blodbanker, der er knyttet til det offentlige  

 sygehusvæsen.
 I dag er blodbankvirksomheden en integreret del af  

 sygehusenes opgaver, og der er derfor i princippet 15 blodbankvirksomheder.  

 Det er regeringens opfattelse, at amterne/H:S og regeringen har en  

 fælles interesse i, at der skabes en særlig fælles  

 beslutningsplatform i amtslig regi, der kan sikre en rationel  

 ressourceudnyttelse på blodbankområdet.
5.1 Blodbankvirksomheden i dag Blodbankerne i Danmark tapper i dag i alt ca. 370.000  

 portioner blod årligt.
Tendensen har været nedadgående i  

 flere år, men synes dog nu stabiliseret.
Blodbankerne varetager i forskelligt omfang tapning,  

 fraktionering/produktion af blodkomponenter, testning/analyser og opbevaring  

 af blod.
Hertil kommer en række relaterede opgaver, så som  

 overvågning af sikkerheden i forbindelse med transfusionsbehandling,  

 undervisning af læger og sygeplejersker om rationel anvendelse af  

 blodet, forskning mv.
Der er i dag 79 »blodbanker« fordelt på 14 amter  

 samt H:S.
Der er tale om et bredt spektrum af blodbanker   fra blodbanker der  

 alene har bloddepotfunktion, til blodbanker som tapper, fraktionerer, tester  

 (analyserer for infektionsmarkører) og har bloddepotfunktion.
Det forhold, at blodbankvirksomheden er et led i amternes  

 almindelige sygehusdrift, har som udgangspunkt resulteret i en  

 decentralisering af blodbankvirksomheden.
Der har imidlertid i de seneste  

 år været taget en række initiativer til større  

 samarbejde både indenfor og mellem amterne med henblik på at  

 opnå stordriftsfordele mv.
Man har generelt inden for de enkelte amter centraliseret  

 de mest specialiserede funktioner i blodbankvirksomheden.
Det er  

 således hovedreglen, at der i amtet kun er et sted, man  

 analyserer/tester blodet.
Nogle amter har i særlig grad centraliseret  

 sin virksomhed, således at der også kun er én blodbank,  

 der fraktionerer og tester, mens resten af blodbankerne alene foretager  

 tapning og/eller har depotfunktion.
Der er herudover etableret en vis form for samarbejde  

 mellem nogle amter.
Således indgår fx 4 amter i Sydvestdanmark i  

 et samarbejde om blodbankvirksomheden i regionen.
Efter det oplyste har der i  

 en årrække været overvejelser i gang om at udvide  

 samarbejdet til at omfatte alle 8 amter vest for Storebælt.
Der er  

 tilsvarende overvejelser mellem amterne i Østdanmark om at indlede et  

 samlet regionalt samarbejde.
5.2 En enstrenget blodbankvirksomhed Blodbankvirksomheden i Danmark blev etableret for 50-60  

 år siden, hvor det som følge af datidens teknik var naturligt,  

 at hvert sygehus fik sin blodbank.
Den teknologiske udvikling har imidlertid  

 gjort det muligt at opbevare blod længere, og samtidigt er de opgaver,  

 som blodbankvirksomheden omfatter, blevet udvidet og mere  

 specialiserede/komplicerede.
Regler og krav til blodbankerne   ikke mindst  

 mht. kvalitet og sikkerhed   er endvidere skærpet.
Det må  

 forventes, at denne udvikling fortsætter og måske endda  

 accelerer.
Regeringen finder, at hensynet til effektivitet, kvalitet,  

 sikkerhed og økonomi tilsiger en mere samlet organisering.
De  

 igangværende overvejelser i amterne om udvidede regionale samarbejder  

 understøtter denne konklusion.
 Fordelene ved en samlet organisering af  

 blodbankvirksomheden er mange   nogle af disse er:
 Stordriftsfordele og øget kvalitet ved at samle specialiserede  

 faglige funktioner fx omkring analyser af smittemarkører, fremstilling  

 af specialiserede blodkomponenter og forskning mv.
 Stordriftsfordele med hensyn til administration, herunder  

 fælles integreret edb-løsning, fælles  

 identifikationssystem for blodportioner, fælles  

 kvalitetsstyringssystem, fælles efteruddannelsesprogram mv.
 Stordriftsfordele ved indkøb til blodbankerne af fx blodposer,  

 blodfiltre og reagenser til blodtypeserologiske undersøgelser og  

 smittemarkørundersøgelser.
 Større sikkerhed og kvalitet med landsdækkende  

 sporings-/identifikationssystem og fælles system for indberetning af  

 bivirkninger og utilsigtede hændelser mv.
 Bortfald af bureaukrati i forbindelse med amtsgrænseopdeling fx  

 ved salg af blod og blodkomponenter mellem amterne.
 Mere effektiv udnyttelse af donorkorpset.
 Bedre service over for bloddonorerne bl.a. som følge af mere  

 ensartet tappepraksis og lettere, koordineret praksis i forbindelse med  

 flytning.
 Positiv indflydelse på de igangværende bestræbelser  

 på at reducere forbruget af røde blodlegemer i Danmark som  

 følge af en mere ensartet, kvalificeret styring af blodbankernes  

 kliniske rådgivning/undervisning, overvågning og  

 opfølgning mv. over for sygehusafdelingerne.
 Nye krav og opgaver   herunder minimumskrav i kommende EU-direktiv om  

 blodkvalitet og -sikkerhed   vil mere effektivt kunne implementeres.
 En enstreget struktur vil være særligt »gearet« til den  

 kommende licitationsmodel for fremskaffelse af blodprodukter til de  

 offentlige sygehuse.
 En lovreguleret ændring af organiseringen af  

 blodbankvirksomheden med henblik på at realisere disse fordele  

 forudsætter et udvidet analysearbejde.
 Hertil kommer, at Indenrigs- og Sundhedsministeriet har  

 forstået på Amtsrådsforeningen, at amterne/H:S vil tage  

 initiativ til grundlæggende at rationalisere blodbankvirksomheden med  

 heraf følgende sikkerhedsmæssige og økonomiske  

 fordele.
 Regeringen har på denne baggrund valgt ikke for  

 nuværende at stille forslag om en ændret organisering af  

 blodbankvirksomheden.
 Regeringen vurderer det vigtigt for bibeholdelsen af et  

 tilstrækkeligt antal donorer til at sikre den danske selvforsyning med  

 blod, at der uanset den overordnede organisering af blodbankvirksomheden  

 bibeholdes en struktur med mange lokale tappesteder   eventuelt kombineret  

 med flere mobile tappesteder.
Økonomiske og administrative konsekvenser for det offentlige Med lovforslaget ophæves pligten for amtskommunerne  

 og Hovedstadens Sygehusfællesskab til at anvende blodprodukter, der er  

 fremstillet eller fremskaffet af Statens Serum Institut.
Som nævnt ovenfor er amtskommunerne og Hovedstadens  

 Sygehusfællesskab   frem for at købe blodprodukter fremstillet  

 på grundlag af blod tappet af donorer uden for Danmark   indstillet  

 på efter forudgående udbud at lade det danske plasma fraktionere  

 i lønarbejde på en dansk eller udenlandsk virksomhed.
Ved et  

 sådant udbud kan det som nævnt ovenfor indgå i  

 udbudsbeskrivelsen, at fraktioneringsvirksomheden kan råde over de  

 elementer i plasmaet, der ikke skal oparbejdes til færdigprodukter til  

 levering til amtskommunerne og Hovedstadens Sygehusfællesskab.
 Indenrigs- og Sundhedsministeriet har ikke grundlag for  

 nærmere at vurdere økonomien for amtskommunerne ved en aftale  

 som den her skitserede.
I hvilket omfang en sådan aftale vil være  

 økonomisk fordelagtig for amtskommunerne i forhold til den  

 nuværende ordning eller i forhold til blot at indkøbe  

 blodprodukter på almindelige markedsvilkår vil bl.a.  

 afhænge af, hvorvidt og på hvilke betingelser  

 fraktioneringsvirksomheden vil kunne anvende den del af plasmaet, der ikke  

 anvendes til produkter til levering til amtskommunerne og Hovedstadens  

 Sygehusfællesskab, og af om den fremstillende virksomhed vil  

 kræve, at det modtagne plasma fuldt ud lever op til internationale  

 standarder for plasma til produktionsformål.
Det kommer ligeledes an  

 på, om der opstår prispressende mangelsituationer på  

 verdensmarkedet for blodprodukter fx som følge af frygt for  

 overførsel af Creutzfeldt-Jacobs sygdom.
 Værdien af den mængde plasma, der årligt  

 er til rådighed her i landet, skønnes, afhængigt af om  

 alle internationale krav til test af plasmaet gennemføres, at ligge i  

 størrelsesordenen 25-40 mio. kr.
 Det er samlet Indenrigs- og Sundhedsministeriets  

 vurdering, at Statens Serum Instituts ophør med fremstilling af  

 blodprodukter ikke vil fordyre amtskommunernes og Hovedstadens  

 Sygehusfællesskabs indkøb af humane blodprodukter, men  

 formentligt vil kunne give anledning til en mindre samlet nedgang i  

 udgifterne til blodprodukter.
Seruminstituttets fortsatte medvirken i den danske ordning  

 med selvforsyning som fremstiller af blodprodukter på grundlag af dansk  

 plasma vil på uændret grundlag kræve engangsinvesteringer  

 på ca. 110 mio. kr.
Det er meget usikkert, om Seruminstituttet selv med  

 disse investeringer vil kunne få økonomien i  

 plasmafraktioneringen til at balancere opgjort efter årsregnskabslovens  

 regler.
Baseret på de hidtidige erfaringer må der forventes  

 løbende underskud.
 Nedlægges Seruminstituttets plasmafraktionering, vil  

 Instituttet efter en nødvendig omstillingsperiode opnå en  

 resultatforbedring svarende til de forventede underskud.
 En eventuel nedlæggelse af produktionen af  

 blodprodukter på Statens Serum Institut vil have både  

 beskæftigelsesmæssige og økonomiske konsekvenser.
Indenrigs- og Sundhedsministeriet har indhentet  

 Seruminstituttets skøn for omkostningerne ved en nedlæggelse af  

 plasmafraktioneringen.
Instituttet har i den forbindelse oplyst, at man vil  

 få engangsomkostninger til restafskrivning af aktiver, retablering af  

 lokaler, omstillingsomkostninger samt løn- og  

 fratrædelsesomkostninger.
Statens Serum Institut har opgjort omkostningen ved  

 restafskrivning af lånefinansieret produktionsudstyr (ikke bygninger)  

 til 16,9 mio. kr.
Der er tale om en såkaldt cash flow opstilling, der  

 vedrører afholdte investeringer, der endnu ikke er tilbagebetalt.  

 Seruminstituttet har samtidigt oplyst, at lånene til  

 produktionsudstyret er indgået som en del af den samlede  

 låneoptagelse på Instituttet og derfor vanskeligt konkret lader  

 sig identificere.
Hvis der er tale om lån, der endnu ikke er afbetalt,  

 vil disse naturligvis skulle tilbagebetales.
Idet omfang driften af  

 Seruminstituttets plasmafraktionering kan finansiere afdragene på  

 lånene, er der efter Indenrigs- og Sundhedsministeriets vurdering tale  

 om en nedlæggelsesomkostning.
I realiteten vil driften af  

 plasmafraktioneringen imidlertid næppe fuldstændigt kunne  

 finansiere afdragene, idet der forventes fortsatte underskud på  

 plasmafraktioneringen, jf. ovenfor.
 Seruminstituttet har opgjort omkostningerne ved at bringe  

 de berørte lokaler tilbage i »genudlejningsklar« stand til 11,3 mio.  

 kr.
 Indenrigs- og Sundhedsministeriet finder ikke, at disse  

 omkostninger skal henregnes som nedlæggelsesomkostninger, men i stedet  

 henføres til genudlejningssituationen, hvor udgifterne  

 pålægges den aktivitet, der vil nyttiggøre lokalerne.
Seruminstituttet har anslået de samlede  

 fratrædelsesomkostninger til 24,8 mio. kr.
Det er i beregningen  

 (indirekte) forudsat, at alle 101 medarbejdere, som er tilknyttet produktion  

 og distribution af blodprodukter, afskediges på én gang, og at  

 der ikke er nogen, som får andet job i fratrædelsesperioden.
Det er efter Indenrigs- og Sundhedsministeriets vurdering  

 hverken realistisk eller ledelsesmæssigt forsvarligt at opsige alle de  

 berørte personer på én gang, ligesom det ikke vil  

 være hensigtsmæssigt for forsyningen med blodprodukter til de  

 offentlige sygehuse at lukke produktionen på Seruminstituttet ned med  

 meget kort varsel.
Der bliver derfor tale om en forholdsvis lang  

 overgangsfase, hvor Seruminstituttet vil skulle forsyne sygehusene med  

 blodprodukter.
På den ene side betyder dette, at der vil være god  

 tid til at finde anden beskæftigelse til mange af de ansatte fra  

 plasmafraktioneringen, idet Seruminstituttet har en generel  

 personaleomsætningshastighed på ca. 15 % om året.
På  

 den anden side kan der opstå problemer i overgangsperioden, hvis  

 nøglemedarbejdere forlader Seruminstituttet med udsigten til, at  

 produktionen lukkes ned.
Grundlæggende må man imidlertid sige, at  

 Instituttet i overgangsperioden løbende vil kunne tilpasse personalet  

 til nedlæggelsen.
Udgiften til fratrædelse vil således  

 være meget afhængig af, hvorledes overgangsperioden konkret  

 tilrettelægges.
Plasmaaktiviteternes træk på  

 hjælpefunktioner og administrative funktioner på Seruminstituttet  

 afregnes til kostpris.
Bortfalder plasmafraktioneringens medfinansiering af  

 disse omkostninger, vil disse kun delvist og over tid kunne kompenseres ved  

 besparelser.
Der vil således være et tab af stordriftsfordele,  

 som vil betyde, at fællesfunktionernes andre interne kunder vil skulle  

 betale mere.
De samlede omstillingsomkostninger opgør Seruminstituttet  

 til 6,9 mio. kr. i første år samt henholdsvis 5,2 mio. kr., 3,5  

 mio. kr. og 1,7 mio. kr. de efterfølgende år, dvs. i alt 17,3  

 mio. kr.
Produktionen af blodprodukter bidrager i dag til  

 finansieringen af en række fællesfunktioner på  

 Seruminstituttet.
Det er Indenrigs- og Sundhedsministeriets forventning, at  

 Seruminstituttet gennem tilpasninger og eventuel inddragelse af nye  

 forretningsområder vil kunne foretage de nødvendige tilpasninger  

 ved bortfald af plasmafraktioneringen inden for 2 år, svarende til  

 samlede udgifter på 12,1 mio. kr.
Det skal for en god ordens skyld understreges, at der ikke  

 med lovforslaget er krav om, at Seruminstituttets produktion af blodprodukter  

 skal nedlægges.
Instituttet vil have adgang til at byde på  

 plasmafraktioneringen på linie med alle andre kvalificerede  

 virksomheder.
Instituttet vil herunder have mulighed for at afsøge  

 muligheden for at samarbejde med en privat virksomhed.
Om det er  

 økonomisk realistisk for Instituttet at deltage i et udbud   herunder  

 i samarbejde med en anden aktør   må Instituttets ledelse  

 afklare forholdsvis hurtigt efter forslagets vedtagelse.
Med lovforslaget fritages Lægemiddelstyrelsen for at  

 fastsætte pris og øvrige leveringsbetingelser for  

 Seruminstituttets blodprodukter, ligesom styrelsen fritages for at godkende  

 eksport af Seruminstituttets blodprodukter.
Lægemiddelstyrelsen fik  

 pålagt varetagelsen af de pågældende opgaver uden  

 ressourcetilførsel.
Økonomiske og administrative konsekvenser for erhvervslivet Den gældende lov indebærer, at sygehusene som  

 udgangspunkt alene kan indkøbe blodprodukter, der er fremstillet eller  

 fremskaffet af Seruminstituttet.
Loven afskærer således andre  

 virksomheder end Seruminstituttet fra at levere blodprodukter til  

 sygehusene.
Med lovforslaget ophæves denne eneret for  

 Seruminstituttet, og andre fremstillere af blodprodukter får dermed  

 adgang til efter udbud at fremstille produkterne for sygehusene eller  

 på linje med fremstillere af øvrige lægemidler at  

 forhandle produkterne til sygehusene.
Den omsætning, der herved vil  

 kunne overgå til andre virksomheder, beløber sig til ca. 65 mio.  

 kr. årligt.
 Lovforslaget stiller ingen administrative krav til  

 erhvervslivet.
Økonomiske og administrative konsekvenser for borgerne Lovforslaget har ingen direkte økonomiske eller  

 administrative konsekvenser for borgerne.
Miljømæssige konsekvenser Lovforslaget har ingen miljømæssige  

 konsekvenser.
Forholdet til EU-retten Der er i bemærkningerne til Forslag til Lov om  

 fremskaffelse og anvendelse af humant blod og blodprodukter til  

 lægemiddelformål m.v. (L 251 fremsat 7. maj 1997) nærmere  

 redegjort for, hvorledes den med lovforslaget foreslåede og dermed den  

 ved lov nr. 465 af 10. juli 1997 gennemførte ordning forholder sig til  

 EU-retten, jf.
Folketingstidende 1996-97, Tillæg A, side 5519-20.
Europa-Kommissionen har med en åbningsskrivelse af  

 15. december 1999 og en begrundet udtalelse af 31. januar 2002 tilkendegivet  

 over for den danske regering, at det er Kommissionens opfattelse, at de  

 foranstaltninger, der er gennemført med loven, ikke er berettigede i  

 henhold til Traktaten.
Kommissionen peger i denne forbindelse på, at  

 det forsyningsmonopol for blodprodukter, der indrømmes Statens Serum  

 Institut ved lovens § 4, stk. 1, udgør en uberettiget  

 handelshindring, og at lovens § 6, stk. 1, i de fleste  

 tilfælde medfører et totalforbud mod udførsel af  

 blodprodukter og derfor udgør en uberettiget  

 udførselsrestriktion.
Endeligt er det Kommissionens opfattelse, at  

 loven er i strid med Rådets direktiv 93/36/EØF om offentlige  

 indkøb.
 Hertil kommer, at »The European Association of the Plasma  

 Products Industry« har anlagt sag mod Sundhedsministeriet i begyndelsen af  

 1999 med den påstand, at ministeriet tilpligtes at anerkende, at  

 §§ 3, 4 og 5 i lov nr. 465 af 10. juli 1997 om fremskaffelse af humant  

 blod og blodprodukter til lægemiddelformål er ugyldige som  

 stridende mod gældende fællesskabsret.
Med lovforslaget ophæves Statens Serum Instituts  

 eneret efter den nugældende lovs § 3, stk. 2, til  

 fremstilling og fremskaffelse af blodprodukter på grundlag af blod  

 tappet her i landet.
Endvidere afskaffes amtskommunernes pligt efter  

 § 3, stk.1, til at levere plasma til Statens Serum Institut samt pligten  

 efter § 4, stk.1, til kun at anvende blodprodukter, der er fremstillet  

 eller fremskaffet af Statens Serum Institut.
Som en konsekvens af  

 ophævelsen af § 4, stk. 1, ophæves § 5 om bl.a.  

 Lægemiddelstyrelsens adgang til at prisfastsætte de  

 blodprodukter, der leveres af Statens Serum Institut.
Endelig ophæves  

 forbudet efter lovens § 6, stk.1, mod at udføre industrielt  

 fremstillede blodprodukter uden Lægemiddelstyrelsens godkendelse.
Lovforslaget indebærer, at tapning af humant blod  

 kun må ske fra frivillige og ubetalte donorer, og at tapning af humant  

 blod kun må iværksættes af blodbanker tilknyttet det  

 offentlige sygehusvæsen.
Lovforslaget indebærer således, at  

 der opstilles restriktioner i adgangen til at udøve denne form for  

 virksomhed.
Efter EU-retten kan en medlemsstat opstille betingelser  

 for udøvelse af virksomhed på det pågældende  

 medlemslands område, herunder tapning af blod.
Efter EF-traktatens art.  

 43 indebærer etableringsfriheden adgang til at optage og udøve  

 selvstændig erhvervsvirksomhed på de vilkår, som i  

 etableringslandet er fastsat for landets egne statsborgere.
Det er efter lovforslaget alene blodbanker tilknyttet det  

 offentlige sundhedsvæsen, der kan iværksætte tapning af  

 blod.
Hverken danske virksomheder, herunder danske medicinalvirksomheder,  

 eller udenlandske virksomheder kan foretage tapning af blod, og der er  

 således tale om en ikke diskriminerende erhvervsregulering.
Det  

 fremgår af EF-domstolens praksis, at sådanne ikke diskriminerende  

 reguleringer falder uden for anvendelsesområdet for EF-traktatens art.  

 43, jf.
Domstolens dom i C 70/95.
Det bemærkes, at lovforslagets § 2 ikke  

 udgør et eksportforbud efter Traktatens art. 29, idet plasma, der er  

 blevet »til overs« ved tapning af fuldblod med henblik på anvendelse af  

 de røde blodlegemer i patientbehandlingen her i landet, kan  

 eksporteres.
Er tapning iværksat med henblik på oparbejdning af  

 plasmaet eller visse af plasmaets bestanddele til blodprodukter til  

 anvendelse her i landet, kan de bestanddele af plasmaet, der ikke anvendes  

 til fremstilling af blodprodukter til anvendelse her i landet, ligeledes  

 eksporteres.
Vurdering af konsekvenser af  

 lovforslag Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og   

 amtskommuner Statens Serum Institut fritages for et årligt  

 underskud.
Forslaget påfører ikke amterne  

 merudgifter.
 Seruminstituttet påføres et engangstab ved  

 nedlæggelse af plasmafraktioneringen.
Administrative konsekvenser for stat, kommuner og  

 amtskommuner Lægemiddelstyrelsen lettes for nogle mindre  

 administrative opgaver.
 Amtskommunerne skal (enten forestå udbud eller)  

 administrere en ordning med kontraktfraktionering.
Økonomiske konsekvenser for erhvervslivet Erhvervslivet tilføres en omsætning i  

 størrelsesordenen 65 mio. kr.
Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Der henvises til afsnittet ovenfor om forholdet til  

 EU-retten.
Bemærkninger til lovforslagets  

 enkelte bestemmelser Til § 1 Efter § 1, stk. 1, i den gældende lov om  

 fremskaffelse og anvendelse af humant blod og blodprodukter til  

 lægemiddelformål m.v. (blodloven) må tapning af humant blod  

 kun ske fra frivillige og ubetalte donorer.
Denne bestemmelse  

 videreføres med forslagets § 1, stk. 1.
Efter § 1, stk. 2 og 3, i den gældende  

 blodlov kan tapning af blod alene foretages af blodbanker, der er tilknyttet  

 det offentlige sygehusvæsen.
Dette gælder hvadenten blodet tappes  

 med henblik på direkte transfusion til patienterne eller industriel  

 fremstilling af blodprodukter eller med henblik på fremstilling af  

 medicinsk udstyr.
Med forslagets § 1, stk. 2 og 3,  

 videreføres § 1, stk. 2 og 3, i den gældende  

 blodlov.
Enkelte virksomheder har imidlertid i et meget  

 begrænset omfang behov for at modtage blod fra patienter med specifikke  

 sygdomme med henblik på fremstilling af kalibratorer og andet  

 testmateriale.
Der vil typisk være tale om blod fra personer, der ikke  

 tappes af blodbankerne.
I det omfang disse personer skal tappes af  

 blodbankerne, kræver det, at blodbankerne indfører specielle  

 procedurer.
Den enkelte person tappes kun for en meget lille mængde  

 blod.
 Det foreslås på denne baggrund med  

 bestemmelsen i lovforslagets § 1, stk. 4, at  

 Lægemiddelstyrelsen får adgang til at dispensere fra kravet til  

 tappested på nærmere af styrelsen fastsatte betingelser, herunder  

 at der ikke ydes den tappende sygehusafdeling eller speciallæge et  

 vederlag, der overstiger de med tapningen forbundne omkostninger for de  

 nævnte parter.
Til § 2 Donororganisationen Bloddonorerne i Danmark har det  

 ifølge organisationens vedtægter   som mål at sikre, at  

 der overalt og til enhver tid er det fornødne antal frivillige og  

 ubetalte bloddonorer i Danmark til at sikre den fornødne forsyning af  

 blod til landets sygehuse.
Det er således den danske selvforsyning med  

 blod, der er det primære mål for donorerne.
Dette  

 grundvilkår for donorgaven er centralt for den gældende blodlovs  

 § 6 om generelt forbud mod eksport af blod og blodprodukter.
Det vurderes at være væsentligt for  

 opbakningen bag donorsagen, at det også fremover sikres, at tapningen  

 af blod eller blodkomponenter som hovedregel finder sted med henblik på  

 anvendelse i Danmark.
Med forslagets § 2, stk. 1, fastsættes  

 det derfor, at blodbankernes tapningsvirksomhed kun må  

 iværksættes med henblik på anvendelse af blodet i  

 patientbehandlingen i Danmark, herunder med henblik på fremstilling af  

 blodprodukter til anvendelse i Danmark.
Bestemmelsen forhindrer ikke, at plasma, der er blevet  

 »til overs« ved tapning af fuldblod med henblik på anvendelse af de  

 røde blodlegemer i patientbehandlingen her i landet, eksporteres.
Er  

 tapning iværksat med henblik på oparbejdning af plasmaet eller  

 visse af plasmaets bestanddele til blodprodukter til anvendelse her i landet,  

 er bestemmelsen ligeledes ikke til hinder for, at de bestanddele af plasmaet,  

 der ikke anvendes til fremstilling af blodprodukter til anvendelse her i  

 landet, eksporteres.
 Med stk. 2 er der analogt til den gældende  

 § 6, stk. 3, i blodloven åbnet mulighed for, at blodbankerne  

 uden godkendelse fra Lægemiddelstyrelsen kan tappe blod og  

 blodkomponenter til nært beliggende lande med henblik på at  

 imødegå en akut opstået mangelsituation eller behovet for  

 særlige blodtyper.
 Da baggrunden for, at der kun kan tappes blod med henblik  

 på anvendelse i Danmark, er kravet fra Bloddonorerne i Danmark, er der  

 åbnet op for, at Lægemiddelstyrelsen efter accept fra  

 donororganisationen i særlige tilfælde efter stk. 3 kan  

 tillade, at der iværksættes tapninger med andet formål end  

 anvendelse i patientbehandlingen i Danmark.
Til § 3 Efter den gældende bestemmelse i blodlovens § 2  

 indgår amtskommunen aftale med den lokale donororganisation om  

 betingelserne for afgivelse og modtagelse af blod, herunder om betaling af et  

 beløb til donororganisationen til dækning af dennes udgifter i  

 forbindelse med donorvirksomheden.
Donororganisationerne løser i deres arbejde med  

 fastholdelse og rekruttering af donorer, der bl.a. sker i form af  

 oplysningsvirksomhed, i realiteten en opgave, som amterne  

 modsætningsvist ville være nødsaget til at løse.  

 På den baggrund viderefører den foreslåede bestemmelse i  

 § 3 princippet om, at amterne skal bidrage økonomisk til  

 donororganisationernes virksomhed.
Samtidigt præciseres det efter  

 ønske fra Bloddonorerne i Danmark, at aftalerne mellem  

 amtskommunen/H:S indgås med den stedlige amtskomité. I  

 amtskommuner, hvor donororganisationen ikke har formeret en  

 amtskomité, indgås aftalen med de lokale komitéer.
Betalingen til donororganisationen til dækning af  

 dennes udgifter i forbindelse med donorvirksomheden har traditionelt udgjort  

 et fast beløb pr. tapning.
Bestemmelsen er ikke til hinder for, at det  

 aftales, at en del af beløbet beregnes på grundlag af antallet  

 af registrerede donorer.
En kombination af et gebyr pr. tapning og et gebyr  

 pr. registreret donor vil gøre det lettere for donororganisationen at  

 opretholde et beredskab af donorer.
Regeringen forudsætter, at amtskommunerne og H:S som  

 et led i den forudsatte omlægning af blodbankvirksomheden i Danmark  

 prioriterer donorservice højt, herunder oplysningsvirksomheden over  

 for donorerne.
Den konkrete formidling af oplysninger om donorsagen mv. kan  

 fx overlades til Bloddonorerne i Danmark.
Til § 4 Bestemmelsen i § 4, stk. 1, om at amtskommunerne  

 og H:S skal afgive en årlig redegørelse for omfanget af deres  

 tappevirksomhed og anvendelsen af det tappede blod, skal give  

 Lægemiddelstyrelsen mulighed for at overvåge udviklingen på  

 området.
 For at opnå tilstrækkelig ensartethed i  

 indholdet af redegørelserne, har Lægemiddelstyrelsen efter  

 forslaget adgang til at fastsætte nærmere regler om  

 redegørelsernes indhold og den form, hvori oplysningerne skal afgives,  

 jf. stk. 2.
Der er tale om en videreførelse af princippet i den  

 gældende blodlovs § 7, stk. 1 og 3. Efter bestemmelsen i den  

 gældende lovs § 7, stk. 2, skal Statens Serum Institut  

 udarbejde en årlig redegørelse til Lægemiddelstyrelsen om  

 Instituttets produktion af blodprodukter, herunder om  

 produktionsøkonomien og om produktionens art og omfang.
Som en  

 konsekvens af forslaget om, at eneretten for Statens Serum Institut til at  

 fremstille blodprodukter på grundlag af blod tappet her i landet  

 ophæves, vil der ikke længere være grundlag for at  

 udarbejde de nævnte årlige redegørelser.
Til § 5 Bestemmelsen viderefører den gældende  

 straffebestemmelse i blodlovens § 9, idet den del, der vedrører  

 det gældende forbud mod eksport af blod og blodprodukter, dog er  

 erstattet af bestemmelsen i forslagets § 2 om formålet med tapning  

 af donorer.
Til § 6 Med henblik på at indrømme Statens Serum  

 Institut mulighed for at omstille sig i forhold til lovens konsekvenser,  

 herunder afvikling eller omstilling til markedsvilkår af Statens Serum  

 Instituts fremstilling af blodprodukter efter den nugældende ordning  

 samt med henblik på at indrømme amtskommunerne og Hovedstadens  

 Sygehusfællesskab den fornødne tid til at etablere en ordning  

 med lønfraktionering af det danske plasma efter licitation,  

 foreslås det, at indenrigs- og sundhedsministeren bemyndiges til at  

 fastsætte tidspunktet for lovens ikrafttræden.
 Med henblik på, at der er maksimal fleksibilitet i  

 overgangsperioden til at tilrettelægge den fremtidige forsyning med  

 blodprodukter, gives ministeren efter forslaget mulighed for at lade loven  

 træde i kraft etapevis.
 Da den nye lov   blodforsyningsloven   skal afløse  

 den nugældende lov om fremskaffelse og anvendelse af humant blod og  

 blodprodukter til lægemiddelformål m.v. (blodloven) gives  

 ministeren samtidigt beføjelse til at ophæve blodloven, herunder  

 ophæve blodloven i etaper.
 Efter forslaget skal loven senest   fuldt ud   træde  

 i kraft den 1. januar 2004. Senest samtidigt skal den nugældende  

 blodlov ophæves.
Til § 7 Loven gælder ikke for Færøerne og  

 Grønland.
Bilag 1 Lovforslaget sammenholdt med gældende lov Gældende formulering Lovforslaget Lov nr. 465 af 10. juni 1997 om fremskaffelse og anvendelse af humant blod  

 og blodprodukter til lægemiddelformål m.v. som ændret ved  

 lov nr. 494 af 7. juni 2001.
Forslag til lov om fremskaffelse af humant blod til  

 lægemiddelformål m.v. (Blodforsyningsloven) § 1. Tapning af humant blod må kun ske fra frivillige og  

 ubetalte donorer.
 § 1. Tapning af humant blod må kun ske fra frivillige og  

 ubetalte donorer.
 Stk. 2. Tapning af humant blod eller dele heraf, der skal  

 anvendes som lægemiddel eller til fremstilling af lægemidler,  

 må kun iværksættes af blodbanker tilknyttet det offentlige  

 sygehusvæsen.
 Stk. 2. Tapning af humant blod eller dele heraf, der skal  

 anvendes som lægemiddel eller til fremstilling af lægemidler  

 (blodprodukter), må kun iværksættes af blodbanker  

 tilknyttet det offentlige sygehusvæsen.
 Stk. 3. Tapning af humant blod eller dele heraf til  

 fremstilling af varer, der uden at være omfattet af stk. 2 skal  

 anvendes til forebyggelse, erkendelse og behandling af sygdomme, må kun  

 iværksættes af de i stk. 2 nævnte blodbanker.
 Stk. 3. Tapning af humant blod eller dele heraf til  

 fremstilling af varer, der uden at være omfattet af stk. 2 skal  

 anvendes til forebyggelse, erkendelse og behandling af sygdomme, må kun  

 iværksættes af de i stk. 2 nævnte blodbanker.
 Stk. 4. Lægemiddelstyrelsen kan i særlige  

 tilfælde og på nærmere af Lægemiddelstyrelsen  

 fastsatte betingelser meddele tilladelse til, at tapning af humant blod eller  

 dele heraf i et meget begrænset omfang foretages af andre end de  

 blodbanker, der er nævnt i stk. 2.
 § 2. Amtskommunen (Hovedstadens Sygehusfællesskab)  

 indgår aftale med den lokale donororganisation om betingelserne for  

 afgivelse og modtagelse af humant blod, herunder om betaling af et  

 beløb til donororganisationen til dækning af dennes udgifter i  

 forbindelse med donorvirksomheden.
 § 2. Blodbanker tilknyttet det offentlige sygehusvæsen  

 må kun iværksætte tapning af humant blod eller dele heraf  

 med henblik på anvendelse i patientbehandlingen i Danmark, herunder med  

 henblik på fremstilling af blodprodukter til brug i Danmark, jf. dog  

 stk. 2 og 3.
 Stk. 2. Blodbanker tilknyttet det offentlige  

 sygehusvæsen kan uden godkendelse efter stk. 3 tappe blod og dele  

 heraf til nært beliggende lande med henblik på at  

 imødegå en akut opstået mangelsituation eller behovet for  

 blod med særlige undertyper.
 Stk. 3. Lægemiddelstyrelsen kan i særlige  

 tilfælde efter accept fra Bloddonorerne i Danmark godkende, at der  

 iværksættes blodtapninger med andet formål end de, der er  

 nævnt i stk. 1.
 § 3. Amtskommunen (Hovedstadens Sygehusfællesskab) har  

 ud over at tappe blod til eget forbrug pligt til at medvirke til at  

 fremskaffe blod eller dele heraf med henblik på Statens Serum Instituts  

 fremstilling af blodprodukter.
 § 3. Amtskommunen (Hovedstadens Sygehusfællesskab)  

 indgår aftale med den amtslige donororganisation om betingelserne for  

 afgivelse og modtagelse af humant blod, herunder om betaling af et  

 beløb til donororganisationen til dækning af dennes udgifter i  

 forbindelse med donorvirksomheden.
 Stk. 2. Fremstilling af blodprodukter på grundlag af  

 blod eller dele af blod, der er tappet af de i § 1, stk. 2,  

 nævnte blodbanker, må kun foretages af Statens Serum  

 Institut.
 § 4. Amtskommunen (Hovedstadens Sygehusfællesskab)  

 må kun anvende blodprodukter, der er fremstillet eller fremskaffet af  

 Statens Serum Institut.
 § 4. Amtskommunen (Hovedstadens Sygehusfællesskab)  

 udarbejder årligt en redegørelse om dens tappevirksomhed og om  

 anvendelsen af det tappede blod til Lægemiddelstyrelsen.
 Stk. 2. Lægemiddelstyrelsen kan fastsætte regler  

 om, at bestemmelsen i stk. 1 ikke finder anvendelse på bestemte  

 blodprodukter.
 Stk. 2. Lægemiddelstyrelsen kan fastsætte regler  

 om indholdet af de redegørelser, der er nævnt i  

 stk. 1.
 Stk. 3. Amtskommunen (Hovedstadens Sygehusfællesskab)  

 kan i konkrete tilfælde ansøge Lægemiddelstyrelsen om  

 tilladelse til at anvende et bestemt blodprodukt, der ikke er fremstillet  

 eller fremskaffet af Statens Serum Institut.
 § 5. Lægemiddelstyrelsen fastsætter priser og  

 betingelser for Statens Serum Instituts levering af blodprodukter.  

 Blodbankerne stiller blod eller dele deraf vederlagsfrit til rådighed  

 for Statens Serum Institut.
 § 5. Medmindre højere straf er forskyldt efter anden  

 lovgivning, straffes med bøde den, der tapper blod i strid med  

 § 1 eller § 2.
 Stk. 2. Det i § 8 nævnte udvalg rådgiver  

 Lægemiddelstyrelsen i sager, der er omfattet af stk. 1.
 Stk. 2. Der kan i forskrifter, der udstedes i medfør af  

 loven, fastsættes straf af bøde for overtrædelse af  

 bestemmelser i forskrifterne, medmindre højere straf er forskyldt  

 efter anden lovgivning.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 6. Blod eller dele heraf tappet her i landet samt de af  

 Statens Serum Institut fremstillede blodprodukter må kun eksporteres  

 med Lægemiddelstyrelsens godkendelse og accept fra Bloddonorerne i  

 Danmark.
§ 6. Indenrigs- og sundhedsministeren fastsætter  

 tidspunktet for lovens eller dele af lovens ikrafttræden.
Ministeren  

 fastsætter også, hvornår lov nr. 465 af 10. juni 1997 om  

 fremskaffelse og anvendelse af humant blod og blodprodukter til  

 lægemiddelformål m.v. eller dele heraf ophæves.
Ministeren  

 skal sætte loven i kraft senest den 1. januar 2004 og skal senest denne  

 dato ophæve lov nr. 465 af 10. juni 1997 om fremskaffelse og anvendelse  

 af humant blod og blodprodukter til lægemiddelformål m.v.
 Stk. 2. Lægemiddelstyrelsen kan efter aftale med  

 Bloddonorerne i Danmark fastsætte regler om eksport af blod eller dele  

 heraf samt af blodprodukter, herunder om, at eksport ikke skal godkendes af  

 Bloddonorerne i Danmark.
 Stk. 3. Blodbanker tilknyttet det offentlige  

 sygehusvæsen kan uden godkendelse efter stk. 1 eksportere blod  

 eller dele heraf til nært beliggende lande med henblik på at  

 imødegå en akut opstået mangelsituation eller behovet for  

 blod med særlige undertyper.
 § 7. Amtskommunerne og Hovedstadens Sygehusfællesskab  

 udarbejder årlige redegørelser om deres tappevirksomhed og om  

 anvendelsen af det tappede blod til Lægemiddelstyrelsen.
 § 7. Loven gælder ikke for Færøerne og  

 Grønland.
 Stk. 2. Statens Serum Institut udarbejder en årlig  

 redegørelse til Lægemiddelstyrelsen om instituttets produktion  

 af blodprodukter, herunder om produktionsøkonomien og produktionens  

 omfang og art.
 Stk. 3. Lægemiddelstyrelsen kan fastsætte regler  

 om indholdet af de redegørelser, der er nævnt i stk. 1 og  

 2.
 § 8. Lægemiddelstyrelsen nedsætter et  

 rådgivende udvalg, der har til opgave at følge og vurdere  

 udviklingen på blodområdet samt at rådgive  

 Lægemiddelstyrelsen i spørgsmål om fremskaffelse og  

 anvendelse af blod, dele af blod og blodprodukter.
 Stk. 2. Lægemiddelstyrelsen rådfører sig  

 med det rådgivende udvalg om alle spørgsmål af  

 væsentlig eller principiel betydning inden for de områder, der er  

 nævnt i stk. 1.
Stk. 3. Det udvalg, der er nævnt i stk. 1,  

 består af 13 medlemmer, som udpeges af direktøren for  

 Lægemiddelstyrelsen.
Direktøren for Lægemiddelstyrelsen  

 udpeger udvalgets formand.
Tre medlemmer udpeges efter indstilling fra  

 Amtsrådsforeningen.
Af de øvrige medlemmer udpeges et medlem  

 efter indstilling fra henholdsvis Hovedstadens Sygehusfællesskab, Dansk  

 Selskab for Klinisk Immunologi, landets hæmofilicentre i forening,  

 Bloddonorerne i Danmark, Danmarks Bløderforening, Statens Serum  

 Institut, Sundhedsstyrelsen, Lægemiddelstyrelsen og  

 Sundhedsministeriet.
 Stk. 4. Lægemiddelstyrelsen kan fastsætte en  

 forretningsorden for det udvalg, der er nævnt i stk. 1.
 § 9. Medmindre højere straf er forskyldt efter anden  

 lovgivning, straffes med bøde den, der tapper blod i strid med  

 § 1 eller eksporterer blod eller blodprodukter i strid med § 6,  

 stk. 1.
 Stk. 2. Der kan i forskrifter, der udstedes i medfør af  

 loven, fastsættes straf af bøde for overtrædelse af  

 bestemmelser i forskrifterne, medmindre højere straf er forskyldt  

 efter anden lovgivning.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 10. Loven træder i kraft den 1. juli 1997.
 Stk. 2. Sundhedsministeren fremsætter forslag til  

 revision af loven i folketingsåret 2001-02.
 § 11. Loven gælder ikke for Færøerne og  

 Grønland.
Bilag 2 Oversigt over afsætning af Statens Serum Instituts  

 produkter i perioden 1997-2001.  

 Opgjort i enheder Produkt Enhed 1997 1998 1999 2000 2001 Albumin kg 1667 1682 1114 993 851 IVIG*, frysetørret (P&U) kg 113 123 0 0 0 IVIG, flydende (SSI) kg 0 9 148 167 188 Faktor VIII, SSI 1000 IE 1520 58 0 0 0 Faktor VIII, P&U 1000 IE 3011 3322 2452 590 860 Faktor IX, DK 1000 IE 3786 3285 2305 924 0 Faktor IX, UK 1000 IE 0 500 2005 1000 0 Kryo, Finland kg 0 0 73 141 81 *	Intravenøst Immunglobulin.
 Kilde: Statens Serum Institut.
Bilag 3 Oversigt over Statens Serum Instituts indtægter og  

 udgifter for plasmaområdet 1997-2001,  

 mio. kr.
1997 1998 1999 2000 2001 Albumin 32,4 27,9 18,5 16,7 14,3 IVIG, frysetørret 17,5 16,4 0,0 0,0 0,0 IVIG, flydende 0,0 0,9 35,2 43,6 49,0 Faktor VIII, SSI 7,6 0,2 0,0 0,0 0,0 Faktor VIII, Pharmacia 14,9 14,0 10,3 2,5 1,6 Faktor IX, DK 14,3 10,7 7,3 3,0 0,0 Faktor IX, UK 0,0 1,3 6,3 3,2 0,0 Kryo, Finland 0,0 0,0 0,4 0,9 0,5 Øvrige produkter 0,4 -0,3 0,2 0,1 0,1 Omsætning i alt 87,0 71,1 78,2 69,9 65,6 Salgs- og distributionsomkostninger -0,5 -2,3 -3,6 -2,1 -2,2 Produktionsomkostninger -85,9 -77,0 -71,2 -50,6 -52,3 F&U-omkostninger -0,8 -5,8 -10,0 -12,2 -8,4 Administrationsomkostninger -2,7 -4,9 -2,1 -2,8 -2,5 Resultat før finansielle poster -2,9 -18,9 -8,7 2,2 0,2 Renter -0,9 -2,6 -3,2 -1,5 -1,5 Resultat   plasmaregnskab -3,8 -21,5 -11,9 0,7 -1,3 Øvrige produkter 3,6 1,2 1,2 1,3 1,1 Resultat - plasmaområdet -0,2 -20,3 -10,7 2,0 -0,2 Kilde: Statens Serum Institut.
 Note: Afskrivninger er inkluderet i produktionsomkostninger.
Bilag 4 Budget for plasmaområdet 2002-2005, mio. kr.
2002 2003 2004 2005 Albumin 15,5 15,5 15,5 15,6 IVIG 50,2 55,3 64,8 70,9 Faktorprodukter 0,0 0,0 0,0 0,0 GC-globulin 0,0 0,0 10,0 30,0 Diverse 2,5 2,5 2,5 2,5 Omsætning i alt 68,2 73,3 92,8 119,0 Salgs- og distributionsomkostninger -2,4 -2,9 -3,7 -4,8 Produktionsomkostninger -51,7 -58,4 -79,0 -91,7 F&U-omkostninger -9,9 -12,0 -20,0 -12,7 Administrationsomkostninger -2,6 -2,6 -2,6 -2,6 Resultat før finansielle poster 1,6 -2,6 -12,5 7,2 Renter -1,7 -1,7 -7,7 -7,7 Driftsresultat -0,1 -4,3 -20,2 -0,5 Øvrige produkter 2,6 2,6 2,6 2,6 Resultat   plasmaområdet 2,5 -1,7 -17,6 2,1 Kilde: Statens Serum Institut.
 Note: Afskrivninger er inkluderet i produktionsomkostninger.
 Det er forudsat, at investeringerne på ca. 110 mio. kr.  

 lånefinansieres, hvilket forklarer de stigende renteudgifter (og  

 afskrivninger) i den sidste del af fremskrivningsperioden.
