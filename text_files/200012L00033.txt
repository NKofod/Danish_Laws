Fremsat den 4. oktober 2000 af  

 skatteministeren (Ole Stavad) Forslag til Lov om ændring af  

 pensionsbeskatningsloven, pensionsafkastbeskatningsloven, personskatteloven  

 og skattekontrolloven (Pensionsordninger for tidligere selvstændigt  

 erhvervsdrivende m.fl.) § 1 I lov om beskatningen af pensionsordninger m.v.  

 (pensionsbeskatningsloven), jf. lovbekendtgørelse nr. 666 af 5. juli  

 2000, foretages følgende ændringer:
 1. Efter § 15 indsættes:
»Pensionsordninger for tidligere selvstændigt  

 erhvervsdrivende § 15 A.
Personer, der i forbindelse med afståelse af  

 deres erhvervsmæssige virksomhed eller en andel af denne opnår en  

 skattepligtig fortjeneste, kan oprette pensionsordninger efter reglerne i  

 stk. 5 og 6. Tilsvarende gælder en person, der afstår aktier  

 i et selskab, der driver erhvervsmæssig virksomhed, og hvori den  

 pågældende er hovedaktionær, jf.  

 aktieavancebeskatningslovens § 11, stk. 2-4. Personen skal  

 være fyldt 55 år inden afståelsen og skal desuden opfylde  

 betingelserne i stk. 2-4.
Stk. 2. Den, der  

 opretter en pensionsordning omfattet af stk. 5 og 6, skal i en periode  

 på mindst 10 år forud for det indkomstår, hvori  

 pensionsordningen oprettes, 1)	have drevet selvstændig erhvervsmæssig virksomhed  

 eller 2)	have været hovedaktionær som nævnt i  

 aktieavancebeskatningslovens § 11, stk. 2-4, i et selskab, der  

 driver erhvervsmæssig virksomhed.
Stk. 3. Den erhvervsmæssige virksomhed som nævnt i  

 stk. 1 og 2 må ikke i væsentligt omfang have bestået  

 af udlejning af fast ejendom, besiddelse af kontanter, værdipapirer  

 eller lignende, jf. stk. 4 og for så vidt angår selskaber  

 aktieavancebeskatningslovens § 11, stk. 9. 1. pkt. finder dog ikke  

 anvendelse, når personen eller et selskab, hvori personen har  

 været hovedaktionær, har udøvet næringsvirksomhed  

 ved køb og salg af værdipapirer eller ved  

 finansieringsvirksomhed.
Bortforpagtning af fast ejendom som nævnt i  

 vurderingslovens § 33, stk. 1 og 7, anses ikke som udlejning af  

 fast ejendom ved anvendelsen af 1. pkt.
Den erhvervsmæssige virksomhed  

 som nævnt i stk. 1 må endvidere ikke have bestået i  

 udlejning af afskrivningsberettigede driftsmidler eller skibe eller have haft  

 mere end 10 ejere, medmindre opretteren af pensionsordningen har deltaget i  

 virksomhedens drift i væsentligt omfang.
Stk. 4. En persons erhvervsmæssige virksomhed anses for  

 i væsentligt omfang at have bestået i udlejning af fast ejendom,  

 besiddelse af kontanter, værdipapirer eller lignende som nævnt i  

 stk. 3, 1. pkt., hvis mindst 25 pct. af indtægterne fra den  

 erhvervsmæssige virksomhed, opgjort som gennemsnittet af de seneste 3  

 regnskabsår, stammer fra sådan aktivitet, eller hvis  

 handelsværdien af virksomhedens udlejningsejendomme, kontanter,  

 værdipapirer eller lignende, enten på overdragelsestidspunktet  

 eller opgjort som gennemsnittet af de seneste 3 regnskabsår,  

 udgør mindst 25 pct. af handelsværdien af virksomhedens samlede  

 aktiver.
Afkastet og værdien af aktier i selskaber, hvori virksomheden  

 direkte eller indirekte ejer mindst 25 pct. af aktie- eller anpartskapitalen,  

 medregnes ikke.
I stedet medregnes en til ejerforholdet svarende del af  

 selskabets indtægter og aktiver ved  

 væsentlighedsbedømmelsen.
Stk. 5. Pensionsordningen skal være en pensionsordning  

 med løbende udbetalinger, jf. § 2, nr. 4, og §§ 5 og 5 A, en  

 rateforsikring, jf. § 8, eller en rateopsparing i pensionsøjemed,  

 jf. § 11 A.
For rateforsikringer finder § 8, stk. 1, nr. 1,  

 3.-8. pkt., og nr. 3, 1. pkt., ikke anvendelse.
Rateopsparinger i  

 pensionsøjemed kan uanset § 11 A, stk. 1, nr. 1, 1. pkt.,  

 oprettes efter det fyldte 60. år, og § 11 A, stk. 1, nr. 2 og  

 nr. 5, 1. pkt., finder ikke anvendelse.
 Stk. 6. Den, der opretter én eller flere  

 pensionsordninger som nævnt i stk. 5, kan i alt højst  

 indbetale et grundbeløb på 1.372.650 kr. til ordningerne.  

 Beløbet på 1.372.650 kr. reguleres efter personskattelovens  

 § 20. Indbetalingen til en pensionsordning hidrørende fra en  

 given virksomhed kan dog ikke overstige den skattepligtige fortjeneste, som  

 ejeren har opnået ved afståelsen af virksomheden eller en andel  

 af denne.
 Stk. 7. Indbetaling som nævnt i stk. 6 skal  

 foretages inden for en periode på 10 år. 10 års perioden  

 begynder i det år, hvori hele virksomheden eller en andel af denne er  

 afstået.
 Stk. 8. Skatteministeren kan fastsætte nærmere  

 regler om de pensionsordninger, der er omhandlet i stk. 1-7, herunder  

 om, at størrelsen af fortjenesten som nævnt i stk. 6 og af  

 allerede foretagne indskud på ordningerne skal dokumenteres ved en  

 erklæring fra en statsautoriseret eller registreret revisor.«.
 2. I § 18, stk. 1, 2. pkt., ændres  

 »§§ 11 A, 12 og 13« til: »§§ 11 A, 12, 13 og 15 A«.
 3. I § 18, stk. 1, udgår 3. pkt., og i  

 stedet indsættes:
»Det samlede fradrag for indbetalinger til  

 pensionsordninger omfattet af § 15 A kan ikke overstige det  

 beløb, som ifølge § 15 A, stk. 6, må  

 indbetales.
Indbetalinger til de i § 15 A nævnte ordninger kan  

 uanset 2. pkt. fradrages ved indkomstopgørelsen for det eller de  

 indkomstår, hvori virksomheden som nævnt i § 15 A,  

 stk. 2, er afstået, hvis indbetalingerne foretages senest den 1.  

 juli i det umiddelbart efterfølgende indkomstår. 1. og 2. pkt.  

 gælder ikke, hvis bidragene m.v. er indbetalt af arbejdsgiveren.«.
 4. I § 18, stk. 3, indsættes som 2.  

 pkt.:
 »Dette gælder dog ikke for pensionsordninger  

 omfattet af § 15 A.«.
 5. I § 18, stk. 4, indsættes som 4.  

 pkt.:
 »1.-3. pkt. gælder ikke for pensionsordninger  

 omfattet af § 15 A.«.
 6. § 22 affattes således:
 »§ 22. I tilfælde af, at ejeren af en  

 eller flere pensionsordninger omfattet af § 15 A i alt har indbetalt et  

 beløb, der overstiger det beløb, som ifølge § 15 A,  

 stk. 6, må indbetales, betragtes en tilbagebetaling af det  

 overskydende beløb ikke som en afgiftspligtig udbetaling efter  

 § 29, stk. 1.
 Stk. 2. Skatteministeren fastsætter nærmere regler  

 for tilbagebetalingen.«.
 7. I § 41, stk. 1, nr. 3, indsættes efter  

 »§ 30, stk. 1, 2. pkt.,«: »eller kun én af  

 pensionsordningerne omfattes af § 15 A,«.
§ 2 I lov om beskatning af visse pensionskapitaler m.v.  

 (pensionsafkastbeskatningsloven), jf. lovbekendtgørelse nr. 16 af 6.  

 januar 2000, som ændret senest ved lov nr. 348 af 17. maj 2000,  

 foretages følgende ændring:
 1. I § 1, stk. 2, nr. 2, indsættes efter  

 »§ 11 A«: »og § 15 A, jf. § 11 A«.
§ 3 I skattekontrolloven, jf. lovbekendtgørelse nr. 564 af 2. juli  

 1999, som ændret senest ved lov nr. 464 af 31. maj 2000, foretages  

 følgende ændring:
 1. I § 9 A indsættes som stk. 2:
 »Stk. 2. Indbetalinger til pensionsordninger, som er omfattet  

 af pensionsbeskatningslovens § 18, stk. 1, 4. pkt., skal uanset  

 stk. 1 dog først indberettes senest den 1. august eller, hvis  

 denne dag er en lørdag eller søndag, senest den følgende  

 mandag.«.
§ 4 I personskatteloven, jf. lovbekendtgørelse nr. 719 af 14. september  

 1999, som ændret senest ved lov nr. 462 af 31. maj 2000, foretages  

 følgende ændringer:
 1. I § 3, stk. 2, nr. 3, indsættes efter:  

 »§§ 18 og 52«: », jf. dog § 4 a, stk. 3«.
 2. I § 4 a indsættes efter stk. 2 som nyt  

 stykke:
»Stk. 3. En skattepligtig, der i forbindelse med  

 afståelse af aktierne i et selskab, hvori den pågældende  

 har været hovedaktionær, jf. aktieavancebeskatningslovens  

 § 11, stk. 2-4, har oprettet en pensionsordning omfattet af  

 pensionsbeskatningslovens § 15 A, kan i det eller de indkomstår,  

 hvori aktierne er afstået, vælge helt eller delvis at fradrage  

 bidrag eller præmier til pensionsordningen i aktieindkomsten.
Fradrag  

 kan kun foretages, hvis aktieindkomsten opgjort efter stk. 1 og 2 er  

 positiv, og fradraget kan ikke overstige aktieindkomsten opgjort efter  

 stk. 1 og 2. Beløb, som fradrages i aktieindkomsten, kan ikke  

 tillige fradrages i den personlige indkomst efter § 3, stk. 2, nr.  

 3. En skattepligtig, som vælger at foretage fradrag i aktieindkomsten,  

 skal give den kommunale skattemyndighed meddelelse herom.
Meddelelsen skal  

 indeholde oplysning om størrelsen af det fradrag, der ønskes  

 foretaget i aktieindkomsten.
En skattepligtig kan omgøre sin  

 beslutning om at foretage fradrag i aktieindkomsten, hvis tilkendegivelse  

 herom sker til den kommunale skattemyndighed inden udløbet af den i  

 skattestyrelseslovens § 3, stk. 1, nævnte frist.«.
 Stk. 3 bliver herefter stk. 4.
§ 5 Stk. 1. Loven træder i kraft den 1. januar 2001.
 Stk. 2. Loven har virkning for hel og delvis afståelse  

 af erhvervsmæssig virksomhed, der finder sted i indkomståret 2001  

 eller senere indkomstår.
Bemærkninger til lovforslaget 1. Lovforslagets baggrund og formål Regeringen fremlægger en række lovforslag, der  

 skal sikre og udbygge et konkurrencedygtigt skattesystem, som er et  

 væsentligt parameter, når virksomheder træffer beslutning  

 om placering af nuværende og fremtidig produktion.
Et element heri er  

 regeringens lovinitiativer til løsning af specifikke  

 skattemæssige problemer for generationsskifte i erhvervsvirksomheder,  

 som nærværende lovforslag er en del af.
For yderligere  

 bemærkninger herom kan der henvises til lovforslaget om  

 nedsættelse af skattesatsen for selskaber samt  

 virksomhedsskatteprocenten.
Nærværende forslag er en udmøntning af  

 et af forslagene i Generationsskifteudvalgets betænkning fra 1999. Ved  

 forslaget opfyldes desuden det tilsagn, der er afgivet af regeringen i  

 forbindelse med Folketingets behandling af CD s beslutningsforslag nr.
B 8 om  

 etablering af pensionsordning for selvstændigt erhvervsdrivende ved  

 afhændelse af virksomhed i forbindelse med generationsskifte.
 Lovforslaget har som formål at indføre en  

 særlig adgang for personer over 55 år, der har drevet  

 selvstændig virksomhed i mindst 10 år, til at oprette  

 pensionsordninger i forbindelse med virksomhedsophør.
Den berørte persongruppe er karakteriseret ved, at  

 den igennem en længere erhvervsaktiv periode har haft  

 erhvervsvirksomheden som økonomisk centrum for sine livsinteresser.
De  

 pågældende har typisk prioriteret investeringer i virksomheden  

 over pensionsopsparing i traditionel forstand, og hvis der i det hele taget  

 er foretaget sådan pensionsopsparing, er denne ofte  

 uforholdsmæssigt beskeden sammenlignet med de oparbejdede værdier  

 i virksomheden og med personernes hidtidige indtægtsforhold.
Ved erhvervsvirksomhedens ophør står disse  

 personer således typisk dels med en skattepligtig fortjeneste  

 hidrørende fra virksomheden, dels med en meget begrænset eller  

 helt manglende pensionsopsparing.
Det er med de gældende  

 beskatningsregler for pensionsordninger relativt vanskeligt at  

 påbegynde en massiv opsparing til pension i en alder af 55 år  

 eller mere.
Lovforslaget går på baggrund heraf ud på  

 at forbedre mulighederne for, at den berørte persongruppe kan anvende  

 den skattepligtige fortjeneste fra virksomheden til at skaffe sig en efter  

 forholdene mere passende pensionsopsparing.
Lovforslaget har således i  

 praksis den virkning, at avancebeskatningen udskydes, så den ikke  

 falder umiddelbart ved virksomhedens ophør, men først på  

 det tidspunkt, hvor personen vælger at påbegynde sine  

 pensionsudbetalinger.
Dette sker i kraft af, at den tidligere  

 erhvervsdrivende kan fradrage indskuddet på en pensionsordning i samme  

 år, som der sker beskatning af fortjenesten fra virksomheden.
2. Lovforslagets indhold Lovforslaget går ud på at tillade en  

 nærmere afgrænset persongruppe at anvende et beløb  

 svarende til den skattepligtige fortjeneste ved afståelse af  

 virksomhed, dog max. 2 mill. kr. (2001-niveau), til at oprette  

 pensionsordninger med løbende udbetalinger og ratepensionsordninger  

 efter særlige beskatningsregler, der tilgodeser de  

 pågældendes særlige situation.
 Lovforslaget går således ikke ud på at  

 oprette en helt ny form for pensionsopsparing, idet dette anses for  

 ufornødent for at tilgodese den pågældende persongruppes  

 behov.
Efter de gældende regler skal fradragsretten for  

 større kapitalindskud til pensionsordninger med løbende  

 udbetalinger og ratepensionsordninger fordeles over en periode på 10  

 år, dog således, at der hvert år er mulighed for at  

 fradrage 36.500 kr. (2001-niveau) - det såkaldte opfyldningsfradrag.
Et  

 éngangsindskud på 1 mill. kr. vil således medføre  

 et fradrag på 100.000 kr. i indbetalingsåret og fradrag på  

 100.000 kr. i hvert af de efterfølgende 9 indkomstår.
Ved et  

 éngangsindskud på 100.000 kr. i 2001 vil fradragsretten pga.  

 opfyldningsfradraget kun skulle fordeles over 3 indkomstår med 36.500  

 kr. i 2001, 36.500 kr. (reguleret) i 2002 og resten i 2003.
 Efter de gældende regler er det endvidere ikke  

 muligt at nyoprette en ratepensionsordning efter det fyldte 60. år.
 Begge disse regler begrænser de tidligere  

 selvstændiges interesse i at indskyde provenuet ved afståelsen af  

 virksomheden på en pensionsordning.
Det foreslås, at de to ovennævnte regler ikke  

 skal gælde for pensionsordninger oprettet af tidligere  

 selvstændigt erhvervsdrivende.
Der skal således være fuld  

 fradragsret allerede i indbetalingsåret eller -årene for  

 indbetalinger inden for beløbsrammen, og det skal være muligt at  

 oprette ratepensionsordninger, selv om man er fyldt 60 år, og muligt at  

 aftale, at sidste rate skal udbetales, efter at man er fyldt 85 år.
 Det foreslås, at den persongruppe, der omfattes af  

 forslaget, skal bestå af personer, der har drevet selvstændig  

 erhvervsvirksomhed (typisk i form af en personligt ejet virksomhed eller i  

 interessentskabsform), samt personer, der har drevet virksomhed i  

 selskabsform som hovedaktionær eller hovedanpartshaver.
 Det foreslås, at der skal være tale om reel  

 erhvervsvirksomhed, dvs. at virksomheden ikke må have været en  

 såkaldt pengetank, dvs. en virksomhed/et selskab, hvis  

 væsentligste aktivitet er passiv pengeanbringelse og/eller udlejning af  

 fast ejendom.
 Det foreslås endvidere, at virksomheden ikke  

 må have bestået i anpartsvirksomhed, dvs. en virksomhed med mere  

 end 10 ejere eller en virksomhed, hvis eneste aktivitet er udlejning af  

 afskrivningsberettigede driftsmidler eller skibe.
Det foreslås, at det beløb, der kan  

 indbetales til den særlige pensionsordning, ikke skal kunne overstige  

 den skattepligtige fortjeneste, som ejeren har opnået ved  

 afståelsen af virksomheden eller en andel af denne.
Beløbet skal  

 endvidere være maksimeret til 2 mill. kr. (2001-niveau).
Der er nedenfor vist eksempler på virkningen af  

 lovforslaget for en ejer af en personligt ejet virksomhed og en  

 hovedaktionær.
Eksemplet viser skattelettelsen som følge af  

 lovforslaget i en situation, hvor den maksimale andel af avancen på 2  

 mill. kr. indskydes på en pensionsordning.
 Virkning af lovforslag for ejer af en personligt ejet  

 virksomhed og en hovedaktionær.
Personligt ejet   

 virksomhed Hovedaktionær Kr.
 Gældende regler:
Avance, der indskydes på pensionsordning 2.000.000 2.000.000 Lønindkomst 300.000 300.000 Arbejdsmarkedsbidrag og særlig  

 pensionsopsparing 207.000 27.000 Fradrag for pensionsindskud i personlig indkomst (fordeles  

 ligeligt over 10 år) 200.000 200.000 Personlig indkomst 1.893.000 73.000 Indkomstskat 1.065.370 14.995 Aktieindkomst 0 2.000.000 Aktieindkomstskat (25/40 pct.) 0 794.225 Samlet skat 1.272.370 836.220 Forslag:
Avance, der indskydes på pensionsordning 2.000.000 2.000.000 Lønindkomst 300.000 300.000 Arbejdsmarkedsbidrag og særlig  

 pensionsopsparing 207.000 27.000 Fradrag for pensionsindskud i personlig indkomst 2.000.000 0 Personlig indkomst 93.000 273.000 Indkomstskat 22.805 98.801 Aktieindkomst 0 2.000.000 Fradrag for pensionsindskud i aktieindkomst 0 2.000.000 Aktieindkomstskat 0 0 Samlet skat 229.805 125.801 Skattelettelse 1.042.565 710.419 Skattelettelse i pct. af skat efter gældende regler,  

 pct.
82 85 For ejeren af den personligt ejede virksomhed  

 medfører forslaget en umiddelbar skattelettelse på ca. 1 mill.  

 kr., eller ca. 82 pct. af skatten efter gældende regler, mens  

 hovedaktionæren får en skattelettelse på ca. 710.000 kr.,  

 der dog målt i pct. af det hidtidige skattebeløb er  

 større, nemlig ca. 85 pct.
 I de efterfølgende 9 år vil skatten efter  

 forslaget være højere end efter gældende regler for  

 både den selvstændigt erhvervsdrivende og hovedaktionæren  

 som følge af bortfaldet af fradraget for indskud på  

 pensionsordningen, der efter de gældende regler fordeles over 10  

 år.
I nedenstående tabel er vist eksempler på  

 størrelsen af den årlige pensionsudbetaling, såfremt et  

 beløb på 2 mill. kr. indskydes på en pensionsordning af en  

 mand på 60 år, og udbetalingen starter ved 65 år.
Der er  

 vist størrelsen af en livrente med og uden  

 ægtefælledækning, og vist de årlige udbetalinger,  

 hvis der i stedet tegnes en ratepensionsordning, hvor udbetalingerne sker  

 over henholdsvis 10 og 15 år.
 Årlig pensionsudbetaling ved pensionsindskud  

 på 2 mill. kr. for 60 årig mand, hvor udbetalingerne starter ved  

 65 år.
 Kr.
Årlig livrente uden  

 ægtefælledækning1) 172.000 Årlig livrente med ægtefælledækning  

 (ægtefælle samme alder som indskyder)1) 117.000 Rateudbetaling over 10 år 302.000 Rateudbetaling over 15 år 220.000 1) Skatteministeren vil inden udgangen af 2005  

 give Folketingets Skatte- og Afgiftsudvalg en redegørelse for  

 anvendelsen af pensionsordninger for tidligere selvstændigt  

 erhvervsdrivende i indkomstårene 2001-3.
3. Høringer Lovforslaget har været til ekstern høring hos  

 følgende:
 Advokatsamfundet, Akademikernes Centralorganisation,  

 Amtsrådsforeningen, Byggeriets Arbejdsgivere, Danmarks  

 Forvaltningshøjskole, Dansk Arbejdsgiverforening, Danske  

 Entreprenører, Dansk Familielandbrug, Dansk Handel og Service, Dansk  

 Industri, Dansk Musikerforbund, Det Danske Handelskammer, De Danske  

 Landboforeninger, Den Almindelige Danske Lægeforening, Erhvervenes  

 Skattesekretariat, Finansrådet, Foreningen af Firmapensionskasser,  

 Foreningen af Registrerede Revisorer, Foreningen af Statsautoriserede  

 Revisorer, Forsikring og Pension, Frederiksberg kommune,  

 Håndværksrådet, Kommunernes Landsforening,  

 Københavns kommune, Landbrugsrådet, Praktiserende Lægers  

 Organisation, Sammenslutningen af Landbrugets Arbejdsgiverforeninger,  

 Skattechefforeningen og Skatterevisorforeningen.
 I nedenstående skema er i kort form gengivet  

 modtagne høringssvar samt Skatteministeriets kommentarer hertil.
Organisation/ myndighed Bemærkninger Kommentarer Advokatsamfundet -	bemærker, at det bør afklares, i hvilket  

 omfang reglerne kan anvendes af hovedaktionærer, som har drevet  

 virksomhed via et holdingselskab.
-	påpeger, at hvis virksomheden afhændes af et selskab, vil  

 der kunne gå en periode, inden selskabet kan likvideres, provenuet  

 udloddes til hovedaktionæren og indskuddet foretages.
Det bør  

 derfor præciseres, om det er en betingelse for hovedaktionærers  

 brug af reglerne, at selskabet likvideres i umiddelbar tilknytning til  

 virksomhedsoverdragelsen, eller om selskabet kan henligge passivt (som  

 pengetank) i en periode - i givet fald hvor længe.
Den erhvervsvirksomhed, der afstås, må ikke have  

 været en såkaldt pengetank.
Reglerne vil kunne anvendes af  

 hovedaktionærer, som har drevet virksomhed via et holdingselskab, hvis  

 betingelserne for, at der er tale om reel erhvervsvirksomhed, er opfyldt.
Det  

 kan f.eks. være tilfældet, hvis holdingselskabet ejer mere end 25  

 pct. af et reelt erhvervsaktivt datterselskab.
Er driftsvirksomheden solgt  

 fra, vil hovedaktionæren ikke kunne anvende reglerne.
 Af samme grund er det en betingelse for hovedaktionærers brug af  

 ordningen, at selskabet likvideres i umiddelbar tilknytning til  

 virksomhedsoverdragelsen.
Amtsrådsforeningen i Danmark Tager forbehold for evt. økonomiske konsekvenser for  

 amterne.
 Forslaget indgår i en samlet erhvervsskattepakke, der  

 samlet skønnes at medføre et kommunalt merprovenu på ca.  

 0,8 mia.kr. i 2001.
Byggeriets Arbejdsgivere -	finder det positivt, at regeringen vil forbedre  

 selvstændigt erhvervsdrivendes muligheder for pensionsopsparing.
-	mener, at hvis aftalen om virksomhedsoverdragelse går ud  

 på afdragsvis betaling af vederlaget eller berigtigelse gennem  

 løbende ydelser, jf. ligningslovens § 12 B, bør  

 indbetalinger kunne foretages i de år, hvor afdrag eller løbende  

 ydelser modtages.
Sådanne indbetalinger bør desuden kunne ske  

 på en kapitalpensionsordning.
 -	foreslår en yderligere nedsættelse af alderskravet i  

 § 15 A, f.eks. til 50 år.
I det fremsatte lovforslag foreslås en 10-års periode regnet  

 fra afståelsesåret, inden for hvilken indbetalingerne frit kan  

 fordeles.
Det samlede maksimumsbeløb fastfryses til  

 afståelsesårets niveau.
Lovforslaget går i lighed med beslutningsforslag B 8 ud på, at  

 pensionsordningen skal være en pensionsordning med løbende  

 udbetalinger eller en ratepensionsordning.
Hensigten er, at tidligere  

 erhvervsdrivende skal få større mulighed for at supplere  

 folkepensionen med løbende pensionsudbetalinger, således at de  

 får bedre indkomstvilkår i pensionsalderen.
Hensigten er derimod  

 ikke, at de som 60-årige skal kunne få udbetalt et  

 éngangsbeløb til 40 pct. afgift, som ikke adskiller sig meget  

 fra den opnåede avance.
Forslaget har ikke til formål at tilskynde erhvervsdrivende til at  

 ophøre med deres virksomhed tidligere end ellers.
Se i øvrigt  

 kommentaren til Dansk Industri.
Dansk Handel og Service Generelt:
-	er positiv over for lovforslaget, der ses at være første  

 konkrete opfølgning på arbejdet i Generationsskifteudvalget.
Det  

 bør dog følges op af yderligere initiativer.
-	mener dog, at forslaget indeholder flere unødigt  

 begrænsende opstramninger i forhold til udvalgets forslag.  

 Begrænsningen af indbetalinger på pensionsordningen til 2 mill.  

 kr. medfører, at selvstændigt erhvervsdrivende ikke ligestilles  

 med lønmodtagere.
Desuden bør en ejer af en  

 udlejningsvirksomhed ikke udelukkes fra at indbetale på en  

 pensionsordning.
 Se kommentaren til Dansk Industri.
 Begrænsningen for udlejningsvirksomhed gælder kun ved  

 udlejning af fast ejendom, idet udlejere af afskrivningsberettigede  

 driftsmidler og skibe er omfattet af reglerne, hvis de opfylder  

 arbejdskravet.
 Konkret:
 -	mener vedr. forslagets § 15 A, stk. 3 og 4, at der ved  

 fastlæggelsen af praksis for, hvornår der foreligger en  

 væsentlig arbejdsindsats, bør være mulighed for en lavere  

 arbejdsindsats end de mindst 50 timer månedlig, der fremgår som  

 en vejledende norm af cirkulæret til investeringsfondsloven.
Arbejdskravet er kun relevant ved anpartsvirksomhed.
Det er hensigten, at  

 praksis skal være parallel med praksis vedrørende  

 investeringsfondshenlæggelser, dvs. at der som vejledende norm  

 kræves en personlig arbejdsindsats på minimum 50 timer  

 månedligt (svarende til ca. 12 timer ugentligt). Idet udgangspunktet er  

 en virksomhed, der forudsætningsvis har udgjort centrum for personens  

 økonomiske livsinteresser, findes et arbejdskrav på 12 timer  

 ugentligt at give plads for, at personen kan have trappet sin arbejdsindsats  

 meget væsentligt ned i årene forud for  

 virksomhedsafståelsen.
Der ses ikke noget behov for en yderligere  

 nedsættelse af arbejdskravet.
 -	mener, at hvis begrænsningen for indskuddene fastholdes,  

 bør den være væsentlig højere end 2 mill. kr.
-	mener, at der skal gives mulighed for løbende indbetalinger  

 også i de tilfælde, hvor der sker finansiering på kredit  

 eller som løbende ydelser, samt at -	der for virksomheder omfattet af virksomhedsordningen skal gives  

 mulighed for at indbetale den skattepligtige avance i det følgende  

 indkomstår, dog tidligst i takt med modtagelsen af de løbende  

 afdrag m.v.
Se kommentaren til Dansk Industri Se kommentaren til Byggeriets Arbejdsgivere Forslaget er imødekommet ved bestemmelsen i det fremsatte  

 lovforslag om, at indbetalingerne frit kan fordeles over en 10-årig  

 periode.
Dansk Industri -	glæder sig over forslaget, der ligesom DI s  

 tidligere forslag tilstræber en skattemæssig ligestilling af  

 erhvervsdrivende og lønmodtagere.
 -	mener dog, at hele avancen ved afståelse af en virksomhed eller  

 aktierne heri bør kunne indskydes på en pensionsordning med  

 fradragsret.
Lovforslagets primære målgruppe er ejere af virksomheder, som  

 ikke under driften har kunnet bære, at ejeren trak midler ud til egen  

 pensionsopsparing.
Det er ikke et formål med lovforslaget, at ejere af  

 velkonsoliderede virksomheder skal tilskyndes til at undlade at foretage en  

 efter forholdene rimelig pensionsopsparing efter de almindelige regler herom.  

 Hensigten er i disse tilfælde, at pensionsopsparing efter de nye regler  

 skal tjene som supplement til den pensionsopsparing, der er foretaget under  

 driften.
Henset hertil er beløbsgrænsen på 2 mill.kr.  

 (2001-niveau) fastholdt.
-	finder, at hovedaktionærer bør kunne vælge helt  

 eller delvist at foretage fradraget for pensionsindbetalingen i  

 aktieindkomsten i stedet for den personlige indkomst.
Fradraget bør  

 kunne omregnes efter forholdet mellem den avanceskatteprocent, der skulle  

 have været anvendt ved afståelse af selskabets virksomhed som  

 personlig virksomhed og avanceskatteprocenten på typisk 40 pct. (f.eks.  

 skematisk, så fradraget udgør 60/40 gange den foretagne  

 indbetaling).
 Der er ved det fremsatte lovforslag taget højde herfor, se  

 forslagets § 4. Der er dog ikke fastsat nogen omregningsregel for  

 fradraget, idet det på ingen måde er givet, at  

 hovedaktionærer og personligt erhvervsdrivende ligestilles ved at give  

 hovedaktionæren et nominelt større fradrag.  

 Hovedaktionæren kan desuden vælge, om fradraget skal ske i  

 aktieindkomsten eller den personlige indkomst.
Det Danske Handelskammer -	kan tilslutte sig forslaget.
 -	går ud fra, at en hovedaktionær også kan være  

 omfattet af reglerne, selv om denne er hovedaktionær i et  

 holdingselskab, der driver erhvervsmæssig virksomhed.
 Se kommentaren til Advokatsamfundet.
De Danske Landboforeninger, Landbrugsraadet og Dansk  

 Familielandbrug -	finder, at forslaget er et godt element til at forbedre  

 forholdene omkring generationsskifte i erhvervslivet.
 -	finder dog, at opsparet overskud i virksomhedsordningen skal kunne  

 overføres til en pensionsordning ved ophør af virksomhed.
 -	finder, at grænsen for det samlede indskud bør  

 sættes til 3 mill. kr.
Beløb, der spares op i virksomhedsordningen, indgår på  

 konto for opsparet overskud, efter at der er betalt en foreløbig  

 virksomhedsskat på 32 pct.
Den endelige beskatning finder sted,  

 når beløbet senere overføres fra  

 virksomhedsøkonomien til privatøkonomien, f.eks. i forbindelse  

 med at virksomheden sælges.
Det opsparede overskud og den skat, der  

 hviler herpå, kan ikke sammenlignes med den skattepligtige fortjeneste  

 fra salget af virksomheden, men vedrører indkomst af forskellig art  

 fra tidligere år.
Lovforslaget har ikke til formål generelt at  

 give mulighed for yderligere udskydelse af denne skat.
Kun et beløb  

 svarende til den skattepligtige fortjeneste, der opnås ved salget af  

 virksomheden, kan indbetales på ordningen.
 Se kommentaren til Dansk Industri.
Den Almindelige Danske Lægeforening -	finder det ikke rimeligt at fastholde  

 aktieavancebeskatningslovens hovedaktionærbegreb som kriterium for at  

 kunne oprette de særlige pensionsordninger.
Hvor 5 eller flere  

 læger sammen driver en almen praksis i anpartsselskabsform med lige  

 store andele, vil kravene til hovedaktionærer ikke være opfyldt.  

 Der vil derfor være afgørende forskel på, om man er  

 anpartshaver i en 4-mandspraksis eller en 5-mandspraksis.
Læger, der  

 driver praksis i interessentskabsform, vil kunne oprette de særlige  

 pensionsordninger, uanset hvor mange læger, interessentskabet  

 består af.
Læger, der driver praksis i anpartsselskabsform, vil  

 ikke kunne oprette de særlige pensionsordninger, hvis der er mere end 4  

 læger i praksis.
Foreningen ser ikke nogen logisk forklaring på  

 denne forskelsbehandling og påpeger, at de praktiserende læger i  

 anpartsselskaber har en uindskrænket bestemmende indflydelse på  

 selskabet på samme måde som praktiserende læger i et  

 interessentskab.
 Det vil ikke være hensigtsmæssigt at ændre  

 ved de almindelige regler for, hvornår der er tale om en  

 hovedaktionær med det sæt af fordele og ulemper, dette  

 indebærer.
Målgruppen for forslaget er desuden først og fremmest ejere  

 af virksomheder, som ikke under driften har kunnet bære, at ejeren trak  

 midler ud til egen pensionsopsparing, jf. kommentaren til Dansk Industri.
En  

 anpartshaver, ikke mindst inden for de liberale erhverv, som ejer mindre end  

 25 pct. af virksomheden, og som til forskel fra en interessent ikke  

 hæfter for selskabets forpligtelser, vil typisk have gode muligheder  

 for at opspare på en pensionsordning, mens vedkommende driver  

 virksomhed.
Erhvervenes Skattesekretariat -	finder forslaget særdeles tilfredsstillende, men  

 foreslår som en ønskelig forbedring, at maksimumsgrænsen  

 for indbetalingerne forhøjes væsentligt eller evt. helt  

 fjernes.
-	mener, at der for at opfylde intentionerne om ligestillling af  

 virksomhed i personligt regi og virksomhed i selskabsform som alternativ til  

 fradrag i den personlige indkomst og den skattepligtige indkomst som minimum  

 bør gives mulighed for, at pensionsindbetalingen kan fradrages ved  

 opgørelsen af aktieavancen.
Fradraget for pensionsindbetalingen  

 bør dog kunne omregnes efter forholdet mellem den avanceskatteprocent,  

 der skulle have været anvendt ved afståelse af selskabets  

 virksomhed som personlig virksomhed, og avanceskatteprocenten på 40  

 pct. (f.eks. ved fastsættelse af en generel omregningsfaktor på  

 60/40).
 -	foreslår, at det præciseres, at det forhold, at der  

 mellem afvikling/ afståelse af en virksomhed og start/erhvervelse af en  

 anden forløber en kort periode, ikke bør medføre en  

 fortabelse af muligheden for at anvende reglerne.
 -	foreslår, at virkningstidspunktet bliver datoen for  

 lovforslagets fremsættelse.
 Se kommentaren til Dansk Industri.
 Se kommentaren til Dansk Industri.
 Det er præciseret i det fremsatte lovforslag, at  

 10-årsperioden ikke afbrydes af »virksomhedsskift«, hvis der drives  

 virksomhed både ved indkomstårets begyndelse og slutning.
 Forslaget er ikke fulgt.
Finansrådet -	finder, at forslaget er et godt initiativ, og at der  

 ikke er behov for en ny type pensionsordning.
-	mener dog, at der ikke er taget højde for, at en del af de  

 avancer, der kommer til beskatning ved virksomhedsophør, vil  

 være avancer, der kommer til beskatning i selskabet, hvorimod selve  

 aktieavancen vil fremkomme til beskatning i personligt regi hos  

 hovedaktionæren.
Forslagets § 15 A, stk. 6, om grundlaget for  

 indskud forekommer at mangle en kobling mellem selskabets realiserede avancer  

 ved virksomhedsophør og hovedaktionærens realiserede aktieavance  

 ved salg af aktierne.
Forslaget giver mulighed for, at hovedaktionærer, der afvikler deres  

 virksomhed ved at afstå aktierne, kan indskyde fortjenesten herved  

 på en pensionsordning.
Den skat, der eventuelt er betalt i selskabet,  

 er i den sammenhæng uden betydning.
Der ses derfor ikke at være  

 noget grundlag for den foreslåede kobling.
 -	påpeger, at udkastets omtale af de elementer i den  

 skattepligtige avance, der kan danne grundlag for indskud, i sin  

 nuværende formulering ikke omfatter konto for opsparet overskud.
-	finder det ikke hensigtsmæssigt, at 5-årsreglen i  

 pensionsbeskatningslovens § 11 A, stk. 1, nr. 5, 2. pkt.,  

 også skal gælde for § 15 A-ordninger.
Ordningen kan herved  

 virke mindre attraktiv og indirekte favorisere andre typer af ordninger,  

 f.eks. livrenter.
 Se kommentaren til De Danske Landboforeninger.
Lovforslaget indeholder ligesom beslutningsforslag B 8 ikke noget forslag  

 om, at 5-årsreglen ikke skal gælde.
Som nævnt i  

 skatteministerens udtalelse i beretningen til B 8 indeholder forslaget et  

 element af risiko for provenutab ved, at de pågældende personer  

 bosætter sig i lande, som har beskatningsretten til  

 pensionsordningerne, men som beskatter privat oprettede pensionsordninger  

 lavt.
En afskaffelse af 5-årsreglen skønnes at ville  

 indebære en betydelig forøgelse af denne risiko.
 -	påpeger den problemstilling, at der normalt ikke kan laves  

 arbejdsgiverordninger i holdingselskabers regi, idet det er det  

 koncernselskab, som medarbejderen arbejder for, der anses for arbejdsgiver,  

 og der typisk ikke er nogen arbejdsindsats i forhold til holdingselskabet.  

 Problemstillingen aktualiseres i den situation, hvor hovedaktionæren  

 ønsker at afhænde virksomheden og gå på pension,  

 idet de midler, der er til rådighed til pensionsindbetalinger, ofte vil  

 bero i holdingselskabet.
-	påpeger, at beskatningen af aktionærens udbetalinger fra  

 pensionsordningen vil falde i den personlige indkomst og ofte vil overstige  

 den øverste sats for beskatning af aktieindkomst på 40 pct.  

 Ydermere skal fradragsværdien af indskuddet i ophørsåret  

 tages i betragtning.
Vurderet alene ud fra skattesatserne på  

 opsparingselementet i ind- og udbetalingssituationen vil et indskud på  

 en pensionsordning yderst sjældent være et attraktivt alternativ  

 til udbytte via holdingselskab.
Der henvises til kommentaren til Advokatsamfundet vedrørende  

 holdingselskaber.
Der er i øvrigt tale om en mere generel  

 bemærkning.
Det er rigtigt, at jo ældre personen er, jo mindre gevinst vil der  

 være ved at vælge indskud på en pensionsordning frem for at  

 lade midlerne blive stående i virksomheden.
Den primære grund til  

 at oprette den foreslåede pensionsordning er imidlertid, at man derved  

 kan neutralisere den avancebeskatning, der sker i afståelsesåret.  

 De nævnte hovedaktionærer vil typisk ikke have samme behov som en  

 personligt erhvervsdrivende for, at der sker denne  

 neutralisering.
Foreningen Registrerede Revisorer -	kan fuldt ud tilslutte sig hovedlinjerne i  

 lovforslaget.
 -	foreslår, at kravet om, hvor længe virksomheden skal have  

 bestået, begrænses til 5 år.
 -	foreslår en modificering af kravet om, at der skal være  

 tale om en reel virksomhed, således at kravet er opfyldt, hvis der har  

 været tale om en reel virksomhed op til 1 år før  

 pensionsindbetalingen, og denne virksomhed har bestået i mindst 5  

 år.
Se kommentaren til Dansk Industri Forslaget er ikke fulgt.
Det er næppe ualmindeligt for en stor del  

 af befolkningen i den pågældende aldersgruppe, at der af  

 forskellige grunde »mangler« pensionsopsparing for perioder i den  

 erhvervsaktive alder, som tilsammen udgør 5 år.
Se kommentaren til Advokatsamfundet.
Lovforslaget sikrer dog, at der kan  

 gå et vist tidsrum mellem virksomhedsophøret og  

 pensionsindbetalingen, idet denne først skal ske inden den 1. juli i  

 det følgende indkomstår, for at der kan gives fradrag i  

 afståelsesåret.
Foreningen af Statsautoriserede Revisorer -	finder det positivt, at også tidligere  

 selvstændigt erhvervsdrivende får mulighed for at oprette  

 pensionsordninger i forbindelse med virksomhedsophør.
 -	foreslår, at der indsættes en bestemmelse i § 15 A,  

 hvorefter ægtefæller, som succederer i virksomhedens aktiver,  

 også har mulighed for at kunne indbetale den skattepligtige avance  

 på en pensionsordning.
-	bemærker, at der ved salg af en virksomhed ofte vil være  

 tale om en finansiering på kredit eller evt. som løbende  

 ydelser.
Foreslår derfor, at der gives mulighed for løbende at  

 kunne foretage indskud i takt med, at ydelserne modtages fra  

 køber.
 Se kommentaren til Håndværksrådet.
 Se kommentaren til Byggeriets Arbejdsgivere.
-	bemærker, at rateudbetalinger efter forslaget tidligst kan  

 påbegyndes 5 år efter, at ordningen er oprettet.
Foreningen  

 finder det vigtigt, at pensionsudbetalingen kan påbegyndes, når  

 den pågældende måtte ønske det.
 -	for virksomheder omfattet af virksomhedsordningen anbefaler  

 foreningen, at der gives mulighed for at kunne indbetale den skattepligtige  

 avance ultimo det indkomstår, der følger efter  

 afståelsesåret, dog tidligst i takt med de løbende afdrag  

 m.v., i det omfang virksomheden er afhændet på kredit eller ved  

 løbende ydelser.
 Se kommentaren til Finansrådet.
 Se kommentaren til Dansk Handel og Service.
Forsikring og Pension -	henviser til F&P s henvendelse af 10.11.99 til  

 Folketingets Skatteudvalg vedr.
B 8 og gentager, at der bør være  

 ensartede regler for personer, der befinder sig i ensartede situationer i  

 forhold til deres pensionsordninger.
F&P mener, at det bør  

 vurderes, hvor meget mere det koster at tillade andre over 55 år at  

 indbetale et engangsbeløb på en pensionsordning som de  

 omhandlede, idet personer, der allerede har en ordning af passende  

 størrelse, næppe bør omfattes.
 -	finder, at grænsen for indskud bør være 3-4 mill.  

 kr.
F&P foreslog i den omtalte henvendelse en generel  

 afskaffelse af fradragsfordelingsreglen, den såkaldte  

 10-årsregel, pensionsbeskatningslovens § 18. Et sådant  

 forslag falder uden for rammerne af nærværende lovforslag, der  

 har tidligere selvstændigt erhvervsdrivende som målgruppe.
De af  

 F&P ønskede beregninger er derfor ikke foretaget.
 Se kommentaren til Dansk Industri.
 -	mener, at der reelt indføres en ny type pensionsordning, dvs.  

 et nyt produkt med deraf følgende administrative meromkostninger, som  

 er uden sammenhæng med personens øvrige pensionsopsparing.  

 F&P finder derfor, at der bør overvejes andre løsninger,  

 der kan tilgodese både målgruppen og andre i lignende situation,  

 og at dette bør ske uden at indføre et nyt produkt.
 -	fastslår, at kontrollen med, om betingelserne er opfyldt, ikke  

 er en opgave, der kan løftes af F&P s medlemmer.
Når bortses fra, at enkelte vilkår vedrørende  

 ratepensionsordninger ikke skal være gældende, er de her  

 omhandlede pensionsordninger materielt omfattet af samme regler som andre  

 tilsvarende pensionsordninger.
Det er kun beskatningsreglerne, der er  

 afvigende.
Der er derfor ikke tale om en ny type pensionsordning, jf.  

 også Finansrådets høringssvar.
De nye regler  

 skønnes at være enklere at administrere for  

 pensionsinstitutterne, når ordningerne som foreslået skal  

 være uafhængige af personens eventuelle yderligere  

 pensionsopsparing, end hvis der som foreslået af F&P skulle tages  

 hensyn til størrelsen af sådan opsparing.
Ifølge det fremsatte lovforslag kan skatteministeren  

 fastsætte regler om, at størrelsen af avancen skal dokumenteres  

 ved en erklæring fra en statsautoriseret eller registreret revisor.
Det  

 vil derfor ikke komme til at påhvile forsikringsselskaberne m.v. at  

 kontrollere, hvor stor avancen er.
Håndværksrådet -	kan til fulde støtte en vedtagelse af de  

 foreslåede lovændringer.
-	finder dog ikke, at det vil være attraktivt for den  

 væsentlige del af de virksomhedsledere, der er hovedaktionær i en  

 mindre virksomhed, at udskyde en beskatning på 40 pct. af avancen ved  

 salg af aktieposten, til fordel for en skat på løbende  

 pensionsudbetalinger.
Håndværksrådet mener, at dette skal  

 tages i betragtning ved provenuberegningerne.
 -	mener, at der med grænsen på 2 mill. kr. for  

 indbetalinger ikke tages højde for, at provenuet ved afståelsen  

 af mange mindre virksomheder skal dække både den  

 selvstændige ejers og en medarbejdende ægtefælles pension.  

 Der bør derfor gives adgang til at indskyde et beløb svarende  

 til den skattepligtige avance på indtil 4 mill. kr. på  

 ratepensionsordninger for ægtefæller, hvis det kan dokumenteres,  

 at den medarbejdende ægtefælle i en periode på 10 år  

 inden salget har været væsentligt beskæftiget i  

 virksomheden.
 Se kommentaren til Finansrådet.
Vurderingen af de provenumæssige konsekvenser er forbundet med  

 betydelig usikkerhed, da der kun i begrænset omfang findes statistiske  

 oplysninger, der kan underbygge skønnet.
Ved provenuskønnet er  

 der også medtaget en kreds af hovedaktionærer.
Den foreslåede pensionsordning er beregnet for ejeren af  

 virksomheden.
Er der flere ejere, f.eks. to ægtefæller, der har  

 dannet et interessentskab, kan begge oprette en pensionsordning.
I  

 øvrigt har en ægtefælle, der arbejder i virksomheden,  

 ifølge lovgivningen mulighed for at få en status svarende til  

 lønmodtagere, herunder for at oprette en pensionsordning i  

 ansættelsesforhold.
Kommunernes Landsforening KL tager forbehold over for de provenumæssige  

 konsekvenser.
4. Provenumæssige konsekvenser Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
5. Administrative konsekvenser for stat, amter og kommuner Gennemførelsen af lovforslaget skønnes at  

 medføre engangsudgifter på 1.5 mill. kr. til tilretning af  

 edb-systemer for Told og Skat fordelt på år 2001 og 2002.
 Derudover skønnes forslaget ikke at have  

 nævneværdige administrative konsekvenser for Told og Skat.
 Forslaget vil kunne medføre en merbelastning af  

 kommunernes årsværksforbrug.
6. Erhvervsøkonomiske konsekvenser Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
7. Administrative konsekvenser for erhvervslivet Forslaget skønnes at pålægge  

 erhvervsdrivende, der vælger at foretage indskud på den  

 foreslåede pensionsordning, en beskeden ekstra administrativ byrde i  

 forbindelse med afståelsen af deres virksomhed eller en andel af denne,  

 idet den skattepligtige avance skal opgøres forud for indskuddene.
Det  

 skønnes, at ca. 2000 personer årligt vil kunne benytte  

 ordningen.
8. Miljømæssige konsekvenser Lovforslaget har ingen miljømæssige  

 konsekvenser.
9. Administrative konsekvenser for borgerne Forslaget skønnes ikke at have administrative  

 konsekvenser for borgerne.
10. Forholdet til EU-retten Lovforslaget indeholder ikke EU-retlige aspekter.
 Sammenfatning af økonomiske og administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
Administrative konsekvenser for stat, amter og  

 kommuner Ingen Forslaget skønnes at medføre engangsudgifter  

 på 1,5 mill. kr. til tilretning af edb-systemer for Told og Skat i  

 år 2001 og 2002.
 Forslaget vil kunne medføre en merbelastning af kommunernes  

 årsværksforbrug.
Økonomiske konsekvenser for  

 erhvervslivet Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
Administrative konsekvenser for  

 erhvervslivet Ingen Beskeden ekstra byrde ved afståelse af  

 virksomheden Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ikke EU-retlige aspekter Bemærkninger til lovforslagets enkelte  

 bestemmelser Til § 1 Til nr. 1 Bestemmelsen angår betingelserne for oprettelse af  

 de særlige pensionsordninger til tidligere selvstændigt  

 erhvervsdrivende.
Bestemmelsen er opbygget således, at stk. 1-4  

 afgrænser persongruppen og den erhvervsmæssige virksomhed,  

 stk. 5 beskriver pensionsordningerne, stk. 6-7  

 indbetalingsreglerne, mens stk. 8 er en bemyndigelsesbestemmelse, der  

 sætter skatteministeren i stand til at udstede nærmere regler om  

 ordningerne.
 Ifølge stk. 1 er persongruppen  

 personer, som er fyldt 55 år og har drevet erhvervsmæssig  

 virksomhed, herunder i selskabsform som hovedaktionær, men som er  

 ophørt med at drive virksomheden eller er ved at afvikle virksomheden.
Efter pensionsbeskatningslovens § 54 er det kun  

 personer, der er fuldt skattepligtige her i landet, som har fradragsret for  

 forsikringspræmier m.v.
Desuden vil begrænset skattepligtige  

 grænsegængere kunne få fradrag efter kildeskattelovens  

 § 5, stk. 1, nr. 3. Den særlige pensionsordning vil derfor  

 kun være af interesse for disse skattepligtige.
Ifølge stk. 2 er det en betingelse for  

 at oprette de omhandlede pensionsordninger, at personen har drevet  

 selvstændig erhvervsmæssig virksomhed eller virksomhed i aktie-  

 eller anpartsselskabsform, hvor personen har været hovedaktionær.  

 Det foreslås, at personen skal have drevet virksomhed i en periode  

 på mindst 10 år forud for det indkomstår, hvor ordningen  

 oprettes.
Der stilles ikke krav om, at det skal have drejet sig om samme  

 virksomhed i hele 10-årsperioden.
Kravet om en periode på mindst  

 10 år vil være opfyldt også i tilfælde af, at den  

 pågældende f.eks. først har drevet selvstændig  

 erhvervsmæssig virksomhed i form af en personligt ejet virksomhed i 6  

 år og derpå har været hovedaktionær i 4 år.  

 10-års perioden afbrydes endvidere ikke af »virksomhedsskift«, hvis der  

 drives virksomhed både ved indkomstårets begyndelse og ved dets  

 slutning.
Begrebet »selvstændig erhvervsmæssig  

 virksomhed« skal forstås på samme måde som det tilsvarende  

 udtryk i bl.a. investeringsfondsloven og virksomhedsskatteloven.  

 Selvstændig erhvervsvirksomhed er sædvanligvis kendetegnet ved,  

 at der for egen regning og risiko udøves en virksomhed af  

 økonomisk karakter med det formål at indvinde et  

 økonomisk udbytte.
Selvstændig erhvervsvirksomhed er endvidere  

 normalt kendetegnet ved, at virksomheden udøves nogenlunde  

 regelmæssigt og gennem en ikke helt kort periode, samt at virksomheden  

 ikke er af ganske underordnet omfang.
Der er i øvrigt nærmere  

 redegjort for afgrænsningen mellem selvstændigt erhvervsdrivende  

 og lønmodtagere i cirkulære nr. 129 af 4. juli 1994 om  

 personskatteloven, pkt. 3.1.1.
 Ved hovedaktionærer forstås ejere af  

 hovedaktionæraktier som beskrevet i aktieavancebeskatningslovens  

 § 11, stk. 2-4.
 Såvel aldersbetingelsen i stk. 1 som kravet om  

 10 års virksomhed i stk. 2 er opstillet for at sikre, at ordningen  

 er forbeholdt personer, som reelt har været afskåret fra - eller  

 i det mindste begrænset i deres muligheder for - at oprette  

 pensionsordninger, fordi de har foretrukket at investere deres fri kapital i  

 virksomheden og/eller at lade afkastet af virksomheden forblive  

 indestående i denne.
 Personer, der har haft mulighed for at udtage midler af  

 virksomheden til opbygning af egen pensionsordning, er dog ikke  

 afskåret fra at oprette en pensionsordning efter denne bestemmelse i  

 forbindelse med afståelse af virksomheden, men det foreslås, at  

 der ikke skal gælde særlige regler for pensionsopsparing  

 foretaget i tiden frem til afståelsen af virksomheden.
Lovforslaget indebærer, at der ikke vil være  

 nogen sammenhæng imellem en pensionsordning efter denne bestemmelse og  

 personens øvrige pensionsopsparing.
En tidligere selvstændigt  

 erhvervsdrivende kan således gøre brug af ordningen og i samme  

 indkomstår foretage anden fradragsberettiget pensionsopsparing i samme  

 omfang som i øvrige indkomstår.
 Det foreslås i stk. 3 og 4, at ordningen  

 skal være forbeholdt personer, der har drevet reel erhvervsvirksomhed.  

 Erhvervsvirksomheden må således ikke have været en  

 såkaldt pengetank eller have bestået i anpartsvirksomhed.
Ved en pengetank forstås en virksomhed, hvis  

 væsentligste aktivitet er passiv pengeanbringelse i form af ejerskab af  

 kontanter, værdipapirer el.lign. og/eller udlejning af fast ejendom.  

 Bortforpagtning af fast ejendom som nævnt i vurderingslovens § 33,  

 stk. 1 og 7, dvs. bortforpagtning af land- og skovbrugsejendomme,  

 gartnerier, planteskoler og frugtplantager, anses ikke for passiv  

 pengeanbringelse.
Det foreslås desuden, at egentlig  

 næringsvirksomhed ved køb og salg af værdipapirer eller  

 finansieringsvirksomhed ikke skal være til hinder for at benytte  

 ordningen.
Begrundelsen er her, at der er tale om egentlig  

 erhvervsmæssig handel med værdipapirer og ikke om passiv  

 pengeanbringelse.
Anpartsvirksomhed foreslås afgrænset på  

 samme måde som efter personskattelovens § 4, stk. 1, nr. 10  

 og 13. Det vil sige, at anpartsvirksomhed i denne henseende forstås som  

 selvstændig erhvervsvirksomhed (bortset fra udlejning af fast ejendom,  

 afskrivningsberettigede driftsmidler og skibe) med mere end 10 ejere, samt  

 udlejning af afskrivningsberettigede driftsmidler og skibe uanset antallet af  

 ejere, i begge tilfælde med det forbehold, at begrænsningen dog  

 ikke gælder, hvis den pågældende person har deltaget i  

 virksomhedens drift i væsentligt omfang.
Ved afgørelsen af, om  

 arbejdsindsatsen er væsentlig, vil der blive anlagt en praksis svarende  

 til den, der hidtil er blevet anvendt ved afgørelsen af, om  

 investeringsfondshenlæggelser og etableringskontoindskud kan anvendes  

 til forlods afskrivning.
Som en vejledende norm for en væsentlig  

 arbejdsindsats kræves der en personlig arbejdsindsats på mindst  

 50 timer månedligt.
Der henvises nærmere til cirkulære nr.  

 166 af 29. oktober 1984 til investeringsfondsloven, punkt 33.
Det foreslås i stk. 4, at vurderingen af, hvorvidt  

 en persons erhvervsmæssige virksomhed i væsentligt omfang har  

 bestået i de ovennævnte aktiviteter, objektiveres.
Reglen  

 indebærer, at væsentlighedskravet vil være opfyldt, hvis  

 mindst 25 pct. af indtægterne eller de samlede aktiver vedrører  

 passiv pengeanbringelse eller udlejning af fast ejendom.
Bestemmelsen skal  

 forstås således, at stammer 25 pct. af indtægterne fra,  

 eller udgøres 25 pct. af de samlede aktiver af passiv pengeanbringelse  

 og udlejning af fast ejendom set under ét, er  

 væsentlighedskravet opfyldt.
Aktiviteten i aktie- og anpartsselskaber,  

 hvori virksomheden direkte eller indirekte ejer mindst 25 pct. af  

 aktiekapitalen, inddrages også i  

 væsentlighedsbedømmelsen.
 For så vidt angår aktie- og anpartsselskaber  

 er der i bestemmelsens stk. 3, 1. pkt., indsat en henvisning til  

 væsentlighedsbedømmelsesreglen i aktieavancebeskatningslovens  

 § 11, stk. 9, som foreslås affattet ved det samtidig med  

 dette lovforslag fremsatte lovforslag om ændring af  

 aktieavancebeskatningsloven og dødsboskatteloven (Ændring af  

 successionsreglerne ved overdragelse af aktier).
Holdingselskaber vil som udgangspunkt opfylde  

 væsentlighedskravet i den nævnte bestemmelse, idet et  

 sådant selskabs aktivitet oftest udelukkende er at besidde aktier i et  

 datterselskab, hvorfor det ikke kan anses for et reelt erhvervsaktivt  

 selskab.
Væsentlighedsbedømmelsen inddrager imidlertid  

 aktiviteten i datterselskaber, hvor selskabet direkte eller indirekte ejer  

 mindst 25 pct. af datterselskabets aktie- eller anpartskapital.
Det betyder,  

 at værdien og afkastet af aktier i et datterselskab, hvor selskabet  

 ejer mindst 25 pct. af aktiekapitalen, ikke medregnes ved  

 væsentlighedsbedømmelsen.
I stedet medregnes indtægter og  

 aktiver i datterselskabet efter ejerandelen ved  

 væsentlighedsbedømmelsen.
Stk. 5 omhandler de pensionsordninger, der kan  

 oprettes i medfør af ordningen.
Det foreslås, at der skal  

 være tale om en pensionsordning med løbende udbetalinger eller  

 en ratepensionsordning.
Det er muligt at oprette mere end én  

 pensionsordning, og i tilfælde af trinvis afståelse af  

 virksomheden er det muligt at fordele indbetalingerne over flere  

 indkomstår.
Det samlede indskud må ikke overstige  

 beløbsgrænsen.
 En trinvis afståelse af virksomheden kan f.eks. ske  

 ved, at der optages en medinteressent i et interessentskab.
Hvis der oprettes en pensionsordning med løbende  

 udbetalinger, skal denne opfylde de almindelige krav til pensionsordninger  

 med løbende udbetalinger i pensionsbeskatningslovens § 2, nr. 4.  

 Det betyder, at ordningen skal være oprettet i en pensionskasse eller  

 et forsikringsselskab, der opfylder betingelserne i § 3 henholdsvis  

 § 4, og at ydelserne skal være sammensat af ét eller flere  

 af de i § 2, nr. 4, nævnte elementer, dvs. alderspension med en  

 varighed på mindst 10 år, invalidepension, ægtefælle-  

 og samleverpension, særlig samleverpension og børnepension til  

 børn og stedbørn under 24 år.
Det skal tillige være  

 muligt at oprette forsikringer med garanterede ydelser, jf. § 5, og  

 pensionsordninger, hvor alderspensionen er tilpasset adkomsten til  

 folkepension og ATP, jf. § 5 A.
Hvis der oprettes en rateforsikring eller en  

 rateopsparingsordning i pensionsøjemed, skal pensionsordningen opfylde  

 de almindelige betingelser i henholdsvis pensionsbeskatningslovens § 8  

 om rateforsikring og § 11 A om rateopsparing i pensionsøjemed.  

 Dog skal sådanne ordninger frit kunne oprettes efter det fyldte 60.  

 år.
Reglerne om forhøjelse af disse pensionsordninger efter det  

 fyldte 60. år på basis af en ratepensionsordning oprettet  

 før det fyldte 60. år skal derfor ikke finde anvendelse på  

 disse ratepensionsordninger.
Endvidere skal det være muligt at aftale  

 et senere forfaldstidspunkt for sidste rate end første policedag efter  

 det fyldte 85. år, respektive det kalenderår, hvori kontohaveren  

 fylder 85 år.
 De regler om rateforsikring og rateopsparing, der skal  

 finde anvendelse på ratepensionsordninger oprettet i medfør af  

 bestemmelsen, er derfor i det væsentlige:
kravene til det pensionsinstitut, hvori ordningen skal oprettes, kravet om, at opretteren skal være ejer af ordningen, reglerne om, at rateudbetalingen tidligst kan påbegyndes 5  

 år efter, at ordningen er oprettet, reglerne om indsættelse af begunstigede i tilfælde af  

 ejerens død og reglerne om valg af udbetalingsforløb for en rateopsparing i  

 pensionsøjemed.
 Stk. 6 og 7 indeholder reglerne om indbetaling  

 til en ordning som nævnt i stk. 5. Reglerne om fradragsret for  

 sådanne indbetalinger foreslås indsat i pensionsbeskatningslovens  

 § 18, jf. bemærkningerne til nr. 2-5.
Det foreslås, at den selvstændigt  

 erhvervsdrivende i alt højst kan indbetale 2 mill. kr. i 2001-niveau.  

 Beløbet foreslås i lighed med øvrige  

 beløbsgrænser i pensionsbeskatningsloven reguleret efter  

 personskattelovens § 20 og er følgelig angivet i 1987-niveau til  

 1.372.650 kr.
Beløbet kan fordeles på mere end én  

 pensionsordning.
Det samlede maksimum kan ikke overskrides.
Ifølge stk. 7 skal beløbet indbetales  

 inden for en 10 års periode, der begynder med det år, hvori  

 virksomheden eller en andel af denne er afstået.
En fuld neutralisering  

 af den avancebeskatning, der skal finde sted på grund af  

 virksomhedsophøret, fordrer, at indbetalingen finder sted i  

 afståelsesåret eller - jf. forslaget under nr. 3 - senest den 1.  

 juli i det efterfølgende indkomstår.
Indbetaling i de  

 efterfølgende indkomstår i 10-årsperioden kan ikke  

 på samme måde neutralisere avancebeskatningen, men giver  

 personer, der har indgået aftale om afdragsvis betaling af  

 afståelsessummen, og som ikke har frie midler til at foretage hele  

 pensionsindbetalingen på én gang, mulighed for at oprette disse  

 pensionsordninger.
Forslaget indebærer, at der ikke kan foretages  

 fradragsberettigede indbetalinger til en pensionsordning omfattet af  

 bestemmelsen ud over maksimumsbeløbet.
Om mulighederne for  

 overførsel til og fra andre fradragsberettigede pensionsordninger  

 henvises til nr. 7 og bemærkningerne dertil.
 Der foreslås endvidere den begrænsning i det  

 samlede indbetalingsbeløb, at det ikke må overstige den  

 skattepligtige fortjeneste, ejeren har opnået ved afståelsen af  

 virksomheden eller en andel af denne.
Har virksomheden været drevet i selskabsform, vil  

 der kunne indskydes et beløb svarende til den skattepligtige  

 aktieavance, ejeren opnår ved salg af aktierne.
Likvideres selskabet,  

 er det størrelsen af det likvidationsprovenu, der tilfalder ejeren,  

 som er afgørende.
Ved salg af en virksomhed, der har været drevet i  

 personligt regi, opgøres beløbet på grundlag af de  

 skattepligtige gevinster, der opnås ved salg af virksomhedens aktiver,  

 såsom driftsmidler, goodwill og andre immaterielle aktiver, fast  

 ejendom og værdipapirer, med fradrag af tab.
Også i den  

 situation, hvor virksomhedsejeren anvender virksomhedsordningen, skal der  

 foretages en sådan opgørelse af den samlede skattepligtige  

 fortjeneste, og det er et beløb svarende hertil, der kan indskydes  

 på ordningen.
Selv om det primære formål med lovforslaget er  

 at lette generationsskifte, stilles der dog ikke i stk. 6 krav om, at  

 virksomheden skal være afhændet som en »going concern«.  

 Opnås der en skattepligtig fortjeneste ved en lukning af virksomheden,  

 kan denne også indskydes på pensionsordningen.
Det er  

 således uden betydning, hvordan fortjenesten ved afståelsen af  

 virksomheden er fremkommet, ligesom et likvidationsprovenu, der er fremkommet  

 ved den endelige opløsning af selskabet, som nævnt også  

 kan danne grundlag for pensionsindbetalinger.
Stk. 8 er en bemyndigelsesbestemmelse til  

 skatteministeren.
Bemyndigelsen påtænkes bl.a. udnyttet til at  

 udstede nærmere regler om, hvordan personer, der ønsker at  

 benytte ordningen, skal dokumentere tilknytning til erhvervsvirksomheden, at  

 og hvornår afvikling har fundet sted, størrelsen af den  

 skattepligtige avance m.v.
Herunder kan der fastsættes regler om, at  

 størrelsen af avancen som nævnt i stk. 6 skal dokumenteres  

 ved en erklæring fra en statsautoriseret eller registreret revisor.
Til nr. 2-6 Forslagene indeholder justeringer af reglerne om  

 fradragsret for indbetalinger til pensionsordninger med løbende  

 udbetaling og ratepensionsordninger.
Nr. 2 sikrer, at fradragsretten som hovedregel  

 gives i det indkomstår, hvori indbetalingen foretages.
Dette er for  

 så vidt angår pensionsordninger oprettet i forsikringsselskaber  

 en afvigelse i forhold til hovedreglen i § 18, stk. 1, 1. pkt.,  

 hvorefter fradragsretten gives i det indkomstår, hvor præmien  

 forfalder.
Afvigelsen skyldes, at forsikringstagerne her frit kan fordele  

 indbetalingerne over en 10 års periode.
Den i nr. 3 foreslåede tilføjelse til  

 pensionsbeskatningslovens § 18, stk. 1, hjemler for det  

 første en generel afvigelse fra reglen om, at fradragsretten for  

 indbetalinger til pensionsordninger omfattet af den foreslåede  

 § 15 A gives i det indkomstår, hvor indbetalingen har fundet sted.  

 Det foreslås (i et nyt 4. pkt. i § 18, stk. 1), at  

 fradragsretten skal henføres til det eller de indkomstår, hvori  

 virksomheden er afstået, også hvis indbetalingen først  

 foretages i det umiddelbart efterfølgende indkomstår, dog  

 forudsat, at indbetalingen sker senest den 1. juli i det efterfølgende  

 indkomstår.
Baggrunden for forslaget er, at en eventuel  

 avancebeskatning vedrørende virksomhedsophøret  

 gennemføres i det pågældende indkomstår.  

 Bestemmelsen muliggør, at regnskabsførelsen vedrørende  

 ophørsåret kan være tilendebragt og den skattepligtige  

 fortjeneste opgjort, før indbetalingen til pensionsordningen  

 foretages.
 Forslaget indebærer, at hvis en virksomhed f.eks.  

 afstås i 2001, skal indbetalingen på pensionsordningen ske senest  

 den 1. juli 2002, hvis der skal opnås fradrag for indbetalingen i  

 afståelsesåret, dvs. 2001. Sker indbetalingen senere end den 1.  

 juli 2002, er der fradrag i indbetalingsåret, dvs. 2002. Sker der en  

 trinvis afståelse, således at en andel af virksomheden  

 afstås i 2001 og resten i 2003, skal indbetalingerne på  

 pensionsordningen senest ske henholdsvis den 1. juli 2002 og 2004, hvis der  

 skal opnås fradrag for indskuddene i afståelsesårene, dvs.  

 henholdsvis år 2001 og 2003.
Som en konsekvens af, at der foreslås en dobbelt  

 maximumsgrænse for indbetalinger på en pensionsordning omfattet  

 af § 15 A, jf. § 15 A, stk. 6, foreslås det desuden i  

 nr. 3 (i et nyt 3. pkt. i § 18, stk. 1), at ejerens samlede fradrag  

 for indbetalingerne ikke kan overstige denne grænse.
Dette  

 indebærer, at fradraget dels ikke kan overstige det regulerede  

 grundbeløb, der i år 2001 er på 2 mill. kr., dels ikke kan  

 overstige den skattepligtige fortjeneste, som ejeren har opnået ved  

 afståelsen af virksomheden.
Hvis en ejer på grund af den manglende fradragsret  

 for det overskydende beløb ønsker at få tilbagebetalt  

 dette, ville den pågældende efter de almindelige regler i  

 pensionsbeskatningslovens § 29, stk. 1, skulle betale en afgift  

 på 60 pct. af det overskydende beløb.
På den baggrund  

 foreslås det i nr. 6, at en udbetaling af det overskydende  

 beløb ikke skal betragtes som en afgiftspligtig udbetaling.  

 Bestemmelsen svarer til reglerne om tilbagebetaling og udbetaling af  

 kapitalpensionsbidrag m.v. i tilfælde af, at der er foretaget  

 indbetalinger, der ikke er fradragsberettigede, jf. pensionsbeskatningslovens  

 §§ 21 og 21 A.
 De i nr. 4 og 5 foreslåede tilføjelser  

 til pensionsbeskatningslovens § 18, stk. 3 og 4, indebærer,  

 at reglen om, at fradragsretten for kapitalindskud fordeles over 10  

 indkomstår, ikke skal gælde for pensionsordninger omfattet af den  

 foreslåede nye § 15 A.
Til nr. 7 Der foreslås visse begrænsninger for,  

 hvornår der kan ske afgiftsfri overførsel vedrørende  

 § 15 A-ordninger efter reglerne i § 41. Det foreslås, at der  

 ikke skal kunne ske afgiftsfri overførsel mellem to  

 ratepensionsordninger, når den ene pensionsordning omfattes af  

 § 15 A, mens den anden ikke gør det.
 Der kan som hidtil ske afgiftsfri overførsel mellem  

 to ratepensionsordninger, der ikke omfattes af § 15 A.
Derimod foreslås det, at der ikke skal kunne ske  

 afgiftsfri overførsel, hvis den ene ordning omfattes af § 15 A,  

 og den anden ikke gør det.
Dette gælder, uanset om det er den  

 ratepensionsordning, som der overføres fra, der omfattes af § 15  

 A, eller om det er den ratepensionsordning, som der overføres til, der  

 omfattes af § 15 A.
 Baggrunden for forslaget er, at overførsel fra en  

 ratepensionsordning omfattet af § 15 A til en ratepensionsordning, der  

 ikke omfattes af § 15 A, ville kunne indebære en betydelig  

 forhøjelse af indskuddet på den fortsættende  

 pensionsordning sammenlignet med, hvad der ville have været muligt  

 efter forhøjelsesreglerne.
 For så vidt angår overførsel fra en  

 ratepensionsordning, der ikke var omfattet af § 15 A, til en  

 ratepensionsordning, der var omfattet af § 15 A, ville fri  

 overførselsadgang betyde, at der var mulighed for at udskyde  

 udbetalingerne fra den ophørende ratepensionsordning længere,  

 end det er muligt efter de i øvrigt gældende regler for  

 ordningen.
 Da der bortset fra reglen om fuld fradragsret ikke  

 gælder særregler om pensionsordninger med løbende  

 udbetalinger omfattet af pensionsbeskatningslovens § 15 A, er der ingen  

 grund til at fastsætte restriktioner i adgangen til at overføre  

 andre pensionsordninger til en § 15 A-ordning eller i adgangen til at  

 sammenlægge en § 15 A-ordning med en anden pensionsordning med  

 løbende udbetalinger.
 Indkomstbeskatningen efter pensionsbeskatningslovens  

 § 20, stk. 1, nr. 1 eller 2, af § 15 A-ordningerne  

 medfører endvidere, at der ikke er behov for at fastsætte  

 restriktioner i mulighederne for at overføre kapitalpensionsordninger  

 til en sådan ordning.
Til § 2 Pensionsafkastbeskatningslovens § 1, stk. 2,  

 indeholder en opregning af de typer af pensionsordninger i pengeinstitutter,  

 som loven finder anvendelse på, herunder i nr. 2 omtale af  

 rateopsparingsordninger i pensionsøjemed, jf.  

 pensionsbeskatningslovens § 11 A.
De særlige rateopsparingsordninger, der efter dette  

 lovforslags § 1 skal kunne oprettes af tidligere selvstændigt  

 erhvervsdrivende i medfør af den foreslåede nye § 15 A i  

 pensionsbeskatningsloven, skal opfylde betingelserne i  

 pensionsbeskatningslovens § 11 A bortset fra de betingelser, for hvilke  

 der er gjort udtrykkelig undtagelse ved § 15 A.
Uanset dette  

 foreslås det dog af hensyn til overskueligheden i  

 pensionsafkastbeskatningslovens § 1, at det præciseres, at  

 bestemmelsen om rateopsparingsordninger også finder anvendelse på  

 de særlige rateopsparingsordninger, der oprettes i medfør af  

 pensionsbeskatningslovens § 15 A.
Til § 3 Ifølge skattekontrollovens § 9 A skal  

 forsikringsselskaber og banker og sparekasser m.v. foretage indberetning til  

 Told og Skat vedrørende bl.a. indbetalinger på pensionsordninger  

 senest den 20. januar hvert år.
Efter forslaget om ændring af  

 pensionsbeskatningsloven kan personer, der opretter pensionsordninger  

 omfattet af den foreslåede § 15 A, få fradrag for deres  

 pensionsindskud i det år, hvor virksomheden er afstået helt eller  

 delvist, hvis de foretager indskuddet senest den 1. juli i indkomståret  

 efter afståelsesåret.
Den sene frist skyldes hensynet til  

 regnskabsførelsen for ophørsåret og opgørelsen af  

 avancen fra afståelsen.
På den baggrund foreslås det, at  

 fristen for indberetning til Told og Skat vedrørende disse ordninger  

 udskydes til senest den 1. august.
På grund af det sene  

 indberetningstidspunkt kan disse indberetninger ikke blive udsendt til den  

 enkelte skatteyder sammen med selvangivelsesblanketten.
De indberettede  

 oplysninger vil først være tilgængelige for de kommunale  

 skattemyndigheder omkring den 1. september.
Til § 4 En tidligere hovedaktionær, der har afviklet sin  

 virksomhed ved at afstå aktierne i selskabet eller ved at likvidere  

 selskabet, opnår herved en avance, der er aktieindkomst ifølge  

 personskattelovens § 4 a, stk. 1, nr. 1 og 2. Hvis der oprettes en  

 pensionsordning efter de foreslåede regler, jf. § 1 ovenfor, gives  

 fradraget for præmier eller bidrag til pensionsordningen som  

 udgangspunkt i personlig indkomst, jf. personskattelovens § 3,  

 stk. 2, nr. 3.
For at sikre, at en tidligere hovedaktionær i denne  

 situation har mulighed for at opnå nedsættelse af sin beskatning,  

 selv om fradraget for pensionsindbetalingen ikke kan rummes i personlig  

 indkomst, foreslås det, at man skal kunne vælge at  

 overføre hele fradraget for pensionsindbetalingen eller en del deraf  

 til fradrag i aktieindkomsten.
Præmier og bidrag, der vælges  

 fradraget i aktieindkomst, kan ikke samtidig fradrages i personlig  

 indkomst.
Fradraget i aktieindkomsten kan alene ske i det eller de  

 indkomstår, hvori aktierne er afstået, og kun i det omfang  

 aktieindkomsten opgjort efter reglerne i personskattelovens § 4 a,  

 stk. 1 og 2, er positiv.
Fradraget kan ikke overstige den opgjorte  

 positive nettoaktieindkomst.
Som udgangspunkt træffes valget om helt, delvist  

 eller ingen fradrag i aktieindkomsten i forbindelse med indgivelsen af  

 selvangivelsen for det pågældende indkomstår.
Det  

 foreslås dog, at den skattepligtige kan omgøre sin beslutning om  

 at foretage fradrag i aktieindkomsten henholdsvis i den personlige indkomst,  

 hvis tilkendegivelse herom sker til den kommunale skattemyndighed inden  

 udløbet af ligningsfristen for det pågældende  

 indkomstår.
Dvs. inden den 30. juni i det andet kalenderår efter  

 udløbet af det pågældende indkomstår, jf.  

 skattestyrelseslovens § 3, stk. 1.
Til § 5 Det foreslås, at loven skal træde i kraft den  

 1. januar 2001 og have virkning for afståelse af erhvervsmæssig  

 virksomhed, der finder sted i indkomståret 2001 eller senere  

 indkomstår.
Bilag Lovforslaget sammenholdt med gældende lov Gældende formulering Lovforslaget § 1 I lov om beskatningen af pensionsordninger m.v.  

 (pensionsbeskatningsloven), jf. lovbekendtgørelse nr. 666 af 5. juli  

 2000, foretages følgende ændringer:
 1. Efter § 15 indsættes:
»Pensionsordninger for tidligere selvstændigt  

 erhvervsdrivende § 15 A.
 Stk. 2.
1)	have drevet selvstændig erhvervsmæssig virksomhed  

 eller 2)	have været hovedaktionær som nævnt i  

 aktieavancebeskatningslovens § 11, stk. 2-4, i et selskab, der  

 driver erhvervsmæssig virksomhed.
 Stk. 3.
Stk. 4 Stk. 5.
 Stk. 6.
 Stk. 7. Indbetaling som nævnt i stk. 6 skal  

 foretages inden for en periode på 10 år. 10 års perioden  

 begynder i det år, hvori hele virksomheden eller en andel af denne er  

 afstået.
 Stk. 8. Skatteministeren kan fastsætte nærmere  

 regler om de pensionsordninger, der er omhandlet i stk. 1-7, herunder  

 om, at størrelsen af fortjenesten som nævnt i stk. 6 og af  

 allerede foretagne indskud på ordningerne skal dokumenteres ved en  

 erklæring fra en statsautoriseret eller registreret revisor.«.
§ 18. Ved opgørelsen af den skattepligtige indkomst for  

 ejeren af ordningen, jf. reglerne i afsnit III, kan med de i stk. 2-7  

 nævnte begrænsninger fradrages de i indkomståret forfaldne  

 bidrag eller præmier til pensionsordninger omfattet af kapitel 1.  

 Indbetalinger til de i §§ 11 A, 12 og 13 nævnte ordninger  

 fradrages i det indkomstår, hvori indbetalingerne har fundet sted. 1.  

 og 2. pkt. gælder dog ikke, hvis bidragene m.v. er indbetalt af  

 arbejdsgiveren.
Fradragsretten gælder heller ikke indbetalinger fra  

 hjælpe- og understøttelsesfonde som nævnt i § 52  

 eller i lov om beskatningen af renteforsikringer m.v. § 21, til en  

 pensionsordning med løbende udbetalinger for den begunstigede.
Fradrag  

 for indbetalinger til indeksordninger kan højst omfatte 6 kontrakter  

 for hver person.
 2. I § 18, stk. 1, 2. pkt., ændres  

 »§§ 11 A, 12 og 13« til: »§§ 11 A, 12, 13 og 15 A«.
 3. I § 18, stk. 1, udgår 3. pkt., og  

 i stedet indsættes:
»Det samlede fradrag for indbetalinger til  

 pensionsordninger omfattet af § 15 A kan ikke overstige det  

 beløb, som ifølge § 15 A, stk. 6, må  

 indbetales.
Indbetalinger til de i § 15 A nævnte ordninger kan  

 uanset 2. pkt. fradrages ved indkomstopgørelsen for det eller de  

 indkomstår, hvori virksomheden som nævnt i § 15 A,  

 stk. 2, er afstået, hvis indbetalingerne foretages senest den 1.  

 juli i det umiddelbart efterfølgende indkomstår. 1. og 2. pkt.  

 gælder ikke, hvis bidragene m.v. er indbetalt af arbejdsgiveren.«.
Stk. 2. - - - 4. I § 18, stk. 3, indsættes som 2.  

 pkt.:
 Stk. 3. Fradragsretten for kapitalindskud til en  

 pensionsordning med løbende udbetalinger eller til en rateforsikring  

 eller rateopsparing i pensionsøjemed skal fordeles over en periode  

 på 10 år, således at indskuddet fradrages med 1/10 i  

 indskudsåret og hvert af de følgende 9 år.
 »Dette gælder dog ikke for pensionsordninger  

 omfattet af § 15 A.«.
 Stk. 4. Hvis præmie- eller bidragsperioden for en  

 pensionsordning med løbende udbetalinger eller en rateforsikring eller  

 rateopsparing i pensionsøjemed er mindre end 10 år, fordeles  

 fradragsretten for det præmie- eller bidragsbeløb, der i alt  

 skal betales, med lige store beløb over en periode på 10  

 år. 10 års perioden begynder i det år, hvor den  

 første præmie (bidrag) forfalder til betaling, eller hvor  

 indbetaling til en rateopsparing i pensionsøjemed er påbegyndt.  

 Såfremt præmien eller bidraget til en pensionsordning med  

 løbende udbetalinger eller en rateforsikring eller rateopsparing i  

 pensionsøjemed forhøjes på et tidspunkt, hvor den  

 resterende indbetalingsperiode er under 10 år, fordeles fradraget for  

 forhøjelsen på tilsvarende måde over en periode på  

 10 år.
 5. I § 18, stk. 4, indsættes som 4.  

 pkt.:
 »1.-3. pkt. gælder ikke for pensionsordninger  

 omfattet af § 15 A.«.
- - - § 22. (Ophævet).
 6.
 »§ 22. I tilfælde af, at ejeren af en eller flere  

 pensionsordninger omfattet af § 15 A i alt har indbetalt et  

 beløb, der overstiger det beløb, som ifølge § 15 A,  

 stk. 6, må indbetales, betragtes en tilbagebetaling af det  

 overskydende beløb ikke som en afgiftspligtig udbetaling efter  

 § 29, stk. 1.
 Stk. 2. Skatteministeren fastsætter nærmere regler  

 for tilbagebetalingen.«.
 § 41. Overførsel af en hel ordning eller en delvis  

 overførsel af en forsikring eller en pensionsaftale eller lignende,  

 der ikke var i kraft ved udgangen af 1982, jf. § 7 i  

 pensionsafkastbeskatningsloven, eller en opsparingsordning, der ikke er  

 omfattet af ovennævnte lovs § 7, stk. 7, til en anden  

 bestående eller nyoprettet ordning for samme person behandles ikke som  

 ud- og indbetaling, hvis overførslen sker:
 7. I § 41,  

 stk. 1, nr. 3, indsættes efter »§ 30, stk. 1, 2.  

 pkt.,« : »eller kun én af pensionsordningerne omfattes af § 15  

 A,«.
1.	mellem pensionsordninger med løbende udbetalinger, 2.	fra en rateforsikring eller rateopsparing i pensionsøjemed  

 til en pensionsordning med løbende udbetalinger, 3.	fra en rateforsikring eller rateopsparing i pensionsøjemed  

 til en anden rateforsikring eller rateopsparing i pensionsøjemed, som  

 er oprettet efter lovens ikrafttræden, medmindre overførslen  

 sker efter det tidspunkt, der i nogen af ordningerne er aftalt som  

 tidspunktet for første udbetaling, jf. § 30, stk. 1, 2.  

 pkt., - - - § 2 I lov om beskatning af visse pensionskapitaler m.v.  

 (pensionsafkastbeskatningsloven), jf. lovbekendtgørelse nr. 16 af 6.  

 januar 2000, som ændret senest ved lov nr. 348 af 17. maj 2000,  

 foretages følgende ændring:
§ 1. - - - Stk. 2. Skattepligten påhviler endvidere indehaverne af  

 følgende konti her i landet:
 1.
- - - 2)	Rateopsparingskonti efter pensionsbeskatningslovens § 11  

 A.
- - - § 3 I skattekontrolloven, jf. lovbekendtgørelse nr. 564 af 2. juli  

 1999, som ændret senest ved lov nr. 464 af 31. maj 2000, foretages  

 følgende ændring:
§ 9 A.
Indberetning til skattemyndighederne efter § 7,  

 § 7 A, § 7 B, § 7 D, § 7 F, § 7 G, § 8 B,  

 § 8 E, § 8 F, § 8 H, § 8 P, § 8 Q, § 8 T,  

 § 8 U, § 8 V, § 10, § 10 A eller § 10 B skal  

 foretages senest den 20. januar eller, hvis denne dag er en lørdag  

 eller søndag, senest den følgende mandag.
 1. I § 9 A indsættes som stk. 2:
 »Stk. 2. Indbetalinger til pensionsordninger, som er omfattet  

 af pensionsbeskatningslovens § 18, stk. 1, 4. pkt., skal uanset  

 stk. 1 dog først indberettes senest den 1. august eller, hvis  

 denne dag er en lørdag eller søndag, senest den følgende  

 mandag.«.
§ 4 I personskatteloven, jf. lovbekendtgørelse nr. 719  

 af 14. september 1999, som ændret senest ved lov nr. 462 af 31. maj  

 2000, foretages følgende ændringer:
 § 3. Personlig indkomst omfatter alle de indkomster, der  

 indgår i den skattepligtige indkomst, og som ikke er  

 kapitalindkomst.
 1. I § 3, stk. 2, nr. 3, indsættes efter:  

 »§§ 18 og 52«: », jf. dog § 4 a, stk. 3«.
Stk. 2. Ved opgørelsen af den personlige indkomst  

 fradrages - - - 3)	bidrag og præmier til pensionsordninger m.v. i samme omfang  

 som nævnt i pensionsbeskatningslovens §§ 18 og 52, - - - § 4 a. - - - 2. I § 4 a indsættes efter stk. 2 som  

 nyt stykke:
»Stk. 3. En skattepligtig, der i forbindelse med  

 afståelse af aktierne i et selskab, hvori den pågældende  

 har været hovedaktionær, jf. aktieavancebeskatningslovens  

 § 11, stk. 2-4, har oprettet en pensionsordning omfattet af  

 pensionsbeskatningslovens § 15 A, kan i det eller de indkomstår,  

 hvori aktierne er afstået, vælge helt eller delvis at fradrage  

 bidrag eller præmier til pensionsordningen i aktieindkomsten.
Fradrag  

 kan kun foretages, hvis aktieindkomsten opgjort efter stk. 1 og 2 er  

 positiv, og fradraget kan ikke overstige aktieindkomsten opgjort efter  

 stk. 1 og 2. Beløb, som fradrages i aktieindkomsten, kan ikke  

 tillige fradrages i den personlige indkomst efter § 3, stk. 2, nr.  

 3. En skattepligtig, som vælger at foretage fradrag i aktieindkomsten,  

 skal give den kommunale skattemyndighed meddelelse herom.
Meddelelsen skal  

 indeholde oplysning om størrelsen af det fradrag, der ønskes  

 foretaget i aktieindkomsten.
En skattepligtig kan omgøre sin  

 beslutning om at foretage fradrag i aktieindkomsten, hvis tilkendegivelse  

 herom sker til den kommunale skattemyndighed inden udløbet af den i  

 skattestyrelseslovens § 3, stk. 1, nævnte frist.«.
