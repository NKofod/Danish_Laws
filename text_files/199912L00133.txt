Fremsat den 8. december 1999 af skatteministeren (Ole  

 Stavad) Forslag til Lov om ændring af pensionsbeskatningsloven og skattekontrolloven (Pensionsordninger for ægtefæller til udsendte  

 medarbejdere m.v.) § 1 I lov om beskatningen af pensionsordninger  

 (pensionsbeskatningsloven), jf. lovbekendtgørelse nr. 530 af 25. juni  

 1999, foretages følgende ændringer:
 1. I § 8 indsættes som stk. 2:
 »Stk. 2. Skatteministeren fastsætter nærmere  

 regler om opgørelsen af ordningens værdi.«.
 2. I § 18, stk. 2, 2. pkt., ændres »ejerens  

 arbejdsgiver« til: »en arbejdsgiver m.v.«.
 3. I § 19, 1. pkt., indsættes efter  

 »arbejdstageren«: », herunder indbetalinger til Arbejdsmarkedets  

 Tillægspension vedrørende arbejdsgiverbetalte dagpengeydelser i  

 henhold til lov om dagpenge ved sygdom eller fødsel«.
 4. I § 19 indsættes som stk. 2-3:
 »Stk. 2. Ved opgørelsen af den skattepligtige indkomst  

 for en person, der omfattes af § 2 a i lov om Arbejdsmarkedets  

 Tillægspension, medregnes ikke indbetalinger til Arbejdsmarkedets  

 Tillægspension, som foretages af de kommunale dagpenge- og  

 socialmyndigheder, arbejdsløshedskasserne eller Direktoratet for  

 Arbejdsløshedsforsikringen.
 Stk. 3. Ved opgørelsen af den skattepligtige indkomst  

 for en person medregnes ikke beløb, der af den pågældendes  

 ægtefælles eller samlevers arbejdsgiver indbetales til en af  

 kapitel 1 omfattet ordning for den pågældende i en periode af  

 mindst en måneds varighed, hvori den pågældendes  

 ægtefælle eller samlever af sin arbejdsgiver er udsendt for at  

 arbejde i en fremmed stat, Færøerne eller Grønland, og  

 hvori den pågældende har fælles bopæl med den  

 udsendte i den fremmede stat, Færøerne eller Grønland. 1.  

 pkt. finder dog ikke anvendelse, hvis der under udsendelsen indbetales  

 præmier eller bidrag til en pensionsordning i ansættelsesforhold  

 omfattet af denne lovs afsnit I eller II A for den  

 pågældende.«.
 5. I § 19 B, stk. 5, 1. pkt., indsættes  

 efter »pensionsindbetalingerne«: »inklusive indbetalinger til en  

 pensionsordning omfattet af § 19 C«.
 6. I § 21 indsættes efter 3. pkt.:
 »Er der for en person indbetalt beløb til  

 kapitalforsikring eller opsparing i pensionsøjemed, der omfattes af  

 § 19, stk. 3, 1. pkt., anses sådanne beløb ved  

 anvendelsen af 1.-3. pkt. for indbetalt af personens arbejdsgiver.«.
 7. I § 21 A, stk. 1, indsættes efter 1.  

 pkt.:
 »Ved beregningen af det overskydende beløb ses der  

 bort fra personlig indkomst, der ikke er skattepligtig til Danmark, eller  

 hvortil beskatningsretten efter bestemmelserne i en  

 dobbeltbeskatningsoverenskomst tilfalder en fremmed stat,  

 Færøerne eller Grønland.«.
 8. § 21 A, stk. 1, 2. pkt., som bliver 3.  

 pkt., affattes således:
 »1. og 2. pkt. finder tilsvarende anvendelse, hvis  

 indbetalinger m.v., som skal medregnes ved indkomstopgørelsen efter  

 § 21, 2. pkt., med arbejdsgiverens samtykke udbetales til den  

 pågældende.«.
 9. I § 23 indsættes efter 1. pkt.:
 »Ved opgørelsen af arbejdsgiverens skattepligtige  

 indkomst sidestilles endvidere beløb, som af ham indbetales til en af  

 kapitel 1 omfattet ordning for en arbejdstagers ægtefælle eller  

 samlever i de i § 19, stk. 3, 1. pkt., omhandlede tilfælde,  

 med beløb, der er udbetalt til arbejdstageren selv.«.
 10. § 26 A, stk. 4, ophæves.
 11. I § 41 indsættes efter stk. 3 som nyt  

 stykke:
 »Stk. 4. Ved deloverførsel af beløb fra en  

 ordning til en anden ordning efter stk. 1, 2 eller 3, anses den  

 overførte del fortrinsvis at hidrøre fra de senest indbetalte  

 bidrag eller præmier.«.
 Stk. 4-6 bliver herved stk. 5-7.
 12. I § 41, stk. 6, 1. og 2. pkt., der bliver  

stk. 7, 1. og 2. pkt., ændres »stk. 5« til:  

 »stk. 6«.
 13. I § 43, stk. 1, ændres »§ 8, nr. 1«  

 til: »§ 8, stk. 1, nr. 1«.
 14. I § 53 A, stk. 2, indsættes efter 2.  

 pkt.:
 »Ved opgørelsen af den skattepligtige indkomst for  

 en person medregnes beløb, der af den pågældendes  

 ægtefælles eller samlevers arbejdsgiver indbetales til en  

 pensionsordning m.v. som nævnt i stk. 1 for den  

 pågældende i en periode af mindst en måneds varighed, hvori  

 den pågældendes ægtefælle eller samlever af sin  

 arbejdsgiver er udsendt for at arbejde i en fremmed stat,  

 Færøerne eller Grønland, og hvori den  

 pågældende har fælles bopæl med den udsendte i den  

 fremmede stat, Færøerne eller Grønland. 3. pkt. finder  

 dog ikke anvendelse, hvis der under udsendelsen indbetales præmier  

 eller bidrag til en pensionsordning i ansættelsesforhold omfattet af  

 denne lovs afsnit I eller II A for den pågældende.«.
 15. I § 56, stk. 1, 2. pkt., indsættes efter  

 »arbejdsgiver«: »m.v.«.
§ 2 I skattekontrolloven, jf. lovbekendtgørelse nr. 564 af 2. juli  

 1999, foretages følgende ændring:
 1. I § 7 A, stk. 2, nr. 4, ændres  

 »§ 19« til: »§ 19, stk. 1«.
§ 3 Stk. 1. Loven træder i kraft dagen efter  

 bekendtgørelsen i lovtidende.
 Stk. 2. § 1, nr. 5, har virkning, når skattepligten  

 ophører efter denne lovs ikrafttræden.
Stk. 3. § 1, nr. 7 og 8, har virkning for  

 indkomståret 2000 og senere indkomstår.
Ved anvendelsen af  

 pensionsbeskatningslovens § 21 A, stk. 1, 2. pkt., anses  

 indbetalinger til pensionsordninger omfattet af pensionsbeskatningslovens  

 § 19, stk. 3, som affattet ved denne lovs § 1, nr. 4, for  

 omfattet af bestemmelsen i indkomståret 1999.
 Stk. 4. § 1, nr. 6, 9, 14 og 15, og  

 pensionsbeskatningslovens § 19, stk. 3, som affattet ved denne lovs  

 § 1, nr. 4, har virkning for pensionsordninger, der er oprettet eller  

 tilknyttet ordningen den 1. januar 1999 eller senere.
Bemærkninger til lovforslaget 1. Lovforslagets formål Lovforslaget har som formål:
at indføre en skattemæssig  

 ligestilling mellem pensionsordninger, som en udsendt medarbejders  

 arbejdsgiver indgår med den udsendte medarbejders medfølgende  

 ægtefælle eller samlever i den hensigt, at pensionsordningen skal  

 kompensere for tab af pensionsanciennitet for den medfølgende person i  

 udsendelsesperioden, og tilsvarende pensionsordninger for den udsendte  

 medarbejder selv, at ændre pensionsbeskatningslovens § 19  

 B om beskatning af en pensionsordning i ansættelsesforhold m.v. ved  

 fraflytning, således at den fraflyttende ikke får en særlig  

 fordel af tillige at have oprettet en tilsagnsordning omfattet af  

 pensionsbeskatningslovens § 19 C med den samme arbejdsgiver, at ændre pensionsbeskatningslovens § 21  

 A, således at bestemmelsen finder anvendelse på personer, hvis  

 personlige indkomst ifølge en dobbeltbeskatningsoverenskomst skal  

 beskattes i et andet land, samt at præcisere, at bestemmelsen  

 også finder anvendelse for personer uden personlig indkomst, der er  

 skattepligtig til Danmark, at præcisere, at LIFO-princippet finder  

 anvendelse ved deloverførsel af en pensionsordning.
Det vil sige, at  

 hvis en del af en pensionsordning overføres til en anden  

 pensionsordning, anses den del der er overført, for at være den  

 del der er indbetalt sidst, at præcisere, at alle obligatoriske  

 indbetalinger til ATP omfattes af bortseelsesretten i  

 pensionsbeskatningslovens § 19, herunder indbetalinger, der ikke  

 foretages af en arbejdsgiver, og at give skatteministeren hjemmel til at  

 fastsætte regler om opgørelsen af værdien af en  

 rateforsikringsordning.
2. Pensionsordninger for medfølgende ægtefæller og  

 samlevere Regeringen er opmærksom på, at arbejdsgiverne  

 i de danske eksporterhverv i disse år oplever stigende problemer med at  

 rekruttere især yngre medarbejdere, der er villige til under  

 ansættelsesforholdet at lade sig udsende til udlandet i tidsrum, der  

 kræver, at hele familien bestående af den udsendtes  

 ægtefælle, partner, samlever og/eller mindreårige  

 børn følger med til udsendelseslandet.
Baggrunden er i mange  

 tilfælde, at den udsendtes ægtefælle, samlever m.v.  

 vægrer sig ved at skulle opgive sit arbejde i Danmark i  

 udsendelsesperioden, idet en sådan afbrydelse af aktiviteten - blandt  

 andre ulemper - medfører et tab af pensionsanciennitet.
Dette tab er  

 ikke - som tab af indkomst - umiddelbart mærkbart og kan derfor ikke  

 umiddelbart kompenseres gennem en højere indtjening hos den udsendte.  

 Tabet af pensionsanciennitet vil til sin tid afspejle sig i en lavere  

 pensionsudbetaling til den dengang medfølgende ægtefælle  

 eller samlever, sammenlignet med personer, der ikke har afbrudt deres  

 pensionsindbetalinger midlertidigt.
Jo tidligere i opbygningen af  

 pensionsformuen afbrydelsen indtræder, jo mere markant vil  

 nedsættelsen af pensionsudbetalingerne være.
Udenrigstjenesten  

 oplever i disse år af de samme årsager tilsvarende problemer med  

 at finde yngre medarbejdere, der er villige til at lade sig udsende.
 For så vidt angår den medfølgende  

 ægtefælles eller samlevers tab af pensionsanciennitet har  

 arbejdsgiverne mulighed for at tilbyde kompensation bestående i, at der  

 indgås aftale om, at arbejdsgiveren opretter en pensionsordning for den  

 udsendte medarbejders ægtefælle eller samlever i  

 udsendelsesperioden.
 Ved dette lovforslag foreslås det, at en sådan  

 pensionsordning for den udsendte medarbejders ægtefælle eller  

 samlever tillægges samme skattemæssige virkninger som den  

 udsendte medarbejders egne pensionsordninger.
Baggrunden for forslaget er, at der ikke består  

 noget ansættelsesforhold mellem den udsendte medarbejders arbejdsgiver  

 og den medfølgende ægtefælle/samlever.
Som reglerne er i  

 dag, vil en arbejdsgivers indbetalinger til en pensionsordning omfattet af  

 pensionsbeskatningslovens afsnit I for en medarbejders ægtefælle  

 derfor blive anset for skattepligtigt vederlag til medarbejderen.
Vederlaget  

 anses for overført til den medfølgende  

 ægtefælle/samlever ved en gavedisposition.
Den medfølgende  

 ægtefælle/samlever kan derefter opnå fradragsret for  

 indbetalingerne efter de almindelige regler om fradragsret for indbetalinger  

 til egne pensionsordninger.
Denne skattemæssige behandling af en sådan  

 pensionsordning må anses for uhensigtsmæssig, især  

 når den medfølgende person ikke har anden skattepligtig indkomst  

 under udstationeringen.
Den pågældende vil ikke i alle  

 tilfælde have mulighed for at udnytte et underskud i skattepligtig  

 indkomst.
Det foreslås derfor, at de nævnte  

 indbetalinger skal have samme skattemæssige virkninger som  

 indbetalinger til en tilsvarende pensionsordning i ansættelsesforhold  

 for den udsendte medarbejder selv.
Det vil sige, at der for en  

 pensionsordning omfattet af pensionsbeskatningslovens afsnit I skal  

 være bortseelsesret for indbetalingerne.
For pensionsordninger omfattet  

 af pensionsbeskatningslovens § 53 A foreslås en tilsvarende  

 ligestilling.
Det betyder, at præmier, bidrag og afkast  

 vedrørende pensionsordningen skal være indkomstskattepligtige  

 hos den medfølgende ægtefælle og ikke hos den udsendte  

 medarbejder.
 Inden for statens område er der indgået aftale  

 om pensionsordninger, der skal kompensere for tab af pensionsanciennitet for  

 ægtefæller/samlevere til Udenrigsministeriets varigt ansatte  

 udsendte medarbejdere.
Da formålet er at kompensere den medfølgende  

 ægtefælle/samlever for nedgang i pensionsanciennitet under  

 udsendelsen, foreslås det, at reglerne kun skal gælde, hvis  

 ægtefællen eller samleveren ledsager den udsendte.
Endvidere  

 foreslås det, at reglerne ikke finder anvendelse, hvis den  

 medfølgende ægtefælle/samlever eller dennes arbejdsgiver  

 indbetaler til en pensionsordning i ansættelsesforhold under  

 udsendelsen.
3. Ændring af detalje i fraflytningsbeskatningen -  

 pensionsbeskatningslovens § 19 B, stk. 5 Efter de gældende regler skal der ske beskatning af  

 pensionsindbetalinger ved pensionsopsparerens fraflytning, hvis  

 arbejdsgiverens indbetalinger til en pensionsordning i  

 ansættelsesforhold er forhøjet i fraflytningsåret eller i  

 de 4 forudgående indkomstår, og forhøjelsen er af en vis  

 størrelse.
Der sondres imellem pensionsordninger, hvor indbetalingerne  

 udgør en vis procentdel af lønnen eller et fast beløb  

 (§ 19 B-ordninger), og pensionsordninger, hvor den årlige  

 pensionsydelse skal udgøre et bestemt beløb eller en bestemt  

 procentdel af slutlønnen (§ 19 C-ordninger).
Den nuværende beregningsmetode for  

 forhøjelsen efter § 19 B indebærer en favorisering af  

 personer, der har både en § 19 B-ordning og en § 19 C-ordning  

 med samme arbejdsgiver, sammenlignet med personer, der kun har en § 19  

 B-ordning.
Favoriseringen er utilsigtet, idet man ikke ved  

 udfærdigelsen af regelkomplekset i 1987 har været opmærksom  

 på muligheden for en sådan opdeling af pensionsarrangementet.
 Der foreslås en justering i beregningsmetoden, der  

 medfører økonomisk neutralitet imellem personer, der kun har en  

 § 19 B-ordning, og personer, der har opdelt deres pensionsarrangement i  

 en § 19 B-ordning og en § 19 C-ordning med samme arbejdsgiver.
 Der henvises nærmere til bemærkningerne ad  

 § 1, nr. 5.
4. Udvidelse af anvendelsesområdet for pensionsbeskatningslovens  

 § 21 A om afgiftsfri tilbagebetaling Pensionsbeskatningslovens § 21 A er en regel om, at  

 tilbagebetaling af indbetalinger til en kapitalpensionsordning m.v. i visse  

 situationer ikke er afgiftspligtig.
Bestemmelsens stk. 1, 1. pkt., er  

 hidtil i praksis administreret således, at den anvendes til fordel for  

 personer, der ikke har personlig indkomst, der er skattepligtig til Danmark,  

 mens bestemmelsen ikke anvendes til fordel for personer, der har en personlig  

 indkomst, der er skattepligtig til Danmark, men som alligevel ikke beskattes  

 deraf i Danmark, fordi beskatningsretten er tillagt en fremmed stat,  

 Færøerne eller Grønland efter en  

 dobbeltbeskatningsoverenskomst.
Det foreslås, at bestemmelsen skal finde anvendelse  

 i begge disse situationer.
Der henvises nærmere til  

 bemærkningerne ad § 1, nr. 7 og 8.
5. Præcisering af LIFO-princippet ved deloverførsel af en  

 pensionsordning Efter pensionsbeskatningslovens § 41, stk. 1-3,  

 er det i visse tilfælde muligt at overføre en del af en  

 pensionsordning til en anden pensionsordning, uden at dette betragtes som en  

 afgiftspligtig udbetaling fra den førstnævnte ordning.
Ved  

 anvendelsen af disse regler har skattemyndighederne hidtil anset den  

 overførte del af den førstnævnte ordning for at  

 være den del af ordningen, der er indbetalt sidst (LIFO-princippet). Ud  

 over at være fast administrativ praksis er LIFO-princippet  

 lovfæstet andetsteds i pensionsbeskatningsloven og i  

 pensionsafkastbeskatningsloven, men princippet har ikke hidtil været  

 lovfæstet i § 41. Det foreslås, at der nu indføres en  

 udtrykkelig lovhjemmel for princippet i § 41.
 Der henvises nærmere til bemærkningerne ad  

 § 1, nr. 11.
6. Præcisering af, at alle obligatoriske indbetalinger til ATP  

 omfattes af pensionsbeskatningslovens § 19 Pensionsbeskatningslovens § 19 omhandler  

 tilfælde, hvor en arbejdsgiver indbetaler pensionsbidrag for en person.  

 Bestemmelsen hjemler, at personen i disse tilfælde ikke skal medregne  

 pensionsbidraget i sin skattepligtige indkomst (bortseelsesret).
Efter den gældende formulering omfatter § 19  

 kun tilfælde, hvor en arbejdsgiver betaler for en arbejdstager,  

 herunder arbejdsgiverens indbetalinger til ATP.
En række  

 ændringer af ATP-loven i de senere år har imidlertid pålagt  

 andre, f.eks. kommuner og arbejdsløshedskasser, at indbetale  

 obligatoriske ATP-bidrag af bl.a. kontanthjælp og  

 arbejdsløshedsdagpenge.
Det foreslås, at det præciseres, at også  

 disse obligatoriske ATP-bidrag, der indbetales af andre end arbejdsgivere,  

 omfattes af bortseelsesretten.
Der henvises nærmere til  

 bemærkningerne til § 1, nr. 4, ad det foreslåede § 19,  

 stk. 2, i pensionsbeskatningsloven.
7. Bemyndigelse vedrørende rateforsikring Det foreslås, at skatteministeren bemyndiges til at  

 fastsætte regler om opgørelsen af værdien af en  

 rateforsikring, ligesom skatteministeren efter de gældende regler kan  

 fastsætte regler om opgørelsen af værdien af en  

 rateopsparing i pensionsøjemed, jf. pensionsbeskatningslovens  

 § 11 A, stk. 4.
 Der henvises nærmere til bemærkningerne til  

 § 1, nr. 1.
8. Høringer Lovforslaget har været udsendt til høring hos  

 følgende ministerier og organisationer:
 Advokatsamfundet, Amtsrådsforeningen,  

 Arbejdsministeriet, Dansk Arbejdsgiverforening, Dansk Handel og Service, De  

 Samvirkende Invalideorganisationer, De danske Landboforeninger, Den  

 Almindelige Danske Lægeforening, Erhvervenes Skattesekretariat,  

 Erhvervsministeriet, Finansministeriet, Finansrådet, Finanstilsynet,  

 Foreningen af Firmapensionskasser, Foreningen Registrerede Revisorer,  

 Foreningen af Statsautoriserede Revisorer, Forsikring & Pension,  

 Frederiksberg Kommune, Justitsministeriet, Kommunernes Landsforening,  

 Københavns Kommune, Landbrugsrådet, LO, Praktiserende  

 Lægers Organisation, Skattechefforeningen, Skatterevisorforeningen,  

 Socialministeriet, Statsministeriet, Sundhedsministeriet, Told- og  

 Skattestyrelsen, Udenrigsministeriet, Udetillægsnævnet og  

 Økonomiministeriet.
 Advokatrådet finder, at den foreslåede  

 ændring er i tråd med ønsket om en ligestilling mellem  

 ægtefæller og samlevere i pensionsmæssig henseende.
Foreningen af Statsautoriserede Revisorer hilser  

 forslaget velkommen og bemærker, at det i første række  

 imødekommer Udenrigsministeriet, men samtidig skaber mulighed for, at  

 også private arbejdsgivere kan kompensere deres udsendte medarbejderes  

 medfølgende ægtefæller/samlevere.
Foreningen finder dog,  

 at det bør fastlægges, hvilken arbejdsgiver der tænkes  

 på i de tilfælde, hvor en udstationeringskontrakt indgås  

 med den hidtidige danske arbejdsgiver, men medarbejderen i praksis skal  

 arbejde for et andet selskab i samme koncern.
Foreningen finder videre, at  

 det bør være muligt, at indbetalingerne sker til en allerede  

 eksisterende pensionsordning.
Endelig finder foreningen, at det bør  

 afklares yderligere, hvad der forstås ved fælles bolig under  

 udstationeringen, idet der forekommer tilfælde, hvor medfølgende  

 ægtefæller/samlevere ikke konstant opholder sig i det  

 pågældende land.
Til svaret fra Foreningen af Statsautoriserede  

 Revisorer bemærkes, at det er præciseret i lovforslagets  

 bemærkninger ad § 1, nr. 4, at indbetalingerne kan ske til en  

 allerede eksisterende pensionsordning.
Der skal være tale om  

 udsendelse, men der stilles ikke krav om, at arbejdsgiveren skal være  

 den samme før og under udsendelsesperioden.
I tilfælde, hvor der  

 er tale om to forskellige arbejdsgivere, der er koncernforbundne selskaber,  

 skal pensionsindbetalingerne dog foretages af det selskab, den udsendte  

 arbejder for under udsendelsen.
Foretages indbetalingerne af det selskab, der  

 tidligere var arbejdsgiver, har det den skattemæssige virkning, at det  

 betalende selskab ikke har fradragsret for indbetalingerne som en  

 driftsomkostning, idet betalingen anses for et tilskud til det  

 koncernforbundne selskab, der er den udsendtes aktuelle arbejdsgiver.
Endelig  

 bemærkes, at fælles bopæl under udstationeringen ikke  

 indebærer, at ægtefællerne skal opholde sig samme sted  

 konstant.
Hvorvidt kravet om fælles bopæl er opfyldt i det  

 enkelte tilfælde, vil afhænge af en individuel vurdering.  

 Opholder ægtefællen sig i Danmark i så lange perioder, at  

 det må anses for muligt for den pågældende at opretholde en  

 tilknytning til arbejdsmarkedet i Danmark, kan betingelserne for oprettelse  

 eller opretholdelse af pensionsordningen ikke anses for opfyldt.  

 Ovenstående er alene baseret på formålet med det her  

 omhandlede forslag og er ikke udtryk for en alment gældende  

 skatteretlig fortolkning af begreberne udsendelse og fælles  

 bopæl.
LO kan tilslutte sig de overordnede formål i  

 lovforslaget, nemlig at fjerne de nuværende skattemæssige  

 barrierer for, at arbejdsgiveren til en udsendt medarbejder kan sikre en  

 fortsat pensionsindbetaling til en medrejsende  

 ægtefælle/samlever.
LO anfører, at set i lyset af  

 arbejdsmarkedspensionernes stigende betydning er dette et fornuftigt tiltag,  

 som vil modvirke, at de berørte personer får forringede  

 pensionsvilkår som følge af fraværsperioder fra  

 arbejdsmarkedet.
Det vil samtidig gøre det mere attraktivt for de  

 pågældende personer at blive udstationeret, hvilket nedbringer  

 barriererne for grænseoverskridende beskæftigelse.
9. Provenumæssige konsekvenser Lovforslaget giver arbejdsgivere, der har udsendt  

 medarbejdere til udlandet, mulighed for at oprette en pensionsordning for den  

 udsendtes ægtefælle eller samlever med samme skattemæssige  

 konsekvenser som for den udsendtes egen pensionsordning.
 Inden for Statens område anslås det, at ca.  

 255 ægtefæller/samlevende til ansatte under Udenrigsministeriet  

 vil komme ind under lovforslaget med en månedlig indbetaling på  

 ca. 1.300 kr., eller ca. 4 mill. kr. årligt, jfr. finansloven for 1999  

 § 06.11.01. For denne personkreds medfører lovforslaget ikke en  

 egentlig nettoudgift for det offentlige, da det har været en  

 forudsætning for udmålingen af indskudsbeløbene, at der  

 foretages den foreslåede ændring af pensionsbeskatningsloven.
 Personkredsen herudover skal antagelig især findes  

 blandt yngre medarbejdere i eksporterhvervene, men kan ikke nærmere  

 kvantificeres.
 Antages det, at det på årsbasis drejer sig om  

 500 personer, og antages det videre, at der årligt indbetales  

 gennemsnitligt 20.000 kr., vil det indebære et provenutab på ca.  

 5 mill. kr. årligt.
 Lovforslaget indeholder herudover visse justeringer og  

 præciseringer mv., som ikke skønnes at have  

 nævneværdige provenumæssige konsekvenser.
Det samlede forslag skønnes således med stor  

 usikkerhed at medføre et provenutab på omkring 5 mill. kr.  

 årligt.
Kommuneandelen heraf udgør skønsmæssigt ca.  

 2 mill. kr.
Staten vil imidlertid i 2000 bære tabet for de  

 kommuner og amter, som vælger ordningen med statsgaranteret  

 udskrivningsgrundlag, da forslaget ikke er indregnet i det garanterede  

 udskrivningsgrundlag.
Det skønnes, at ca. halvdelen af beløbet,  

 dvs. ca. 1 mill. kr., vil vedrøre kommuner og amter, som vælger  

 det statsgaranterede udskrivningsgrundlag.
 For de selvbudgetterende kommuner og amter vil forslaget  

 isoleret set indebære et provenutab på ca. 1 mill. kr. i 2000,  

 som dog først vil kunne påvirke den kommunale økonomi i  

 forbindelse med den endelige afregning i 2002.
 De kommunaløkonomiske konsekvenser af forslaget  

 skal ses i sammenhæng med de øvrige lovforslag, der  

 gennemføres, idet det indgår i regeringens aftaler med  

 Kommunernes Landsforening og Amtsrådsforeningen af den 11. juni 1999,  

 at såfremt forudsætningerne for det kommunale skattegrundlag i  

 2000 ændres væsentligt som følge af satsændringer  

 mv., neutraliserer staten fuldt ud for kommuner og amter, der har valgt at  

 selvbudgettere, herfor i forbindelse med den endelige afregning.
 Til brug for vurderingen af, hvorvidt lovforslagene har  

 væsentlig betydning for det kommunale og amtskommunale skattegrundlag,  

 vil der blive foretaget en samlet opgørelse af lovforslagenes samlede  

 kommunaløkonomiske betydning for skatteprovenuet i 2000.
10. Administrative konsekvenser for stat, amter og kommuner Gennemførelsen af lovforslaget skønnes at  

 medføre éngangsudgifter på 0,5 mill.kr. for Told og Skat.  

 Udgifterne vil komme i år 2000 og 2001. Lovforslaget skønnes  

 derudover ikke at have nævneværdige administrative konsekvenser  

 for stat, amter og kommuner.
11. Økonomiske konsekvenser for erhvervslivet Lovforslaget giver øget tilskyndelse bl.a. for  

 yngre eksportmedarbejdere til at påtage sig udstationering i udlandet  

 og medvirker dermed til at give virksomhederne en mere fleksibel  

 arbejdsstyrke.
De øvrige elementer i lovforslaget skønnes ikke  

 at have erhvervsøkonomiske konsekvenser.
12. Administrative konsekvenser for erhvervslivet Forslaget om pensionsordninger til udsendte medarbejderes  

 ægtefæller/samlevere vil indebære begrænsede  

 administrative konsekvenser for de virksomheder, der ønsker at tilbyde  

 en sådan pensionsordning.
I givet fald skal der indgås en  

 pensionsaftale med den udsendte medarbejders ægtefælle, partner  

 eller samlever og med et pensionsinstitut.
Da det er frivilligt for  

 virksomhederne, om man ønsker at tilbyde en sådan  

 pensionsordning, er de administrative konsekvenser ikke opgjort  

 nærmere.
 De øvrige elementer i lovforslaget skønnes  

 ikke at have nævneværdige adminstrative konsekvenser for  

 erhvervslivet.
13. Miljømæssige konsekvenser Lovforslaget har ingen miljømæssige  

 konsekvenser 14. Administrative konsekvenser for borgerne Forslaget om pensionsordninger til udsendte medarbejderes  

 ægtefæller/samlevere vil kun indebære administrative  

 konsekvenser for et meget begrænset antal borgere, nemlig de  

 pågældende i den udstrækning, de ønsker at benytte  

 ordningen. Ønsker man at benytte ordningen, skal den udsendtes  

 ægtefælle/samlever indgå en pensionsaftale med den  

 udsendtes arbejdsgiver og et pensionsinstitut.
15. Forholdet til EU-retten a.
Pensionsordninger for medfølgende ægtefæller mv.
 Om ordningens hovedindhold henvises til afsnit 2 ovenfor.  

 Som omtalt forbedrer lovforslaget den medfølgende  

 ægtefælles muligheder for at opretholde en pensionsopsparing i  

 udsendelsesperioden, hvilket indebærer en forbedring i forhold til den  

 fri bevægelighed for personer.
I øvrigt bemærkes, at den foreslåede  

 ordning kan benyttes både når pensionsordningen er  

 fradragsberettiget efter pensionsbeskatningslovens afsnit I og når den  

 er omfattet af pensionsbeskatningslovens afsnit II A om  

 indkomstskattepligtige pensionsordninger, forsikringer mv.
Det vil sige, at  

 det er uden betydning, om den medfølgende ægtefælle  

 bevarer eller opgiver sin fulde skattepligt til Danmark under udsendelsen.
I  

 denne henseende må ordningen således anses for neutral i relation  

 til EU-retten.
b.
Præcisering af pensionsbeskatningslovens § 21 A,  

 stk. 1 Pensionsbeskatningslovens § 21 A er en regel om, at  

 tilbagebetaling af indbetalinger til en kapitalpensionsordning mv. i visse  

 situationer ikke er afgiftspligtig.
Som nærmere omtalt ad § 1, nr.  

 7 og 8, har bestemmelsens stk. 1, 1. pkt., hidtil i praksis været  

 administreret således, at den finder anvendelse til fordel for  

 personer, der ikke har haft personlig indkomst, der er skattepligtig til  

 Danmark, hvorimod den ikke finder anvendelse til fordel for personer, der har  

 haft en personlig indkomst, der var skattepligtig til Danmark, men som ikke  

 er beskattet her af den pågældende indkomst, fordi  

 beskatningsretten ved en dobbeltbeskatningsoverenskomst er tillagt en fremmed  

 stat, Færøerne eller Grønland.
 Denne forskellige behandling i skattemæssig  

 henseende rejser spørgsmål i relation til bl.a. traktatens  

 regler om arbejdskraftens fri bevægelighed.
 Ved lovforslaget sikres det derfor, at begge de  

 nævnte grupper omfattes af bestemmelsen og dermed stilles ens.
 Sammenfatning af økonomiske og  

 administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Provenutab på ca. 5 mill. kr. årligt som  

 følge af muligheden for at oprette en pensionsordning for udsendte  

 ægtefæller/samlevere.
 Indkomstårsvirkning: Lovforslaget skønnes samlet at  

 medføre et provenutab på ikke over 5 mill. kr. årligt,  

 heraf ca. 2 mill. kr. for kommuner og amter.
For 2000 har forslaget ingen provenumæssige konsekvenser for  

 kommuner og amter omfattet af det statsgaranterede udskrivningsgrundlag.  

 Provenutabet for selvbudgetterende kommuner og amter udgør ca. 1 mill.  

 kr.
Dette provenutab vil dog først påvirke den kommunale  

 økonomi i 2002 i forbindelse med den endelige afregning vedr.  

 2000.
 Finansårsvirkning: Virkningen skønnes til ca. 5 mill.  

 kr. i 2000.
Administrative konsekvenser for stat, amter og  

 kommuner Éngangsudgifter på 0,5 mill.kr. i Told*Skat  

 fordelt over 2000 og 2001.
Økonomiske konsekvenser for  

 erhvervslivet Øget fleksibilitet med hensyn til udstationering af  

 medarbejdere i udlandet for virksomhederne og det offentlige.
Ingen Administrative konsekvenser for  

 erhvervslivet Begrænsede virkninger for virksomheder, der  

 ønsker at tilbyde udsendte medarbejderes  

 ægtefæller/samlevere pensionsordning.
Miljømæssige konsekvenser Ingen Ingen Administrative konsekvenser for borgerne Ved udsendelse stillingtagen til, om der ønskes  

 pensionsordning for medfølgende ægtefælle/samlever.
Forholdet til EU-retten Øget fleksibilitet med hensyn til udstationering af  

 medarbejdere i udlandet indebærer en forbedring i forhold til den fri  

 bevægelighed for personer.
 Ligestilling af personer bosat i et andet EU-land ved anvendelsen af  

 pensionsbeskatningslovens § 21 A hensigtsmæssig.
Bemærkninger til lovforslagets  

 enkelte bestemmelser Til § 1 Til nr. 1 Forslaget giver skatteministeren bemyndigelse til at  

 fastsætte regler om opgørelsen af ordningens værdi.  

 Forslaget er delvis parallelt med den tilsvarende bestemmelse  

 vedrørende rateopsparing i pensionsøjemed, jf.  

 pensionsbeskatningslovens § 11 A, stk. 4. Bemyndigelsesbestemmelsen  

 er nødvendiggjort af de ved lov nr. 143 af 17. marts 1999  

 gennemførte ændringer af pensionsbeskatningslovens § 8, nr.  

 1, hvorved der er givet forsikringsselskaberne valgfrihed mellem to  

 forskellige opgørelsesmetoder.
Den ene af disse, § 8, nr. 1, 7.  

 pkt., svarer til den opgørelsesmetode, som pengeinstitutterne  

 følger ved rateopsparing i pensionsøjemed, og hvorom der er  

 fastsat nærmere regler ved bekendtgørelse.
Til nr. 2 Der er tale om en konsekvensændring som følge  

 af forslaget under nr. 4. Det foreslås, at alle indbetalinger til  

 kapitalpension omfattet af § 19 skal nedsætte  

 kapitalpensionsfradraget, uanset om indbetalingen er foretaget af den  

 pågældendes arbejdsgiver eller af andre.
Til nr. 3 Der foreslås en præcisering, så det  

 umiddelbart fremgår af pensionsbeskatningslovens § 19,  

 stk. 1, at bortseelsesretten omfatter ATP-bidrag, som arbejdsgiveren  

 indbetaler vedrørende arbejdsgiverbetalte dagpenge under sygdom og  

 fødsel.
Ordlyden af bestemmelsen bringes hermed i overensstemmelse med  

 arbejdsmarkedsfondslovens ordlyd i dennes § 8, stk.1, litra c, som giver  

 hjemmel for opkrævning af arbejdsmarkedsbidrag af disse ATP-bidrag.
Til nr. 4 Forslaget til nyt stk. 2 i  

 pensionsbeskatningslovens § 19 angår tilfælde, hvor der  

 indbetales obligatorisk ATP-bidrag for en person af andre end den  

 pågældendes arbejdsgiver.
Ifølge en række  

 ændringer i ATP-loven inden for de senere år indbetales der i en  

 række tilfælde obligatoriske eller frivillige ATP-bidrag af bl.a.  

 kommuner og arbejdsløshedskasser.
Der betales således  

 obligatorisk ATP-bidrag for modtagere af bl.a. arbejdsløshedsdagpenge,  

 kontanthjælp og revalideringsydelse.
Den personkreds, der omfattes af  

 reglerne om obligatorisk indbetaling af ATP-bidrag, fremgår af  

 ATP-lovens § 2 a.
 Det foreslås, at det præciseres, at  

 bortseelsesretten efter pensionsbeskatningslovens § 19 omfatter alle  

 obligatoriske indbetalinger af ATP-bidrag, uanset om disse foretages af en  

 arbejdsgiver eller af kommuner, arbejdsløshedskasser m.fl.
 Bestemmelsen bliver hermed indholdsmæssigt parallel  

 med arbejdsmarkedsfondslovens § 8, stk. 1, litra f, der giver  

 hjemmel for opkrævning af arbejdsmarkedsbidrag af de  

 pågældende ATP-bidrag.
Den personkreds, der omfattes af reglerne om frivillig  

 indbetaling af ATP-bidrag, jf.
ATP-lovens § 2 b, foreslås ikke  

 omfattet af bestemmelsen.
Disse ATP-indbetalinger var og er fortsat  

 fradragsberettigede efter reglerne i pensionsbeskatningslovens §18.
Forslaget til nyt stk. 3 i  

 pensionbeskatningslovens § 19 angår pensionsordninger til  

 medfølgende ægtefæller/samlevere.
Det foreslås, at  

 der skal være bortseelsesret for bidrag, som en udsendt medarbejders  

 arbejdsgiver indbetaler til pensionsordninger for den udsendte medarbejders  

 medfølgende ægtefælle eller samlever.
De  

 pågældende indbetalinger henregnes således ikke til den  

 skattepligtige indkomst, hverken hos medarbejderen eller hos den  

 medfølgende ægtefælle eller samlever.
Forslaget omfatter kun udsendelsesperioden, som skal  

 være af mindst en måneds varighed.
Medarbejderen skal være  

 udsendt til en fremmed stat, Færøerne eller Grønland.
Forslaget omfatter endvidere kun medfølgende  

 ægtefæller/samlevere, dvs. at den pågældende skal  

 have fælles bopæl sammen med den udsendte i udlandet under  

 udsendelsen.
Reglerne kan således ikke anvendes, hvis  

 ægtefællen/samleveren forbliver boende i Danmark under  

 udsendelsen.
For samlevere stilles der ikke krav til samlivets længde  

 forud for udrejsen fra Danmark, idet det antages, at arbejdsgiveren kun rent  

 undtagelsesvis vil have interesse i at bidrage til en pensionsordning til  

 fordel for en person, der ikke har etableret et fast samlivsforhold med  

 medarbejderen forud for udrejsen.
 Da formålet med lovændringen er at give  

 mulighed for økonomisk kompensation for manglende optjening af  

 pensionsanciennitet under udsendelsen, foreslås det, at reglerne ikke  

 skal gælde, hvis den medfølgende ægtefælle/samlever  

 har en pensionsgivende indtægt under udsendelsen, således at den  

 pågældende selv og/eller en arbejdsgiver foretager indbetalinger  

 til en pensionsordning i ansættelsesforhold under udsendelsen.
Hvis arbejdsgiveren har etableret en pensionsordning for  

 en udsendt medarbejders ægtefælle, men en af de opstillede  

 betingelser svigter, skal arbejdsgiverens indbetalinger til pensionsordningen  

 skattemæssigt behandles som vederlag til den udsendte medarbejder.
Der  

 er i disse tilfælde ingen hjemmel til at henføre indbetalingerne  

 til den udsendte medarbejders ægtefælle.
Efter forslaget kan der oprettes en pensionsordning for  

 den medfølgende ægtefælle/samlever.
Forslaget omfatter  

 alle typer af pensionsordninger, der kan oprettes ifølge  

 pensionsbeskatningslovens afsnit I, dvs. pensionsordninger med løbende  

 udbetalinger, ratepensionsordninger og kapitalpensionsordninger.
Efter forslaget kan indbetalingerne i stedet ske til en  

 pensionsordning omfattet af pensionsbeskatningslovens afsnit I, som den  

 medfølgende ægtefælle allerede har.
Der stilles  

 således ikke krav om, at der skal være tale om en nyoprettet  

 ordning.
 Pensionsordningen henføres i enhver  

 skattemæssig henseende til den medfølgende ægtefælle  

 eller samlever; f.eks. indgår indbetalinger til en  

 kapitalpensionsordning under beløbsgrænsen i § 16,  

 stk. 1, for den medfølgende ægtefælle/samlever, mens  

 beløbsgrænsen for den udsendte ikke berøres af disse  

 indbetalinger.
Det er uden betydning, om den udsendte medarbejder og den  

 medfølgende ægtefælle/samlever er fuldt skattepligtige,  

 begrænset skattepligtige eller ikke skattepligtige til Danmark under  

 udsendelsen.
Det er endvidere uden betydning, om de pågældende i  

 tilfælde af fuld skattepligt til Danmark er hjemmehørende i  

 udsendelseslandet efter bestemmelserne i Danmarks overenskomst med det  

 pågældende land.
Derimod er det afgørende for den  

 skattemæssige behandling, at pensionsordningen omfattes af  

 pensionsbeskatningslovens afsnit I.
Er pensionsordningen oprettet i et  

 udenlandsk forsikringsselskab eller en udenlandsk pensionskasse, eller har  

 den medfølgende ægtefælle eller samlever fravalgt  

 beskatning efter afsnit I, omfattes ordningen i stedet af  

 pensionsbeskatningslovens afsnit II A, jf. pensionsbeskatningslovens  

 § 53 A og nedenfor ad nr. 14.
Til nr. 5 Der foreslås en justering i  

 pensionsbeskatningslovens § 19 B med det formål at hindre, at  

 personer, der omfattes af denne regel, opnår en utilsigtet fordel ved  

 tillige at have oprettet en tilsagnsordning omfattet af  

 pensionsbeskatningslovens § 19 C med den samme arbejdsgiver.
Efter de gældende regler skal der ske beskatning af  

 pensionsindbetalinger ved pensionsopsparerens fraflytning, hvis  

 arbejdsgiverens indbetalinger til en pensionsordning i  

 ansættelsesforhold er forhøjet i fraflytningsåret eller i  

 de 4 forudgående indkomstår, og forhøjelsen er af en vis  

 størrelse.
Der sondres i den forbindelse imellem pensionsordninger,  

 hvori indbetalingerne udgør en vis procentdel af lønnen eller  

 et fast beløb (§ 19 B-ordninger), og pensionsordninger, hvor den  

 årlige pensionsydelse skal udgøre et bestemt beløb eller  

 en bestemt procentdel af slutlønnen (tilsagnsordninger omfattet af  

 § 19 C).
Ved pensionsordninger omfattet af § 19 B skal der  

 efter bestemmelsens stk. 5, 1. pkt., ske beskatning af  

 pensionsindbetalingerne, hvis - og i det omfang - forhøjelsen af  

 pensionsindbetalingerne medfører, at de kommer til at udgøre  

 mere end 20 pct. af den samlede lønindtægt fra den  

 pågældende arbejdsgiver.
De pensionsindbetalinger der medregnes,  

 er alene pensionsindbetalinger til ordninger omfattet af § 19 B,  

 stk. 1-4. Pensionsindbetalinger fra den pågældende  

 arbejdsgiver indgår ifølge bestemmelsens 2. pkt. også ved  

 opgørelsen af den samlede lønindtægt fra den  

 pågældende arbejdsgiver, og heri medregnes indbetalinger til  

 pensionsordninger omfattet af § 19 C.
 Dette indebærer, at en person, der har fordelt sin  

 pensionsopsparing på ordninger omfattet af § 19 B og § 19 C,  

 har større muligheder for at aftale forøgede indbetalinger,  

 før der skal ske efterbeskatning ved fraflytning, sammenlignet med en  

 person med en pensionsopsparing af samme størrelse, der kun er  

 placeret i en ordning omfattet af § 19 B.
 Da dette strider imod intentionerne bag regelkomplekset i  

 §§ 19 A-E, foreslås det, at reglerne justeres, således at  

 alle pensionsindbetalinger fra den samme arbejdsgiver, herunder indbetalinger  

 til en ordning omfattet af § 19 C, fremover skal medregnes ved  

 opgørelsen af pensionsindbetalingernes størrelse efter  

 § 19 B, stk. 5, 1. pkt.
Til nr. 6 Forslaget angår pensionsordninger til  

 medfølgende ægtefæller/samlevere, jf. bemærkningerne  

 til nr. 4 (ad nyt stk. 3 i pensionsbeskatningslovens § 19). Som  

 anført der indgår beløb, der i medfør af  

 § 19, stk. 3, indbetales til en kapitalpensionsordning, under  

 beløbsgrænsen i § 16, stk. 1, for den  

 medfølgende ægtefælle/samlever.
 Pensionsbeskatningslovens § 21 er et supplement til  

 § 16, stk. 1, der fastslår, at hvis en persons arbejdsgivere  

 tilsammen har indbetalt større beløb til kapitalpension, end  

 beløbsgrænsen i § 16, stk. 1, tillader (34.000 kr. i  

 1999-niveau), skal det overskydende beløb medregnes til den personlige  

 indkomst.
 Det foreslås, at beløb, som er indbetalt til  

 en pensionsordning for medfølgende ægtefæller/samlevere,  

 medregnes ved opgørelsen af, om beløbsgrænsen i  

 § 16, stk. 1, er overskredet.
Til nr. 7 og 8 Der foreslås en ændring og en  

 præcisering af pensionsbeskatningslovens § 21 A for så vidt  

 angår personer, der ikke har personlig indkomst, der beskattes i  

 Danmark.
§ 21 A, stk. 1, 1. pkt., omhandler nogle  

 situationer, hvor tilbagebetaling af indbetalinger til kapitalpension ikke  

 betragtes som afgiftspligtige udbetalinger.
Dette er bl.a. tilfældet,  

 hvis en person har foretaget indbetalinger til kapitalpension, og/eller hvis  

 vedkommendes pensionskasse har anvendt en del af vedkommendes pensionsbidrag  

 til finansiering af supplerende éngangsydelser, og disse beløb  

 sammenlagt overstiger vedkommendes personlige indkomst i det  

 pågældende år.
 Bestemmelsens nuværende ordlyd angiver ikke  

 tydeligt, om bestemmelsen finder anvendelse, når den  

 pågældende slet ikke har haft personlig indkomst, der er  

 skattepligtig til Danmark, i det pågældende indkomstår,  

 eller om bestemmelsen finder anvendelse, når den pågældende  

 ganske vist har haft personlig indkomst, der er skattepligtig til Danmark,  

 men beskatningsretten hertil er tillagt en fremmed stat,  

 Færøerne eller Grønland efter en  

 dobbeltbeskatningsoverenskomst.
Bestemmelsen er i praksis administreret således, at  

 den finder anvendelse, selv om der ikke er optjent personlig indkomst, der er  

 skattepligtig til Danmark.
Derimod finder bestemmelsen ikke anvendelse, hvis  

 der er optjent personlig indkomst, der er skattepligtig til Danmark, men som  

 beskattes i udlandet ifølge en dobbeltbeskatningsoverenskomst.
 Det foreslås, at bestemmelsen ændres, så  

 det klart fremgår, at den finder anvendelse i begge de nævnte  

 situationer.
§ 21 A, stk. 1, 2. pkt., der vil blive 3. pkt.,  

 supplerer bestemmelsens 1. pkt. i de tilfælde, hvor indbetalingen til  

 kapitalpension ikke er foretaget af personen selv, men af vedkommendes  

 arbejdsgiver.
Det foreslås, at denne bestemmelse omformuleres,  

 således at den også finder anvendelse, når indbetalingen er  

 foretaget af personens ægtefælles eller samlevers arbejdsgiver  

 til en pensionsordning omfattet af pensionsbeskatningslovens § 19,  

 stk. 3. Der henvises herom til bemærkningerne til nr. 4 (ad nyt  

 stk. 3 i pensionsbeskatningslovens § 19).
Til nr. 9 Forslaget angår pensionsordninger til  

 medfølgende ægtefæller/samlevere, jf. bemærkningerne  

 til nr. 4 (ad nyt stk. 3 i pensionsbeskatningslovens § 19). Ved  

 ændringen sikres den udsendte medarbejders arbejdsgiver samme  

 skattemæssige behandling af bidrag til den medfølgende  

 ægtefælles/samlevers pensionsordning som af bidrag til  

 pensionsordninger for den udsendte medarbejder.
Til nr. 10 Det foreslås at ophæve bestemmelsen i  

 § 26 A, stk. 4, da den ikke længere har betydning.
Det  

 altovervejende flertal af personer, som blev berørt af bestemmelsen  

 (de, som kunne hæve deres kapitalpension tidligst ved det fyldte 60.  

 år), er i dag 79 år eller ældre og har skullet  

 afgiftsberigtige deres kapitalpensionsordninger senest ved det fyldte 70.  

 år.
Omfattede personer, for hvem Ligningsrådet har godkendt en  

 pensionsalder på 55 år, er i dag 74 år.
Der kan i dag  

 forefindes personer, for hvem Ligningsrådet har godkendt en endnu  

 lavere pensionsalder, f.eks. 50 år, og som således endnu ikke er  

 fyldt 70 år.
Det må imidlertid anses for udelukket, at nogle af  

 disse endnu ikke har fået udbetalt en kapitalpensionsordning, som de  

 allerede for 20 år siden opfyldte betingelserne for at få  

 udbetalt.
Til nr. 11 Forslaget omhandler de situationer, hvor det efter  

 § 41, stk. 1-3, er muligt at overføre en del af en  

 pensionsordning til en anden pensionsordning.
Der kan i disse situationer  

 være behov for regler om, hvorvidt det er den ældste eller den  

 yngste del af pensionsordningen der skal anses for overført  

 først.
Med de nugældende regler er dette især relevant i  

 tilfælde, hvor det efter § 41, stk. 3, er muligt at  

 deloverføre en pensionsordning, der er oprettet før den 1.  

 januar 1983, og som derfor rummer en opsparing, der kan være omfattet  

 af overgangsfradraget ved beregning af skat efter  

 pensionsafkastbeskatningslovens § 7.
 Ved sådanne deloverførsler har  

 skattemyndighederne hidtil i praksis anset den sidst opsparede del af  

 ordningen for overført først (LIFO-princippet). LIFO-princippet  

 er lovfæstet andetsteds i pensionsbeskatningsloven, nemlig i § 34,  

 stk. 2, 2. pkt., der regulerer, hvilken afgiftssats der anvendes ved  

 delvise udbetalinger og dispositioner over pensionsordninger, der er oprettet  

 før indførelsen af de nuværende afgiftssatser.
 LIFO-princippet har derimod hidtil ikke været  

 lovfæstet i relation til deloverførsler, men en regel svarende  

 til § 34, stk. 2, 2. pkt., foreslås nu indført som  

 generelt princip ved deloverførsler efter § 41,  

 stk. 1-3.
Til nr. 12 Forslaget er en konsekvens af forslaget under nr. 11,  

 hvorved der indsættes et nyt stykke i § 41.
Til nr. 13 Der er tale om en redaktionel konsekvensændring som  

 følge af forslaget under nr. 1, hvorved pensionsbeskatningslovens  

 § 8 udvides med et nyt stykke.
Til nr. 14 Forslaget angår pensionsordninger til  

 medfølgende ægtefæller/samlevere.
Om betingelserne for  

 oprettelse henvises til bemærkningerne til nr. 4 ad  

 pensionsbeskatningslovens § 19, stk. 3. Det foreslås, at i  

 tilfælde, hvor en sådan pensionsordning beskattes efter  

 pensionsbeskatningslovens § 53 A, skal præmier eller bidrag, som  

 den udsendte ægtefælles/samlevers arbejdsgiver indbetaler til  

 pensionsordningen, medregnes ved opgørelsen af den medfølgende  

 ægtefælles/samlevers egen skattepligtige indkomst.  

 Pensionsordningen følger endvidere de øvrige regler i § 53  

 A eller, hvis betingelserne herfor er opfyldt, § 53 B.
Hvorvidt betingelserne for beskatning efter § 53 B er  

 opfyldt, afhænger af udsendelseslandets skattelovgivning.
Det  

 kræves således, at udsendelseslandet indrømmer den  

 medfølgende ægtefælle/samlever fradragsret eller  

 bortseelsesret for bidrag, som den udsendte ægtefælles  

 arbejdsgiver indbetaler til den medfølgende  

 ægtefælles/samlevers pensionsordning.
I så fald anses  

 betingelsen om, at indbetalingen skal være foretaget af »en  

 arbejdsgiver«, jf. § 53 B, stk. 3, for opfyldt, selv om det konkret  

 drejer sig om den udsendte ægtefælles/samlevers arbejdsgiver og  

 ikke den medfølgende ægtefælles/samlevers egen  

 arbejdsgiver.
Der foreslås ikke ændringer i § 53 B, idet man  

 ikke ved ændringer i § 53 B kan opnå en anden  

 skattemæssig behandling i udsendelseslandet end den, der følger  

 af landets egen lovgivning.
Til nr. 15 Der er tale om en konsekvensændring som følge  

 af forslaget under nr. 4 ad pensionsbeskatningslovens § 19,  

 stk. 3.
Til § 2 Til nr. 1 Der er tale om en redaktionel konsekvensændring som  

 følge af forslaget under § 1, nr. 4, hvorved  

 pensionsbeskatningslovens § 19 udvides med nye stykker.
Til § 3 Til stk. 1 Det foreslås, at loven skal træde i kraft  

 dagen efter bekendtgørelsen i lovtidende.
Til stk. 2 Det foreslås, at ændringen i  

 opgørelsesreglen vedrørende eventuel beskatning af  

 arbejdsgiverindbetalte pensionsbidrag ved fraflytning skal have virkning,  

 når skattepligten ophører efter lovændringens  

 ikrafttræden.
Til stk. 3 Det foreslås, at ændringerne i  

 pensionsbeskatningslovens § 21 A, hvorefter bestemmelsen fremover skal  

 finde anvendelse, hvis der er optjent personlig indkomst, der er  

 skattepligtig til Danmark, men som beskattes i udlandet ifølge en  

 dobbeltbeskatningsoverenskomst, får virkning fra og med  

 indkomståret 2000. Det foreslås, at pensionsbeskatningslovens  

 § 21 A, stk. 1, 2. pkt., som omhandler indbetalinger til  

 kapitalpension foretaget af en arbejdsgiver, skal finde anvendelse på  

 indbetalinger til pensionsordninger omfattet af reglerne om pensionsordninger  

 til medfølgende ægtefæller/samlevere allerede i  

 indkomståret 1999.
Til stk. 4 Det foreslås, at reglerne om pensionsordninger til  

 medfølgende ægtefæller/samlevere skal have virkning for  

 pensionsordninger, der er oprettet eller tilknyttet ordningen den 1. januar  

 1999 eller senere.
Det er herved angivet, at der både er mulighed for  

 at nyoprette en pensionsordning og for, at indbetalingerne sker til en  

 allerede oprettet pensionsordning for den pågældende.
Med hensyn  

 til virkningstidspunktet bemærkes, at den i lovforslagets almindelige  

 bemærkninger punkt 2 omtalte aftale om pensionsordninger for  

 ægtefæller/samlevere til Udenrigsministeriets varigt ansatte,  

 udsendte medarbejdere er indgået på vilkår, så de  

 pågældende kan indtræde i ordningen med virkning tidligst  

 fra den 1. januar 1999.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om beskatningen af pensionsordninger (pensionsbeskatningsloven), jf.  

 lovbekendtgørelse nr. 530 af 25. juni 1999, foretages følgende  

 ændringer:
§ 8. - - - 1. I § 8 indsættes som stk. 2:
 »Stk. 2. Skatteministeren fastsætter nærmere  

 regler om opgørelsen af ordningens værdi.«.
§ 18. - - - 2. I § 18, stk. 2, 2. pkt., ændres »ejerens  

 arbejdsgiver« til: »en arbejdsgiver m.v.«.
Stk. 2. Bidrag m.v. til kapitalforsikring i  

 pensionsøjemed og til opsparing i pensionsøjemed kan i alt  

 højst fratrækkes med det i § 16 nævnte beløb.  

 Er der af ejerens arbejdsgiver foretaget indbetalinger til ordninger som  

 nævnt i 1. pkt. for ejeren, jf. § 19, nedsættes det efter 1.  

 pkt. fradragsberettigede beløb med disse indbetalinger bortset fra  

 arbejdsmarkedsbidrag. --- § 19. Ved opgørelsen af en arbejdstagers skattepligtige  

 indkomst medregnes ikke beløb, der af arbejdsgiveren indbetales til en  

 af kapitel 1 omfattet ordning for arbejdstageren.
Det samme gælder  

 indbetalinger fra en tidligere arbejdsgiver til en af kapitel 1 omfattet  

 ordning.
Efter arbejdstagerens død medregnes indbetalinger fra  

 afdødes tidligere arbejdsgiver til sikring af ægtefælle-  

 eller samleverpension, samleverpension eller børnepension efter  

 § 2, nr. 4, heller ikke ved opgørelsen af den skattepligtige  

 indkomst for ægtefællen, den fraskilte ægtefælle,  

 samleveren, jf. § 2, nr. 4, litra d, børnene eller afdødes  

 bo.
Retten til at bortse fra arbejdsgiverens indbetalinger til en  

 indeksordning er begrænset på samme måde som fradragsretten  

 for egne indbetalinger, jf. § 18, stk. 1, 5. pkt.
 3. I § 19, 1. pkt., indsættes efter  

 »arbejdstageren«: », herunder indbetalinger til Arbejdsmarkedets  

 Tillægspension vedrørende arbejdsgiverbetalte dagpengeydelser i  

 henhold til lov om dagpenge ved sygdom eller fødsel«.
 4. I § 19 indsættes som  

stk. 2-3:
 »Stk. 2. Ved opgørelsen af den skattepligtige indkomst  

 for en person, der omfattes af § 2 a i lov om Arbejdsmarkedets  

 Tillægspension, medregnes ikke indbetalinger til Arbejdsmarkedets  

 Tillægspension, som foretages af de kommunale dagpenge- og  

 socialmyndigheder, arbejdsløshedskasserne eller Direktoratet for  

 Arbejdsløshedsforsikringen.
 Stk. 3. Ved opgørelsen af den skattepligtige indkomst  

 for en person medregnes ikke beløb, der af den pågældendes  

 ægtefælles eller samlevers arbejdsgiver indbetales til en af  

 kapitel 1 omfattet ordning for den pågældende i en periode af  

 mindst en måneds varighed, hvori den pågældendes  

 ægtefælle eller samlever af sin arbejdsgiver er udsendt for at  

 arbejde i en fremmed stat, Færøerne eller Grønland, og  

 hvori den pågældende har fælles bopæl med den  

 udsendte i den fremmede stat, Færøerne eller Grønland. 1.  

 pkt. finder dog ikke anvendelse, hvis der under udsendelsen indbetales  

 præmier eller bidrag til en pensionsordning i ansættelsesforhold  

 omfattet af denne lovs afsnit I eller II A for den  

 pågældende.«.
§ 19 B. - - - Stk. 5. Indkomsten forhøjes alene efter reglerne i  

 stk. 1-4, i det omfang pensionsindbetalingerne overstiger 20 pct. af den  

 samlede lønindtægt fra den pågældende arbejdsgiver.  

 Til lønindtægten medregnes provision, tantieme eller lignende  

 samt den skattepligtige værdi af naturalydelser m.v.
Endvidere  

 medregnes arbejdsgiverens pensionsindbetalinger.
 5. I § 19 B, stk. 5, 1. pkt., indsættes  

 efter »pensionsindbetalingerne«: »inklusive indbetalinger til en  

 pensionsordning omfattet af § 19 C«.
- - - § 21. Er der i et indkomstår af en arbejdstagers  

 arbejdsgivere indbetalt, henholdsvis af en pensionskasse anvendt,  

 større beløb end fastsat i § 16 til kapitalforsikring i  

 pensionsøjemed, opsparing i pensionsøjemed og bidrag som  

 nævnt i § 29 A, stk. 2, for arbejdstageren, skal det  

 overskydende beløb medregnes ved opgørelsen af arbejdstagerens  

 skattepligtige indkomst for det pågældende indkomstår som  

 personlig indkomst.
Er arbejdstagerens personlige indkomst efter eventuel  

 forhøjelse efter 1. pkt. negativ, skal en til det negative  

 beløb svarende del af indbetalingerne ligeledes medregnes ved  

 indkomstopgørelsen.
Ved opgørelsen af indbetalingerne efter 2.  

 pkt. bortses fra indbetalinger, som skal medregnes ved  

 indkomstopgørelsen efter 1. pkt.
 6. I § 21 indsættes efter 3. pkt.:
 »Er der for en person indbetalt beløb til  

 kapitalforsikring eller opsparing i pensionsøjemed, der omfattes af  

 § 19, stk. 3, 1. pkt., anses sådanne beløb ved  

 anvendelsen af 1.-3. pkt. for indbetalt af personens arbejdsgiver.«.
§ 21 A.
Er der i et indkomstår af ejeren foretaget  

 indbetaling til kapitalforsikring og opsparing i pensionsøjemed,  

 henholdsvis af en pensionskasse anvendt bidrag som nævnt i § 29 A,  

 stk. 2, inden for den i § 16, stk. 1, nævnte  

 beløbsgrænse, og indbetalingen m.v. overstiger ejerens  

 personlige indkomst for det pågældende indkomstår, jf.  

 § 18, stk. 2, 3. pkt., betragtes det ikke som en afgiftspligtig  

 udbetaling, hvis det overskydende beløb tilbagebetales.
Det samme  

 gælder, hvis indbetalinger m.v., som skal medregnes ved en  

 arbejdstagers indkomstopgørelse efter § 21, 2. pkt., med  

 arbejdsgiverens samtykke udbetales til arbejdstageren.
Er der foretaget  

 indbetalinger m.v. til flere ordninger, kan der fra den enkelte ordning dog  

 højst tilbagebetales eller udbetales et beløb svarende til  

 indbetalingen m.v. i det pågældende indkomstår til  

 ordningen.
 7. I § 21 A, stk. 1, indsættes efter 1.  

 pkt.:
 »Ved beregningen af det overskydende beløb ses der  

 bort fra personlig indkomst, der ikke er skattepligtig til Danmark, eller  

 hvortil beskatningsretten efter bestemmelserne i en  

 dobbeltbeskatningsoverenskomst tilfalder en fremmed stat,  

 Færøerne eller Grønland.«.
- - - 8. § 21 A, stk. 1, 2. pkt., som bliver 3.  

 pkt., affattes således:
 »1. og 2. pkt. finder tilsvarende anvendelse, hvis  

 indbetalinger m.v., som skal medregnes ved indkomstopgørelsen efter  

 § 21, 2. pkt., med arbejdsgiverens samtykke udbetales til den  

 pågældende.«.
§ 23. Ved opgørelsen af en arbejdsgivers skattepligtige  

 indkomst sidestilles beløb, som af ham indbetales til en af kapitel 1  

 omfattet ordning for en arbejdstager, der er ansat hos ham, med beløb,  

 der er udbetalt til arbejdstageren selv.
Hvor betingelserne for at behandle  

 beløbet som en udgift vedrørende arbejdsgiverens  

 erhvervsvirksomhed herefter er til stede, er beløbet, uanset om det  

 udgør løbende bidrag eller engangsbidrag, fradragsberettiget  

 ved opgørelsen af den skattepligtige indkomst for det  

 indkomstår, udgiften vedrører.
Det samme gælder  

 beløb, der indbetales til en tidligere ansat arbejdstagers  

 pensionsordning, der er omfattet af kapitel 1, og beløb, der efter en  

 arbejdstagers død indbetales til sikring af ægtefælle-  

 eller samleverpension, samleverpension eller børnepension efter  

 § 2, nr. 4.
 9. I § 23 indsættes efter 1. pkt.:
 »Ved opgørelsen af arbejdsgiverens skattepligtige  

 indkomst sidestilles endvidere beløb, som af ham indbetales til en af  

 kapitel 1 omfattet ordning for en arbejdstagers ægtefælle eller  

 samlever i de i § 19, stk. 3, 1. pkt., omhandlede tilfælde,  

 med beløb, der er udbetalt til arbejdstageren selv.«.
§ 26 A. - - - 10. § 26 A, stk. 4, ophæves.
Stk. 4. Af personer, som den 1. januar 1980 er fyldt 60  

 år eller har opnået den lavere pensionsalder, der måtte  

 være godkendt af Ligningsrådet, svares afgiften efter de hidtil  

 gældende regler af udbetalinger, der hidrører fra indbetalinger,  

 der forfaldt før 1. januar 1980, samt rentetilskrivninger m.v. efter  

 31. december 1979 vedrørende denne del.
Det samme gælder  

 personer, som den 1. januar 1980 opfyldte betingelserne for at få  

 policen eller kontoen udbetalt på grund af indtruffen invaliditet, jf.  

 § 25, nr. 2.
§ 41. - - - 11. I § 41 indsættes efter stk. 3 som nyt  

 stykke:
Stk. 4. Overførsel fra en pensionsordning med  

 løbende udbetalinger, fra en rateforsikring eller fra en rateopsparing  

 i pensionsøjemed, fra en kapitalforsikring eller opsparing i  

 pensionsøjemed til en ordning for samme person oprettet efter  

 vedtægten for tjenestemænd i De Europæiske  

 Fællesskaber behandles ikke som ud- eller indbetaling.
Det samme  

 gælder tilbageførsel af det overførte beløb med  

 tilskrevne renter og bonus m.v. til en ordning for samme person omfattet af  

 stk. 1, nr. 1.
 »Stk. 4. Ved deloverførsel af beløb fra en  

 ordning til en anden ordning efter stk. 1, 2 eller 3, anses den  

 overførte del fortrinsvis at hidrøre fra de senest indbetalte  

 bidrag eller præmier.«.
 Stk. 4-6 bliver herved stk. 5-7.
Stk. 5. Udbetales udtrædelsesgodtgørelse fra  

 Fællesskabernes pensionsordning, indbetales den del af  

 godtgørelsen, der hidrører fra det overførte  

 beløb med tilskrevne renter og bonus m.v., til den danske stat.
Det  

 indbetalte beløb kan enten overføres til en pensionsordning  

 omfattet af stk. 1, nr. 1, eller udbetales efter fradrag af afgift.  

 Afgiften udgør 60 pct. uanset indbetalingstidspunktet.
Ved udbetaling  

 efter den tidligere ejers død udgør afgiften dog 40 pct. af det  

 udbetalte beløb.
Det beløb, der i henhold til 1. pkt.  

 indbetales til den danske stat, forrentes af den danske stat over for den  

 pågældende person indtil overførsel eller udbetaling, jf.  

 2. pkt., med den til enhver tid gældende rentesats for den danske stats  

 indskud i Nationalbanken.
Stk. 6. Bestemmelserne i §§ 38 og 39 om, hvem  

 afgiftspligten påhviler, om klageadgang m.v. finder tilsvarende  

 anvendelse, når beløbet er indbetalt efter stk. 5.  

 Skatteministeren fastsætter nærmere regler om, hvorledes  

 indbetaling af beløbet efter stk. 5 skal ske.
Skatteministeren  

 fastsætter endvidere bestemmelser om, til hvilken myndighed klage over  

 afgiftsberegning skal rettes, og hvilken kommune der skal have andel i  

 afgiften efter § 40.
 12. I § 41, stk. 6, 1. og 2. pkt., der bliver  

stk. 7, 1. og 2. pkt., ændres »stk. 5« til:  

 »stk. 6«.
 § 43. En rateforsikring eller rateopsparing i  

 pensionsøjemed kan uanset bestemmelserne i § 8, nr. 1, og  

 § 11 A, stk. 1, nr. 2, oprettes efter det fyldte 60. år ved  

 overførsel som nævnt i § 41, stk. 1, nr. 3.
 13. I § 43, stk. 1, ændres »§ 8, nr. 1«  

 til: »§ 8, stk. 1, nr. 1«.
- - - § 53 A. - - - 14. I § 53 A, stk. 2, indsættes efter 2.  

 pkt.:
Stk. 2. Præmier eller bidrag til pensionsordninger m.v.  

 som nævnt i stk. 1 kan ikke fradrages ved opgørelsen af den  

 skattepligtige indkomst.
Ved opgørelsen af en arbejdstagers  

 skattepligtige indkomst medregnes præmier eller bidrag, der er  

 indbetalt af arbejdsgiveren eller en tidligere arbejdsgiver.
- - - »Ved opgørelsen af den skattepligtige indkomst for  

 en person medregnes beløb, der af den pågældendes  

 ægtefælles eller samlevers arbejdsgiver indbetales til en  

 pensionsordning m.v. som nævnt i stk. 1 for den  

 pågældende i en periode af mindst en måneds varighed, hvori  

 den pågældendes ægtefælle eller samlever af sin  

 arbejdsgiver er udsendt for at arbejde i en fremmed stat,  

 Færøerne eller Grønland, og hvori den  

 pågældende har fælles bopæl med den udsendte i den  

 fremmede stat, Færøerne eller Grønland. 3. pkt. finder  

 dog ikke anvendelse, hvis der under udsendelsen indbetales præmier  

 eller bidrag til en pensionsordning i ansættelsesforhold omfattet af  

 denne lovs afsnit I eller II A for den pågældende.«.
§ 56. Beløb, der ydes ved, at forsikringspræmier  

 m.v. betales af en anden end ejeren af forsikringen m.v., skal medregnes ved  

 opgørelsen af ejerens skattepligtige indkomst.
Dette gælder dog  

 ikke ydelser, der er omfattet af lov om afgift af dødsboer og gaver,  

 de indbetalinger fra en arbejdsgiver, der er nævnt i § 19, de  

 indbetalinger, en fraskilt eller frasepareret ægtefælle foretager  

 efter § 30, stk. 3, nr. 2, eller indbetalinger fra fonde som  

 nævnt i § 52 eller i lov om beskatningen af renteforsikringer m.v.  

 § 21, til en pensionsordning med løbende udbetalinger.
 15. I § 56, stk. 1, 2. pkt., indsættes efter  

 »arbejdsgiver«: »m.v.«.
- - - § 2 I skattekontrolloven, jf. lovbekendtgørelse nr. 564 af 2. juli  

 1999, foretages følgende ændring:
§ 7 A. - - - 1. I § 7 A, stk. 2, nr. 4, ændres  

 »§ 19« til: »§ 19, stk. 1«.
 Stk. 2. Indberetningspligten omfatter efter skatteministerens  

 bestemmelse, i det omfang beløbet ikke er A-indkomst:
- - - 4)	Gaver, gratialer, godtgørelser m.v. som nævnt i  

 ligningslovens § 7 O, stk. 1, nr. 2, samt den del af sådanne  

 beløb, som arbejdsgiveren indbetaler til en pensionsordning for  

 modtageren, jf. pensionsbeskatningslovens § 19.
