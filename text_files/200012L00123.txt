Fremsat den 29. november 2000 af  

 indenrigsministeren (Karen Jespersen) Forslag til Lov om ændring af lov om valg til  

 Folketinget og lov om  

 valg af danske repræsentanter til Europa-Parlamentet (Ændringer vedrørende godkendelse af  

 partinavne, valglister, fristen for partiernes godkendelse af kandidater,  

 brevstemmeafgivning m.v.) § 1 I lov om valg til Folketinget, jf. lovbekendtgørelse nr. 488 af 11.  

 juni 1997, som ændret ved § 1 i lov nr. 255 af 4. maj 1998, lov  

 nr. 356 af 2. juni 1999 og lov nr. 1101 af 29. december 1999, foretages  

 følgende ændringer:
 1. § 13 affattes således:
»§ 13. Et nyt parti kan ikke få godkendt et navn,  

 som 1)	benyttes af et opstillingsberettiget parti, jf. § 11, 2)	er navnet på et parti, der tidligere har været  

 opstillingsberettiget, jf. § 11, medmindre der er forløbet mindst  

 5 valgperioder, siden partiet sidst deltog i folketingsvalg, 3)	er godkendt af indenrigsministeren for et nyt parti, der  

 ønsker at deltage i folketingsvalg, jf. § 12, stk. 2, 4)	uden for de i nr. 1 nævnte tilfælde benyttes af et  

 parti, der har ret til at deltage i Europa-Parlamentsvalg, jf. § 10 i  

 lov om valg af danske repræsentanter til Europa-Parlamentet, 5)	uden for de i nr. 2 nævnte tilfælde er navnet på  

 et parti, der tidligere har haft ret til at deltage i Europa-Parlamentsvalg,  

 jf. § 10 i lov om valg af danske repræsentanter til  

 Europa-Parlamentet, medmindre der er forløbet mindst 4 valgperioder,  

 siden partiet sidst deltog i Europa-Parlamentsvalg, 6)	er godkendt af indenrigsministeren for et nyt parti, der  

 ønsker at deltage i Europa-Parlamentsvalg, jf. § 11, stk. 2,  

 i lov om valg af danske repræsentanter til Europa-Parlamentet,  

 eller 7)	kan give anledning til, at partiet forveksles med et af de partier,  

 der er nævnt i nr. 1 - 6.
Stk. 2. Et nyt parti kan ikke få godkendt et navn,  

 såfremt det ved endelig dom er fastslået eller der i  

 øvrigt er grund til at antage, at en anden på andet grundlag end  

 reglerne i stk. 1 har eneret til navnet.
Navnet kan dog godkendes, hvis  

 indehaveren af eneretten har samtykket i partiets brug af navnet.
Stk. 3. Viser det sig, at det ved endelig dom er  

 fastslået eller der i øvrigt er grund til at antage, at en anden  

 på andet grundlag end reglerne i stk. 1 har eneret til et navn,  

 som indenrigsministeren har godkendt som navn for et nyt parti, og samtykker  

 indehaveren af eneretten ikke i partiets brug af navnet, kan  

 indenrigsministeren tilbagekalde godkendelsen.
Er partiet anmeldt for  

 indenrigsministeren efter § 12, bortfalder partiets ret til at deltage i  

 folketingsvalg.
Stk. 4. Indenrigsministeren fører en fortegnelse over  

 de partinavne, der er omfattet af stk. 1, nr. 1   6, og som ikke er  

 tilbagekaldt efter stk. 3 (Partinavneregistret).« 2. I § 16, stk. 1, indsættes efter  

 »§ 2,«: »og som i forbindelse med udlandsopholdet er registreret i Det  

 Centrale Personregister (CPR) som udrejst,«.
 3. I § 16, stk. 1, indsættes efter 1.  

 pkt.:
»Vælgere, der er omfattet af § 2, stk. 1, eller § 2,  

 stk. 3, jf. stk. 1, som umiddelbart inden udsendelsen til tjeneste  

 uden for riget var tilmeldt folkeregistret i en kommune på  

 Færøerne eller i Grønland, herunder folkeregistret for  

 områder i Grønland uden for den kommunale inddeling, skal efter  

 anmodning optages på valglisten i den kommune i Danmark, hvor de sidst  

 har været tilmeldt folkeregistret.« 4. I § 16, stk. 2, 1. pkt., udgår »og som  

 ikke er omfattet af § 2, stk. 1, eller § 2, stk. 3, jf.  

 stk. 1,«, og »§ 2, stk. 2, eller § 2, stk. 3, jf.  

 stk. 2,« ændres til: »§ 2«.
 5. I § 16, stk. 3, 1. pkt., ændres  

 »§ 2, stk. 2, eller § 2, stk. 3, jf. stk. 2,« til:  

 »§ 2,«.
 6. I § 18, stk. 2, 3, 4 og 5, ændres  

 »18.-dagen« til: »15.-dagen«.
 7. I § 18, stk. 2, indsættes som 2.  

 pkt.:
»Vælgere, der er flyttet til kommunen fra Færøerne  

 eller Grønland, optages dog kun på valglisten, såfremt de  

 senest 18.-dagen før valgdagen er flyttet til kommunen og senest denne  

 dag har anmeldt flytningen til kommunens folkeregister.« 8. I § 18 indsættes efter stk. 4 som  

 nyt stykke:
»Stk. 5. Vælgere, der senere end 18.-dagen før  

 valgdagen er flyttet til Færøerne eller Grønland, eller  

 som senere end denne dag har anmeldt flytning, skal dog forblive optaget  

 på valglisten under den hidtidige bopæl.« Stk. 5 bliver herefter stk. 6.
 9. § 31, stk. 2, 3. pkt., affattes  

 således:
»Hvis en valgstyrer eller en tilforordnet vælger har forfald,  

 udpeger den gruppe i kommunalbestyrelsen, der har udpeget den  

 pågældende, en ny valgstyrer eller en ny tilforordnet  

 vælger.« 10. I § 37, stk. 1, og § 41,  

 stk. 1, ændres »otte« til: »ti«.
 11. I § 55, stk. 2, indsættes som 2.  

 pkt.:
»Kommunalbestyrelsen kan dog bestemme, at en af  

 stemmemodtagerne er en person udpeget blandt personale ansat i kommunens  

 forvaltning.« 12. I § 64, stk. 4, 2. pkt., indsættes efter  

 »afstemningsområde«: », jf. dog stk. 5«.
 13. I § 64 indsættes efter stk. 4 som  

 nyt stykke:
»Stk. 5. Hvis der for et afstemningsområde er modtaget  

 færre end 5 brevstemmer, skal brevstemmerne efter kommunalbestyrelsens  

 bestemmelse overføres til et afstemningsområde, hvor der er  

 modtaget mindst 5 brevstemmer, og afleveres til valgstyrerne for dette  

 afstemningsområde, der undersøger, om brevstemmerne kan komme i  

 betragtning, jf. § 65. Såfremt en overført brevstemme kan  

 komme i betragtning, skal valgstyrerne optage den pågældende  

 vælger på valglisten, påføre valglisten en  

 bemærkning om årsagen til optagelsen på valglisten og i  

 øvrigt følge den fremgangsmåde, der er angivet i  

 § 66, stk. 1, vedrørende brevstemmer, der kan komme i  

 betragtning.
Valgstyrerne skal endvidere give meddelelse til valgstyrerne for  

 det oprindelige afstemningsområde om, at den pågældende  

 vælger skal slettes af valglisten for dette afstemningsområde,  

 inden afstemningen begynder.
På valglisten for det oprindelige  

 afstemningsområde anføres årsagen til, at vælgeren  

 er slettet af valglisten, og i hvilket afstemningsområde vælgeren  

 i stedet er blevet optaget på valglisten.
Såfremt en  

 overført brevstemme ikke kan komme i betragtning, skal valgstyrerne  

 følge den fremgangsmåde, der er angivet i § 66,  

 stk. 2, og der foretages ingen rettelser af valglisterne i de  

 pågældende to afstemningsområder.« Stk. 5 bliver herefter stk. 6.
 14. I § 65, stk. 1, indsættes som 3.  

 pkt.:
»Ved gennemgangen, herunder ved undersøgelsen og afgørelsen  

 af, om en brevstemme kan komme i betragtning, skal medvirke mindst 2  

 valgstyrere.« 15. I § 69, stk. 1, indsættes efter nr.  

 1 som nyt nummer:
»2)	vælgerens stemme på stemmesedlen ikke er afmærket  

 med kryds, jf. § 48, stk. 1, 2. pkt.,« Nr. 2 - 4 bliver herefter nr. 3 - 5.
 16. I § 96, stk. 2, indsættes som 2.  

 pkt.:
»Ved folkeafstemninger, der ikke afholdes i alle dele af riget,  

 gælder dog samme regler om optagelse på valglisten henholdsvis  

 slettelse af valglisten ved tilflytning fra henholdsvis fraflytning til den  

 eller de dele af riget, hvor der ikke afholdes folkeafstemning, som ved  

 tilflytning fra henholdsvis fraflytning til udlandet.« 17. I § 100, stk. 1, ændres »stk. 2 og  

 3« til: »stk. 2 - 4«.
 18. I § 100 indsættes som stk. 4:
»Stk. 4. Ved folkeafstemninger kan brevstemmeafgivning  

 på folkeregistrene finde sted de sidste 3 måneder før  

 afstemningsdagen, dog senest næstsidste søgnedag før  

 afstemningsdagen.« 19. I § 106, stk. 1, ændres »hæfte«  

 til: »fængsel indtil 4 måneder«.
§ 2 I lov om valg af danske repræsentanter til Europa-Parlamentet, jf.  

 lovbekendtgørelse nr. 730 af 9. oktober 1998, foretages  

 følgende ændringer:
 1. § 12 affattes således:
»§ 12. Et nyt parti kan ikke få godkendt et navn, som  

 partiet ikke kan få godkendt efter reglerne i § 13, stk. 1 og  

 2, i lov om valg til Folketinget.
Godkendelsen kan tilbagekaldes efter  

 reglerne i § 13, stk. 3, i lov om valg til Folketinget.« 2. I § 14, stk. 2, indsættes som 2.  

 pkt.:
»For tilflytning fra henholdsvis fraflytning til Færøerne  

 eller Grønland gælder dog samme regler som for tilflytning fra  

 henholdsvis fraflytning til udlandet.« 3. I § 26, stk. 2, affattes således:
»Stk. 2. Her i landet kan brevstemmeafgivning på  

 folkeregistrene finde sted de sidste 3 måneder før valgdagen,  

 dog senest næstsidste søgnedag før valgdagen.
På  

 Færøerne, i Grønland, i udlandet, på danske skibe i  

 udenrigsfart og på danske havanlæg uden for dansk område  

 kan brevstemmeafgivning finde sted de sidste 3 måneder før  

 valgdagen.« 4. I § 29, stk. 1, indsættes efter nr.  

 1 som nyt nummer:
»2)	vælgerens stemme på stemmesedlen ikke er afmærket  

 med kryds, jf. § 48, stk. 1, 2. pkt., i lov om valg til  

 Folketinget,« Nr. 2 - 4 bliver herefter nr. 3 - 5.
 5. I § 46, stk. 1, ændres »hæfte« til:  

 »fængsel indtil 4 måneder«.
§ 3 Stk. 1. Loven træder i kraft den 1. april 2001.
 Stk. 2. § 1, nr. 19, og § 2, nr. 5, træder i  

 kraft den 1. juli 2001.
 Stk. 3. Vælgere, der er omfattet af § 2,  

 stk. 1, eller § 2, stk. 3, jf. stk. 1, i lov om valg til  

 Folketinget, jf. lovbekendtgørelse nr. 488 af 11. juni 1997, som  

 ændret ved § 1 i lov nr. 255 af 4. maj 1998, lov nr. 356 af 2.  

 juni 1999 og lov nr. 1101 af 29. december 1999, og som inden denne lovs  

 ikrafttræden efter anmodning er optaget på valglisten, forbliver  

 optaget på valglisten efter de hidtil gældende regler.
Bemærkninger til lovforslaget Almindelige bemærkninger 1. Indledning Ved lov nr. 426 af 31. maj 2000 om Det Centrale  

 Personregister, der trådte i kraft den 1. juli 2000, og som har  

 erstattet folkeregistreringsloven fra 1978, er bl.a. gennemført den  

 ændring i forhold til hidtil gældende regler, at statsansatte,  

 der er beordret til tjeneste uden for riget, samt disse personers samlevende  

 ægtefæller/registrerede partnere/samlevere aldrig skal  

 registreres som udrejst uanset varigheden af udlandsopholdet, og uanset at de  

 ikke har bevaret bolig i Danmark.
Denne ændring indebærer bl.a., at  

 vælgere, der tilhører denne persongruppe, for fremtiden vil  

 være omfattet af de almindelige regler i folketingsvalgloven om  

 automatisk optagelse på valglisten af vælgere, der er  

 folkeregistreret med bopæl i Danmark.
Som følge heraf  

 foreslås ved dette lovforslag konsekvensændringer af de  

 særlige regler i folketingsvalgloven om optagelse på valglisten  

 efter anmodning af denne vælgergruppe, jf. de almindelige  

 bemærkninger, afsnit 2.1.
 Lovforslaget indeholder forslag til afkortelse af fristen  

 for tilflytteres optagelse på valglisten fra 18 dage før  

 valgdagen til 15 dage før valgdagen og til fremrykkelse af fristen for  

 partiernes godkendelse af kandidater samt anmeldelse af partiliste eller  

 nominering fra 8 dage før valgdagen til 10 dage før valgdagen.  

 Disse forslag, der har til formål at forbedre mulighederne for, at  

 vælgere, der flytter kort tid før valgdagen, kan blive optaget  

 på valglisten for den nye adresse, henholdsvis at forlænge den  

 periode, hvor kandidatlister kan være til rådighed ved  

 brevstemmeafgivning på plejehjem m.v. og i ældreboliger samt i  

 vælgerens hjem, er bl.a. foranlediget af henvendelser om disse  

 spørgsmål fra Folketingets Udvalg til Valgs Prøvelse, jf.  

 de almindelige bemærkninger, afsnit 2.2. og 2.3.
Ved lovforslaget foreslås endvidere  

 gennemført den ændring, at fristen for at afgive brevstemme  

 på folkeregistrene ved folkeafstemninger forlænges fra 3 uger  

 før afstemningsdagen til 3 måneder før afstemningsdagen,  

 således at der på folkeregistrene kan afgives brevstemme inden  

 for den samme tidsfrist, som gælder for brevstemmeafgivning i udlandet  

 m.v.
Vælgere, der agter at opholde sig i udlandet på  

 afstemningsdagen, og som ønsker at afrejse tidligere end 3 uger  

 før afstemningsdagen, vil således få mulighed for, inden  

 afrejsen, at afgive deres brevstemme på et folkeregister fremfor at  

 skulle opsøge en dansk repræsentation (ambassade eller konsulat)  

 i udlandet for at brevstemme, jf. de almindelige bemærkninger,  

afsnit 2.4.
 Lovforslaget indeholder endvidere nogle forslag til  

 ændring af procedurerne ved fordeling og gennemgang af brevstemmer med  

 henblik på at styrke stemmehemmeligheden ved brevstemmeafgivning, jf.  

 de almindelige bemærkninger, afsnit 2.5.
 For at sikre, at der ikke opstår problemer med at  

 gennemføre brevstemmeafgivning på plejehjem m.v. og i  

 ældreboliger samt i vælgerens hjem som følge af  

 vanskeligheder med at få udpeget et tilstrækkeligt antal  

 tilforordnede vælgere til at virke som stemmemodtagere, foreslås  

 endvidere, at der i stedet for den ene af de to tilforordnede vælgere  

 kan medvirke en ansat i kommunens forvaltning som stemmemodtager de  

 nævnte steder, hvis kommunalbestyrelsen træffer bestemmelse  

 herom, jf. de almindelige bemærkninger, afsnit 2.6.
 Det foreslås, at de gældende regler for  

 godkendelse af partinavn på en række punkter ændres med  

 henblik på i videre omfang end efter gældende regler at sikre, at  

 der for et nyt parti ikke kan godkendes et navn, som har været benyttet  

 af et tidligere opstilllingsberettiget parti, eller som kan give anledning  

 til forveksling med et sådant parti, eller som en anden materielt har  

 erhvervet eneret til, jf. de almindelige bemærkninger, afsnit  

 2.7.
 Lovforslaget indeholder endelig forskellige andre forslag  

 til ændringer i folketingsvalglovens regler, jf. de almindelige  

 bemærkninger, afsnit 2.8., samt forslag til  

 konsekvensændringer i lov om valg af danske repræsentanter til  

 Europa-Parlamentet, jf. lovforslagets § 2 og bemærkningerne til  

 denne bestemmelse.
2. Lovforslagets indhold 2.1. Optagelse på valglisten af statsansatte m.v. beordret til  

 tjeneste uden for riget Efter reglerne i folketingsvalglovens § 2,  

 stk. 1, og § 2, stk. 3, jf. stk. 1, anses statsansatte,  

 der er beordret til tjeneste uden for riget, samt disse personers samlevende  

 ægtefæller/registrerede partnere/samlevere, for at have fast  

 bopæl i riget.
For så vidt angår samlevere er det dog en  

 betingelse, at de to samlevende opfylder betingelserne for at indgå  

 ægteskab eller registreret partnerskab med hinanden, samt at  

 fælles bopæl var etableret inden udrejsen.
 Vælgere, der er tilmeldt et folkeregister i Danmark,  

 optages automatisk på valglisten, jf. folketingsvalglovens § 18,  

 stk. 2, jf. § 19, stk. 1, mens vælgere, der har valgret  

 uanset udlandsophold, og som i forbindelse med udlandsopholdet i  

 overensstemmelse med de almindelige regler i folkeregisterlovgivningen er  

 registreret som udrejst i Det Centrale Personregister (CPR), kun optages  

 på valglisten efter anmodning, jf. folketingsvalglovens § 16.
Ved § 24, stk. 5 og 6, i lov om Det Centrale  

 Personregister (CPR-loven), der trådte i kraft den 1. juli 2000, er det  

 nu fastsat, at statsansatte beordret til tjeneste uden for riget og de med  

 disse personer samlevende ægtefæller/registrerede  

 partnere/samlevere aldrig skal registreres som udrejst i CPR uanset  

 udlandsopholdets varighed, og uanset at bolig ikke er bevaret under  

 udlandsopholdet.
For så vidt angår samlevere er det dog en  

 betingelse, at de to samlevende opfylder betingelserne for at indgå  

 ægteskab eller registreret partnerskab med hinanden, samt at  

 fælles bopæl var etableret inden udrejsen.
De persongrupper, der  

 er omfattet af CPR-lovens § 24, stk. 5 og 6, svarer derfor til de  

 persongrupper, som er omfattet af folketingsvalglovens § 2, stk. 1,  

 og § 2, stk. 3, jf. stk. 1.
Vælgere, der tilhører den nævnte  

 persongruppe, der er omfattet af folketingsvalglovens § 2, stk. 1,  

 eller § 2, stk. 3, jf. stk. 1, og som efter den 1. juli 2000,  

 hvor CPR-loven trådte i kraft, jf. bekendtgørelse nr. 506 af 6.  

 juni 2000 om ikrafttræden af lov om Det Centrale Personregister, har  

 taget ophold i udlandet i forbindelse med den beordrede tjeneste, vil derfor  

 i almindelighed fortsat være registreret i CPR som bosiddende i Danmark  

 og vil derfor opfylde betingelserne for at blive optaget automatisk på  

 valglisten.
Optagelse på valglisten efter anmodning vil derfor i  

 almindelighed ikke blive aktuel for denne vælgergruppe.
 Det foreslås på den baggrund som konsekvens af  

 den nævnte ændring af reglerne for folkeregistrering  

 præciseret, at reglerne om optagelse på valglisten efter  

 anmodning af vælgere, der er omfattet af § 2, kun omfatter de  

 vælgere, som i forbindelse med udlandsopholdet er registreret som  

 udrejst i CPR (frameldt folkeregistret). Der henvises til forslagets  

§ 1, nr. 2.
Det vil dog stadig kunne forekomme, at vælgere, der  

 er omfattet af folketingsvalglovens § 2, stk. 1, eller § 2,  

 stk. 3, jf. stk. 1, er registreret i CPR som udrejst og dermed ikke  

 opfylder betingelserne for automatisk optagelse på valglisten.
Der vil  

 derfor fortsat være behov for regler om optagelse af medlemmer af denne  

 vælgergruppe på valglisten efter anmodning.
Som eksempel kan  

 nævnes ægtefællen til en statsansat i tilfælde, hvor  

 ægteskabet indgås under tjenesten i udlandet, og  

 ægtefællen ved ægteskabets indgåelse var bosat i  

 udlandet og i forbindelse hermed frameldt folkeregistret efter de almindelige  

 regler herom.
I en overgangsperiode vil der endvidere kunne forekomme  

 tilfælde, hvor en statsansat, der er udsendt inden den 1. juli 2000, og  

 som ikke i forbindelse hermed har indgivet anmodning om optagelse på  

 valglisten, efterfølgende, efter den 1. juli 2000, indgiver anmodning  

 om at blive optaget på valglisten.
I den forbindelse foreslås reglerne om optagelse  

 på valglisten efter anmodning af medlemmer af denne vælgergruppe  

 forenklet, således at disse vælgere omfattes af de samme regler  

 som vælgere omfattet af § 2 i øvrigt.
Der henvises til  

 forslagets § 1, nr. 4 og 5.
 Det bemærkes, at de statsansatte m.v., der er  

 udrejst inden den 1. juli 2000, og som inden da eller eventuelt  

 efterfølgende har anmodet om optagelse på valglisten, forbliver  

 optaget på valglisten, så længe tjenesten i udlandet varer,  

 jf. § 14, stk. 1, i bekendtgørelse nr. 813 af 19. november  

 1998 om optagelse på folketingsvalglisten af personer, der har valgret  

 uanset udlandsophold.
 Om baggrunden for forslaget i § 1, nr. 3,  

 hvori det fastsættes, at statsansatte m.v., der umiddelbart inden  

 udsendelsen til tjeneste uden for riget var tilmeldt folkeregistret i en  

 kommune på Færøerne eller i Grønland, efter  

 anmodning skal optages på valglisten i den kommune i Danmark, hvor de  

 sidst har været tilmeldt folkeregistret, henvises til  

 bemærkningerne nedenfor til dette forslag.
 De nævnte ændringer vedrørende  

 udarbejdelse og optagelse på valglisten finder tilsvarende anvendelse  

 ved Europa-Parlamentsvalg i kraft af henvisningen i  

 Europa-Parlamentsvalglovens § 14, stk. 2.
2.2. Afkortelse af fristen for tilflytteres optagelse på  

 valglisten fra 18.-dagen før valgdagen til 15.-dagen før  

 valgdagen Efter de gældende regler i folketingsvalglovens  

 § 18, stk. 2 og 3, skal vælgerne optages på valglisten  

 i den kommune, hvor de er tilmeldt folkeregistret senest 18.- dagen  

 før valgdagen.
Vælgere, der skifter bopæl senere end  

 18.-dagen før valgdagen eller senere end denne dag anmelder flytningen  

 til kommunens folkeregister, forbliver således optaget på  

 valglisten under den hidtidige bopæl og skal derfor ved deltagelse i  

 afstemningen på valgdagen møde frem på afstemningsstedet  

 for den hidtidige bopæl. 18-dages fristen indebærer endvidere, at  

 vælgere, der senere end denne dag fra udlandet flytter til Danmark,  

 eller som senere end denne dag anmelder flytningen til kommunens  

 folkeregister, ikke kan optages på valglisten og dermed heller ikke kan  

 afgive stemme til valget.
18-dages fristen for tilflytteres optagelse på  

 valglisten blev indført ved en lovændring i 1980 (lov nr. 145 af  

 30. april 1980) i forbindelse med overgang fra en ordning med årlig  

 udskrivelse af valglister - hvor fristen for tilflytteres optagelse på  

 valglisten var 14 dage før valgdagen - til en ordning, hvor valglister  

 kun udskrives i forbindelse med et aktuelt valg eller en aktuel  

 folkeafstemning. 18-dages fristen for tilflytteres optagelse på  

 valglisten er derfor indrettet efter den teknologi, der var til  

 rådighed, da reglen blev indført.
Der tænkes herved  

 på teknologien dels med hensyn til opdatering og udtræk af  

 CPR-registret til brug for valglister og valgkort, dels med hensyn til  

 overførsel af dette udtræk til udprintning på  

 edb-centralerne og hastigheden, hvormed denne udprintning kan  

 foregå.
 Under hensyn til den teknologiske udvikling siden 1980 er  

 det fundet forsvarligt at foreslå fristen for tilflytteres optagelse  

 på valglisten afkortet fra 18 dage før valgdagen til 15 dage  

 før valgdagen.
 Forslaget skal i øvrigt ses på baggrund af,  

 at Folketingets Udvalg til Valgs Prøvelse den 5. maj 1998 stillede  

 spørgsmål til indenrigsministeren om, i hvilket omfang 18-dages  

 fristen for tilflytteres optagelse på valglisten kan afkortes ved brug  

 af moderne hjælpemidler, jf. spørgsmål nr. 4 (Alm. del -  

 bilag 5). Ved besvarelsen af dette spørgsmål den 29. juni 1998  

 tilkendegav indenrigsministeren bl.a., at ministeriet ville undersøge,  

 om det som følge af den teknologiske udvikling, der er sket siden  

 1980, ville være forsvarligt at afkorte 18-dages fristen. (Alm. del -  

 bilag 23).
 Det tilføjes, at forslaget til afkortelse af  

 fristen for tilflytteres optagelse på valglisten fra 18.- dagen  

 før valgdagen til 15.- dagen før valgdagen ikke medfører  

 nogen forkortelse af fristen for udsendelse af valgkort til vælgerne,  

 dvs. at valgkort fortsat skal kunne være vælgerne i hænde  

 senest 5 dage før valgdagen.
 Der henvises til forslagets § 1, nr. 6-8 og nr.  

 16.
 For så vidt angår spørgsmålet om,  

 hvorvidt de nævnte ændringer vedrørende udarbejdelse og  

 optagelse på valglisten finder tilsvarende anvendelse ved  

 Europa-Parlamentsvalg, henvises til forslagets § 2, nr. 2.
2.3. Fremrykkelse af fristen for partiernes godkendelse af kandidater  

 m.v. fra 8 dage før valgdagen til 10 dage før valgdagen Efter de gældende regler i folketingsvalglovens  

 § 33, stk. 1, skal kandidatanmeldelser indleveres til  

 anmeldelsesmyndigheden senest kl. 12 elleve dage før valgdagen, mens  

 partiernes godkendelse af kandidaterne efter lovens § 37, stk. 1,  

 skal meddeles anmeldelsesmyndigheden senest kl. 12 otte dage før  

 valgdagen.
Inden for den sidstnævnte frist skal partierne endvidere  

 indgive anmeldelse om eventuel partiliste og om eventuelle nomineringer, jf.  

 lovens § 41, stk. 1 og 2.
 Med tirsdag som valgdag udløber fristen 11 dage  

 før valgdagen på en fredag, og fristen 8 dage før  

 valgdagen udløber den følgende mandag.
 De nævnte frister indebærer bl.a., at  

 fortegnelser over de opstillede kandidater til brug for brevstemmeafgivningen  

 ikke foreligger før 7 dage før valgdagen, uanset at der kan  

 afgives brevstemme her i landet inden for de sidste 3 uger før  

 valgdagen, dog senest næstsidste søgnedag før valgdagen,  

 jf. lovens § 56.
Ved at ændre fristen for partiernes godkendelse af  

 kandidater m.v. fra 8 dage før valgdagen til 10 dage før  

 valgdagen vil der i almindelighed blive én søgnedag mere, hvor  

 kandidatfortegnelser kan være til rådighed for  

 brevstemmeafgivningen.
Ved at fremrykke 8-dages fristen to dage i stedet for  

 én undgås, at fristen med en tirsdag som valgdag udløber  

 en søndag.
 Forslaget skal i øvrigt ses på baggrund af,  

 at Folketingets Udvalg til Valgs Prøvelse den 5. maj 1998 bl.a.  

 stillede spørgsmål til indenrigsministeren om, hvorvidt der kan  

 skabes bedre muligheder for, at plejehjemsbeboere i større omfang kan  

 få mulighed for at stemme personligt ved afstemning på  

 plejehjemmet, jf. spørgsmål nr. 1 (Alm. del - bilag 2). I sit  

 svar af 29. juni 1998 (Alm. del - bilag 23) tilkendegav indenrigsministeren  

 bl.a., at ministeriet ville overveje en lovændring, hvorefter fristen  

 for partiernes godkendelse af kandidater m.v. fremrykkes én dag  

 (eventuelt to dage) med henblik på, at kandidatfortegnelser til brug  

 for brevstemmeafgivning kan foreligge én dag tidligere end efter de  

 gældende frister.
 Der henvises til forslagets § 1, nr. 10.
2.4. Forlængelse af fristen for at afgive brevstemme på  

 folkeregistrene fra 3 uger før afstemningsdagen til 3 måneder  

 før afstemningsdagen ved folkeafstemninger Ved folketingsvalg og folkeafstemninger kan  

 brevstemmeafgivning her i landet finde sted de sidste 3 uger før  

 valgdagen (afstemningsdagen), mens der på Færøerne, i  

 Grønland, i udlandet, på danske skibe i udenrigsfart og danske  

 havanlæg uden for dansk område kan afgives brevstemme fra 3  

 måneder før valgdagen (afstemningsdagen), jf.  

 folketingsvalglovens § 56, § 57, stk. 3, § 58,  

 stk. 2, og § 100, stk. 1. Ved folketingsvalg kan søfolk  

 på danske skibe i udenrigsfart og deres medsejlende  

 ægtefæller endvidere afgive brevstemme på skibet fra dagen  

 efter et folketingsvalg med gyldighed for førstkommende  

 folketingsvalg, jf. lovens § 58, stk. 3.
I forbindelse med folkeafstemningen den 28. september 2000  

 modtog Indenrigsministeriet mange henvendelser om brevstemmeafgivning fra  

 vælgere, der agtede at opholde sig i udlandet i tiden omkring  

 folkeafstemningen, og som skulle afrejse tidligere end 3 uger før  

 afstemningsdagen, og dermed inden der efter de gældende regler kan  

 afgives brevstemme på folkeregistrene.
De pågældende  

 vælgere måtte i stedet henvises til at opsøge en dansk  

 ambassade eller et dansk konsulat, når de kom til udlandet, og afgive  

 deres brevstemme der.
En del vælgere tilkendegav over for et  

 sådant svar, at der på det sted, hvor de agtede sig hen, ikke  

 fandtes nogen dansk repræsentation inden for rimelig afstand, og at de  

 derfor ville blive afskåret fra at afgive deres stemme.
 Indenrigsministeriet har derfor overvejet mulighederne for  

 ved folkeafstemning - der i modsætning til folketingsvalg normalt  

 afholdes med adskillige måneders varsel - at give adgang til at  

 brevstemme på folkeregistrene inden for samme frist, som den der  

 gælder for brevstemmeafgivning i udlandet m.v., dvs. fra 3  

 måneder før afstemningsdagen.
Det kan ikke forventes, at folkeregistrene inden for hele  

 den forlængede frist for at afgive brevstemme vil få behov for  

 særlig bemanding til de opgaver, der er forbundet med  

 brevstemmeafgivning.
En forlængelse af fristen vil derfor alene  

 medføre en mindre omlægning af kommunernes opgaver i forbindelse  

 med brevstemmeafgivning i denne periode forstået på den  

 måde, at den tid, der i dag bruges på at forklare vælgeren,  

 at der ikke er adgang til at brevstemme før tre uger før  

 valgdagen, i stedet kan anvendes til at lade vælgeren afgive  

 stemme.
En forlængelse af fristen vil ligeledes  

 indebære, at kommunerne i en længere periode skal opbevare  

 afgivne brevstemmer.
En sådan opgave påhviler dog allerede  

 kommunerne i kraft af, at der i udlandet m.v. kan afgives brevstemme fra 3  

 måneder før afstemningsdagen.
Brevstemmer afgivet i udlandet  

 m.v. skal således snarest muligt, efter at de er afgivet, hjemsendes  

 til den kommune, hvor vælgeren er optaget på valglisten (eller  

 vil blive optaget på valglisten, dvs. bopælskommunen), og  

 opbevares af denne indtil afstemningsdagen.
 På den baggrund foreslås, at fristen for at  

 afgive brevstemme på folkeregistrene ved folkeafstemninger  

 forlænges til 3 måneder før afstemningsdagen, dvs. samme  

 frist som for brevstemmeafgivning i udlandet m.v.
 Der foreslås derimod ingen ændringer  

 vedrørende 3-ugers fristen for at brevstemme på folkeregistrene  

 for så vidt angår folketingsvalg, ligesom 3-ugers fristen  

 fastholdes ved folkeafstemninger for så vidt angår den  

 brevstemmeafgivning her i landet, der finder sted andre steder end på  

 folkeregistrene, jf. lovens § 54. 3-ugers fristen fastholdes endvidere  

 ved brevstemmeafgivning på danske havanlæg på dansk  

 område, jf. lovens § 58, stk. 4.
 Der henvises til forslagets § 1, nr. 17 og  

 18.
 Der henvises endvidere til lovforslagets § 2, nr.  

 3, hvorved der ved valg til Europa-Parlamentet ligeledes foreslås  

 indført adgang til at afgive brevstemme på folkeregistrene fra 3  

 måneder før valgdagen.
2.5. Styrkelse af stemmehemmeligheden ved brevstemmeafgivning Lovforslaget indeholder nogle forslag til ændring af  

 procedurerne ved fordeling og gennemgang af brevstemmer med henblik på  

 at styrke stemmehemmeligheden ved brevstemmeafgivning.
Selv om  

 stemmehemmeligheden efter Indenrigsministeriets opfattelse generelt er  

 behørigt sikret ved overholdelsen af de i folketingsvalgloven  

 fastsatte regler, kan der på nogle områder være grund til  

 en yderligere sikring heraf.
 De nævnte ændringer vedrørende  

 brevstemmer vil ligeledes finde anvendelse ved Europa-Parlamentsvalg i kraft  

 af henvisningen i Europa-Parlamentsvalglovens § 26, stk. 1.
2.5.1. Brevstemmer skal efter de gældende  

 regler i folketingsvalglovens § 64, stk. 4, medregnes i det  

 afstemningsområde, hvor de pågældende vælgere er  

 optaget på valglisten.
Ved brevstemmeafgivning benyttes en særlig  

 stemmeseddel, der er meget forskellig fra den stemmeseddel, der benyttes  

 på valgdagen.
Da det via yderkuverter, følgebreve og  

 afmærkning i valglisten er kendt, hvilke vælgere der har afgivet  

 brevstemme, kan de stemmesedler, som disse vælgere har afgivet,  

 identificeres.
Stemmehemmeligheden vil dog normalt være  

 tilstrækkeligt tilgodeset ved, at yderkuvert og følgebrev skal  

 være fuldstændig fjernet fra konvolut med stemmeseddel, inden  

 denne åbnes, jf. lovens § 66, stk. 1, 3. og 4. pkt.,  

 således at en bestemt brevstemmeseddel ikke kan henføres til en  

 bestemt brevstemmevælger.
I tilfælde, hvor kun ganske få, evt. kun en  

 enkelt, vælgere i et afstemningsområde har afgivet brevstemme,  

 vil der imidlertid være behov for at gennemføre særlige  

 foranstaltninger for at styrke stemmehemmeligheden.
Disse foranstaltninger  

 foreslås gennemført derved, at det foreskrives, at der i  

 tilfælde, hvor der i et afstemningsområde er modtaget færre  

 end 5 brevstemmer, skal ske overførsel af brevstemmerne og de  

 vælgere, der har indsendt disse, til et andet afstemningsområde i  

 kommunen end det afstemningsområde, som de pågældende  

 vælgere ifølge deres bopæl i kommunen hører  

 til.
 Arbejdet med overførsel af vælgere fra en  

 valgliste til en anden skal udføres med den yderste omhu.
Ved folketingsvalget den 11. marts 1998 var der i alt  

 1.918 afstemningsområder/afstemningssteder, hvor i alt 155.312  

 brevstemmer blev taget i betragtning.
På i alt 87 afstemningssteder  

 blev færre end 5 brevstemmer taget i betragtning, heraf 10  

 afstemningssteder med 0 brevstemmer, 8 med 1 brevstemme, 17 med 2  

 brevstemmer, 19 med 3 brevstemmer og 33 med 4 brevstemmer taget i  

 betragtning.
 Til sammenligning kan oplyses, at der på i alt 274  

 afstemningssteder (inklusive ovennævnte) var færre end 10  

 brevstemmer, der blev taget i betragtning, mens der på i alt 457  

 afstemningssteder (inklusive oven- og forannævnte) var færre end  

 15 brevstemmer, der blev taget i betragtning.
 Der henvises til forslagets § 1, nr. 12 og  

 13.
 2.5.2. For hvert afstemningsområde skal  

 vælges mindst 5 og højst 9 valgstyrere til at forestå  

 afstemningen og stemmeoptællingen på afstemningsstedet, jf.  

 folketingsvalglovens § 29, stk. 1.
Efter folketingsvalglovens § 65, stk. 1,  

 gennemgår valgstyrerne brevstemmerne inden afstemningens begyndelse, om  

 nødvendigt dagen inden valgdagen.
Bestemmelsen indebærer, at  

 gennemgangen foretages på valgstyrernes vegne, men det er ikke et krav,  

 at alle valgstyrere personligt deltager i denne gennemgang.
For at sikre den fornødne gensidige kontrol af, at  

 der ikke i forbindelse med åbningen af yderkuverterne sker  

 krænkelse af stemmehemmeligheden, eller at brevstemmer tages i  

 betragtning henholdsvis lades ude af betragtning på usagligt grundlag,  

 antages der dog at skulle deltage mindst to valgstyrere ved gennemgangen.  

 Denne retsopfattelse har Indenrigsministeriet givet udtryk for i forbindelse  

 med stillingtagen til en klage over kommunalvalg, idet bemærkes, at  

 reglerne i den kommunale valglov om valgstyrernes gennemgang af brevstemmer  

 indholdsmæssigt er identiske med de tilsvarende regler herom i  

 folketingsvalgloven.
Indenrigsministeriet har endvidere ved brev af 4.  

 september 2000 i forbindelse med afholdelsen af folkeafstemningen den 28.  

 september 2000 anmodet kommunalbestyrelserne om i deres vejledning til  

 valgstyrerne og de tilforordnede vælgere om deres opgaver på  

 afstemningsdagen udtrykkeligt at fremhæve bl.a. dette forhold.
 På denne baggrund foreslås det i  

 overensstemmelse med gældende retsopfattelse lovfæstet, at mindst  

 to valgstyrere skal medvirke ved gennemgangen af brevstemmerne, herunder ved  

 afgørelsen af, om en brevstemme kan komme i betragtning.
 Der henvises til forslagets § 1, nr. 14.
 2.6. Brevstemmemodtagere ved brevstemmeafgivning på plejehjem  

 m.v.
Efter de gældende regler i folketingsvalglovens  

 § 55, stk. 2, skal to tilforordnede vælgere fungere som  

 brevstemmemodtagere ved brevstemmeafgivning på plejehjem m.v. og i  

 ældreboliger samt i vælgerens hjem.
Reglerne blev indført  

 ved en lovændring i 1989 af folketingsvalgloven (lov nr. 245 af 19.  

 april 1989 om ændringer vedrørende partianmeldelse og  

 brevstemmeregler). Inden da skulle de to stemmemodtagere de nævnte  

 steder være personer, der er ansat i kommunens forvaltning eller  

 på institutionen, dog således at kun den ene af stemmemodtagerne  

 kunne være ansat på institutionen, jf. § 55, stk. 1 og  

 2, i lov nr. 271 af 13. maj 1987 om valg til Folketinget.
Den nævnte  

 bestemmelse blev ændret, inden den havde fundet anvendelse i  

 praksis.
Formålet med lovændringen var at sikre, at  

 eventuel bistand til vælgerens stemmeafgivning på plejehjem m.v.  

 samt i vælgerens hjem ydes af to tilforordnede vælgere på  

 samme måde som ved stemmeafgivning på afstemningsstedet på  

 valgdagen, jf. bemærkningerne til lovforslag nr.
L 168 i  

 folketingsåret 1988-89 (Folketingstidende 1988-89, Tillæg A, sp.  

 3967-3968). Efter den gældende bestemmelse i folketingsvalglovens  

 § 49, stk. 2, skal hjælp til stemmeafgivning på  

 afstemningsstedet på valgdagen ydes af 2 valgstyrere eller  

 tilforordnede vælgere.
Det fremgik endvidere af lovforslagets  

 bemærkninger, at antallet af tilforordnede vælgere skulle  

 forøges som følge af de nye opgaver.
Københavns Kommune har imidlertid i 1998 i  

 forbindelse med et høringssvar til et forslag til ændring af  

 folketingsvalgloven, den kommunale valglov og Europa-Parlamentsvalgloven (lov  

 nr. 255 af 4. maj 1998 om ændringer vedrørende  

 brevstemmeafgivning som følge af lov om social service m.v.) givet  

 udtryk for, at det er et tilbagevendende problem at få udpeget et  

 tilstrækkeligt antal tilforordnede vælgere og har opfordret til  

 at gøre det muligt at anvende kommunens administrative medarbejdere  

 som tilforordnede, hvis dette er påkrævet.
Tilsvarende har ikke  

 blot Københavns Kommune, men også Frederiksberg, Odense og  

 Aalborg Kommuner i deres høringssvar til dette lovforslag givet udtryk  

 for, at der er vanskeligheder med at få udpeget et tilstrækkeligt  

 antal tilforordnede vælgere.
Til illustration kan nævnes, at der  

 i de nævnte kommuner ved folkeafstemningen den 28. september 2000 var  

 henholdsvis ca. 3.900, 1.000, 800 og mindst 900 vælgere, der afgav  

 brevstemme på plejehjem m.v. og i ældrebolig samt i eget hjem.  

 Århus Kommune har derimod i sit høringssvar til dette lovforslag  

 givet udtryk for, at der ikke var sådanne vanskeligheder.
Vanskelighederne med at udpege det tilstrækkelige  

 antal tilforordnede kan bl.a. indebære, at brevstemmeafgivningen  

 må afvikles over en længere periode forud for valget, end det  

 ellers ville have været nødvendigt.
Dette er særlig  

 uheldigt, når det drejer sig om folketingsvalg, hvor kandidatlister  

 først er til rådighed for brevstemmeafgivningen i den sidste  

 uge, hvor der kan brevstemmes.
 Hertil kommer, at flere kommuner i praksis har fundet det  

 påkrævet at lade en ansat i kommunens forvaltning bistå de  

 to tilforordnede ved udførelsen af deres hverv.
 På denne baggrund foreslås  

 folketingsvalglovens § 55, stk. 2, ændret således, at  

 en kommunalbestyrelse kan bestemme, at den ene af stemmemodtagerne ved  

 brevstemmeafgivning på plejehjem m.v. og i ældreboliger samt i  

 vælgerens hjem er en person udpeget blandt ansatte i kommunens  

 forvaltning.
Forslaget indebærer, at der fortsat skal medvirke to  

 stemmemodtagere ved brevstemmeafgivning de nævnte steder, men at det  

 ikke længere er et krav, at begge stemmemodtagere skal være  

 tilforordnede vælgere.
Det er efter kommunalbestyrelsens bestemmelse  

 tilstrækkeligt, at den ene af stemmemodtagerne er tilforordnet  

 vælger, mens den anden er en ansat i kommunens forvaltning.
 Den nævnte ændring vedrørende  

 brevstemmeafgivning vil ligeledes finde anvendelse ved Europa-Parlamentsvalg  

 i kraft af henvisningen i Europa-Parlamentsvalglovens § 26,  

 stk. 1.
 Der henvises herved til forslagets § 1, nr.  

 11.
2.7. Ændring af reglerne for godkendelse af partinavne Efter folketingsvalgloven skal navne på nye partier  

 godkendes af indenrigsministeren.
Godkendelsen meddeles i forbindelse med  

 godkendelse af en formular til indsamling af vælgererklæringer  

 for partiet, jf. lovens § 12, stk. 2. Ved godkendelsen af et  

 partinavn opnår partiet eneret til at benytte det  

 pågældende navn i godkendelsesperioden, jf. lovens § 13,  

 stk. 1, nr. 1 og 3.
 Efter de gældende regler kan et nyt parti bl.a. ikke  

 få godkendt samme navn som et parti, der har deltaget i sidste  

 folketingsvalg uden at opnå repræsentation, eller et navn, som  

 kan forveksles hermed, jf. lovens § 13, stk. 1, nr. 3, og  

 stk. 2. Partier, der har været, men ikke mere er  

 opstillingsberettigede, nyder således kun beskyttelse mod, at nye  

 partier får godkendt samme navn eller et navn, som kan forveksles  

 hermed, til og med den valgperiode, der følger efter det valg, hvor de  

 sidst opstillede uden at opnå repræsentation.
 Navnene på tidligere opstillingsberettigede partier,  

 herunder især navnene på de partier inden for denne gruppe, der  

 tidligere har været repræsenteret i Folketinget, kan imidlertid  

 være indarbejdet i bevidstheden hos en større eller mindre  

 gruppe vælgere, hvorfor det vil kunne give anledning til  

 misforståelser blandt disse vælgere, såfremt det  

 pågældende navn benyttes af et andet parti.
 På den baggrund har indenrigsministeren i  

 besvarelsen den 3. maj 2000 (Alm. del   bilag 144) af spørgsmål  

 nr. 13 stillet den 20. marts 2000 af Kommunaludvalget (Alm. del   bilag 117)  

 tilkendegivet, at der kunne være grund til at overveje en længere  

 periode, hvor navnet på et tidligere opstillingsberettiget parti er  

 forbeholdt det pågældende parti (fredningsperiode), end den  

 gældende på én valgperiode, jf. § 13, stk. 2,  

 for navne på partier, der tidligere har været  

 opstillingsberettiget.
 Efter Indenrigsministeriets opfattelse er den  

 nuværende fredningsperiode på én valgperiode ikke af en  

 tilstrækkelig længde til at undgå, at partinavne, der kan  

 være indarbejdet i bevidstheden hos en større eller mindre  

 gruppe vælgere, benyttes af et andet parti.
 På den baggrund foreslås det, at navnet  

 på et parti, der tidligere har været opstillingsberettiget, eller  

 et navn, der kan give anledning til forveksling med et sådant parti,  

 ikke kan godkendes som navn for et andet nyt parti, medmindre der er  

 forløbet mindst 5 valgperioder, siden det tidligere  

 opstillingsberettigede parti sidst deltog i folketingsvalg, dvs. indtil 20  

 år, eller 4 valgperioder, siden partiet sidst deltog i valg til  

 Europa-Parlamentet, dvs. 20 år, jf. de foreslåede bestemmelser i  

 folketingsvalglovens § 13, stk. 1, nr. 2 og 5, i forslagets  

§ 1, nr. 1.
 Efter Indenrigsministeriets opfattelse må reglerne  

 for indenrigsministerens godkendelse af partinavne endvidere udformes  

 på en sådan måde, at det i videre omfang end efter  

 gældende regler sikres, at der for nye partier ikke godkendes navne,  

 som andre på andet grundlag end valglovgivningen har eneret til at  

 benytte.
Har en anden opnået endelig dom over for et nyt  

 parti eller eventuelt stifteren af et nyt parti for eneretten til et bestemt  

 navn, vil det nye parti eller eventuelt stifteren ikke være berettiget  

 til at benytte det pågældende partinavn, uanset om  

 indenrigsministeren måtte godkende dette.
I denne situation bør  

 det nye parti ikke kunne få godkendt det pågældende  

 navn.
Efter Indenrigsministeriets opfattelse er det endvidere  

 hensigtsmæssigt, at et nyt parti heller ikke får godkendt det  

 ønskede navn i situationer, hvor der er grund til at antage, at en  

 anden har eneret til det pågældende navn og efterfølgende  

 vil kunne opnå dom herfor.
I disse situationer er det mere  

 hensigtsmæssigt at henvise et nyt parti eller eventuelt stifteren af et  

 nyt parti til at få dom for retten til det ønskede navn,  

 forinden godkendelse meddeles, i stedet for at meddele godkendelse, som kunne  

 komme i strid med en senere dom for, at en anden har eneret til navnet.
Ikke blot hensynet til indehaveren af eneretten, men  

 også hensynet til, at der i alle forhold omkring valg hersker den  

 størst mulige klarhed over for vælgerne, taler efter  

 Indenrigsministeriets opfattelse for en sådan ordning, der så  

 vidt muligt sikrer, at der ikke skabes tvivl om et partis ret til at benytte  

 det navn, som indenrigsministeren har godkendt, og hvormed partiet  

 præsenteres for vælgerne, i første omgang i forbindelse  

 med indsamling af vælgererklæringer og senere eventuelt på  

 stemmesedlen.
Herved hindres tillige, at et nyt parti, der uretmæssigt  

 gør brug af et navn, en anden har eneret til, derved eventuelt  

 opnår en fortrinsstilling over for vælgerne i forhold til andre  

 partier.
På den baggrund foreslås det, at et nyt parti  

 ikke kan få godkendt et navn, såfremt det ved endelig dom er  

 fastslået eller der i øvrigt er grund til at antage, at en anden  

 på andet grundlag end reglerne i den foreslåede § 13,  

 stk. 1, har eneret til navnet.
Navnet kan dog godkendes, hvis  

 indehaveren af eneretten har samtykket i partiets brug af navnet, jf. den  

 foreslåede bestemmelse i folketingsvalglovens § 13,  

 stk. 2, i forslagets § 1, nr. 1.
Indenrigsministeriet vil ikke altid have mulighed for i  

 forbindelse med behandling af en anmodning om godkendelse af et navn for et  

 nyt parti at afklare, om der findes en anden, der på andet grundlag end  

 reglerne i folketingsvalgloven måtte have eneret til det  

 pågældende navn.
Der kan derfor opstå situationer, hvor det  

 først efter, at indenrigsministeren har meddelt godkendelse af et navn  

 for et nyt parti, viser sig, at der findes en anden, som på andet  

 grundlag end reglerne i folketingsvalgloven måtte have eneret til at  

 benytte det pågældende navn.
I disse situationer, hvor det viser  

 sig, at godkendelsen af et navn for et nyt parti er meddelt på et  

 urigtigt grundlag, er der efter Indenrigsministeriets opfattelse behov for at  

 give adgang til at tilbagekalde godkendelsen.
Det foreslås derfor at give indenrigsministeren  

 adgang til at tilbagekalde en godkendelse af et partinavn, hvis det viser  

 sig, at det ved endelig dom er fastslået eller der i øvrigt er  

 grund til at antage, at en anden på andet grundlag end reglerne i  

 folketingsvalgloven har eneret til et navn, som indenrigsministeren har  

 godkendt som navn for et nyt parti, og indehaveren af eneretten ikke  

 samtykker i partiets brug af navnet.
Er partiet anmeldt for  

 indenrigsministeren efter § 12, bortfalder partiets ret til at deltage i  

 folketingsvalg, jf. den foreslåede bestemmelse i folketingsvalglovens  

§ 13, stk. 3, i forslagets § 1, nr. 1.
 Hensynet til det parti, der i tillid til den meddelte  

 godkendelse af partinavnet har fået indsamlet det fornødne antal  

 vælgererklæringer eller et ikke ubetydeligt antal, og hensynet  

 til at sikre den praktiske gennemførelse af valget kan dog i givet  

 fald tilsige, at tilbagekaldelse undlades.
 Tilsvarende ændringer foreslås  

 gennemført i reglerne i Europa-Parlamentsvalgloven om, hvilke  

 partinavne der ikke kan godkendes for nye partier, jf. forslagets  

§ 2, nr. 1.
2.8. Andre ændringer Bestemmelsen i folketingsvalglovens § 31,  

 stk. 2, 3. pkt., hvorefter kommunalbestyrelsen i tilfælde af en  

 valgstyrers forfald udpeger en ny valgstyrer, foreslås ændret  

 til, at det i tilfælde af en valgstyrers forfald skal være den  

 gruppe i kommunalbestyrelsen, der har udpeget den pågældende, der  

 skal udpege en ny valgstyrer.
Loven har ikke hidtil indeholdt nogen  

 bestemmelser om, hvorvidt en tilforordnet vælgers forfald skal  

 medføre udpegning af en ny tilforordnet vælger.
Det  

 foreslås, at det på tilsvarende måde som for valgstyrere  

 fastsættes i loven, at en ny tilforordnet vælger i tilfælde  

 af en tilforordnet vælgers forfald skal udpeges af den gruppe i  

 kommunalbestyrelsen, der har udpeget den pågældende.
Der henvises  

 herved til forslagets § 1, nr. 9.
 Den nævnte ændring vil ligeledes finde  

 anvendelse ved Europa-Parlamentsvalg i kraft af henvisningen i  

 Europa-Parlamentsvalglovens § 16, stk. 1.
Reglerne i lovens § 69, stk. 1, om, hvilke  

 forhold der medfører, at en stemmeseddel afgivet på  

 afstemningsstedet er ugyldig, foreslås af principielle grunde  

 præciseret, således at det kommer til at fremgå af loven,  

 at en stemmeseddel er ugyldig, såfremt vælgerens stemme på  

 stemmesedlen ikke er afmærket med kryds, idet kryds efter lovens  

 § 48, stk. 1, 2. pkt., er det tegn, vælgeren skal benytte ved  

 sin stemmeafgivning.
Da en sådan regel indeholdes i de administrativt  

 fastsatte regler om bedømmelse af stemmesedler afgivet til  

 folketingsvalg, hvor bestemmelsen er placeret som en regel, der bevirker  

 ugyldighed på grund af særpræg, sker der ved forslaget  

 ingen ændringer af gældende retstilstand.
Der henvises til  

 forslagets § 1, nr. 15.
 En tilsvarende ændring foreslås i reglerne om,  

 hvilke forhold der kan medføre, at stemmesedler afgivet på  

 afstemningsstedet til Europa-Parlamentsvalg, bliver ugyldige, jf. forslagets  

§ 2, nr. 4 .
 Herudover foreslås gennemført en  

 ændring af strafferammen i den af straffebestemmelserne i  

 folketingsvalgloven, hvor hæfte indgår i strafferammen, som en  

 konsekvens af, at straf af hæfte er ophævet ved lov nr. 432 af  

 31. maj 2000 om fuldbyrdelse af straf m.v., der træder i kraft den 1.  

 juli 2001. Der henvises herved til forslagets § 1, nr. 19.
 En tilsvarende konsekvensændring foreslås  

 gennemført i den af straffebestemmelserne i  

 Europa-Parlamentsvalgloven, hvor hæfte indgår i strafferammen,  

 jf. forslagets § 2, nr. 5.
 3. Lovforslagets økonomiske og administrative konsekvenser  

 m.v.
Lovforslaget har ikke økonomiske eller  

 administrative konsekvenser for hverken staten, amtskommunerne eller  

 kommunerne.
Den foreslåede forlængelse af fristen for  

 brevstemmeafgivning på folkeregistrene til folkeafstemninger og  

 Europa-Parlamentsvalg vil dog medføre en mindre omlægning af  

 kommunernes opgaver i forbindelse med brevstemmeafgivning.
Lovforslaget har ingen negative, men derimod positive  

 administrative konsekvenser for borgerne (vælgerne). De praktiske  

 muligheder for, at vælgerne kan afgive brevstemme til folkeafstemninger  

 og Europa-Parlamentsvalg, forbedres.
Endvidere vil der blandt de  

 vælgere, der flytter kort tid inden valgdagen/afstemningsdagen, blive  

 flere end hidtil, der får mulighed for at afgive stemme på et  

 afstemningssted nær den aktuelle adresse, ligesom der i et lidt  

 længere tidsrum end hidtil vil være kandidatlister til  

 rådighed for brevstemmeafgivningen.
Hermed forbedres grundlaget for, at  

 bl.a. vælgere, der bor på plejehjem, kan afgive en personlig  

 stemme på en bestemt kandidat.
 For partierne medfører lovforslaget den ulempe, at  

 de 2 dage tidligere end hidtil skal give meddelelse til  

 anmeldelsesmyndigheden om godkendte kandidater m.v.
 Lovforslaget har ingen erhvervsøkonomiske,  

 erhvervsadministrative eller miljømæssige konsekvenser.
 Lovforslaget indeholder ikke EU-retlige aspekter.
 4. Hørte myndigheder m.v.
 Lovforslaget har været sendt til høring hos  

 Justitsministeriet, Finansministeriet, Udenrigsministeriet,  

 Forsvarsministeriet, Erhvervsministeriet, Socialministeriet og Datatilsynet.  

 Lovforslaget har endvidere været sendt til høring hos  

 Kommunernes Landsforening, Amtsrådsforeningen, Københavns,  

 Frederiksberg, Odense, Århus og Aalborg Kommuner, Foreningen af  

 Statsamtmænd samt Rigsombudsmanden på Færøerne og  

 Rigsombudsmanden i Grønland.
5. Vurdering af konsekvenser af lovforslaget Positive konsekvenser Negative konsekvenser Økonomiske konsekvenser for stat, amtskommuner og  

 kommuner Ingen Ingen Administrative konsekvenser for stat, amtskommuner og  

 kommuner Ingen En mindre omlægning af kommunernes opgaver i  

 forbindelse med brevstemmeafgivning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ja.
De praktiske muligheder for at brevstemme til  

 folkeafstemninger og Europa-Parlamentsvalg forbedres.
Flere vælgere  

 får lettere adgang til at stemme på valgdagen, og  

 brevstemmevælgere får i et lidt længere tidsrum bedre  

 grundlag for at afgive en personlig stemme.
Ja.
Partierne får en kortere frist til at godkende  

 kandidater m.v.
Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1 De foreslåede bestemmelser i § 13,  

 stk. 1, nr. 1, 3, 4, 6 og 7, svarer til de gældende  

 bestemmelser i folketingsvalglovens § 13, stk. 1.
De foreslåede bestemmelser i § 13,  

 stk. 1, nr. 2 og 5, vedrører beskyttelsen af navnet på  

 et parti, der tidligere har været opstillingsberettiget til  

 folketingsvalg, eller som tidligere har haft ret til at deltage i  

 Europa-Parlamentsvalg.
Efter de gældende regler kan navnet på et  

 parti, der har deltaget i sidste folketingsvalg henholdsvis valg til  

 Europa-Parlamentet uden at opnå repræsentation og dermed ikke  

 mere vil være opstillingsberettiget, medmindre partiet foretager  

 partianmeldelse, kun godkendes for det pågældende parti, jf.  

 folketingsvalglovens § 13, stk. 2. Det foreslås, at et nyt  

 parti ikke kan få godkendt navnet på et sådant parti,  

 medmindre der er forløbet mindst 5 valgperioder, siden partiet sidst  

 deltog i folketingsvalg, eller der er forløbet mindst 4 valgperioder,  

 siden partiet sidst deltog i Europa-Parlamentsvalg.
Det er i denne  

 sammenhæng uden betydning, hvorvidt partiet opnåede  

 repræsentation eller ej ved det sidste valg, partiet deltog i, idet det  

 afgørende i denne sammenhæng er, hvor mange valgperioder der er  

 forløbet, siden partiet sidst blev præsenteret for  

 vælgerne på stemmesedlen.
 Såfremt et tidligere opstillingsberettiget parti  

 på ny ønsker at deltage i folketingsvalg, vil det  

 pågældende partinavn naturligvis kunne godkendes for dette parti  

 uanset de foreslåede bestemmelser.
Forslaget indebærer en væsentlig  

 forlængelse af den periode, hvor navnet på et tidligere  

 opstillingsberettiget parti er forbeholdt det pågældende parti  

 (fredningsperioden). Efter de gældende regler er fredningsperioden kun  

 én valgperiode, siden partiet sidst deltog i folketingsvalg uden at  

 opnå repræsentation.
Denne periode foreslås forlænget  

 til 5 valgperioder til Folketinget for så vidt angår navne  

 på partier, der tidligere har været opstillingsberettigede, dvs.  

 indtil 20 år, og til 4 valgperioder til Europa-Parlamentet for så  

 vidt angår navne på partier, der tidligere har haft ret til at  

 deltage i Europa-Parlamentsvalg, dvs. 20 år.
 Baggrunden herfor er, at formålet med bestemmelsen  

 er at varetage hensynet til, at der i alle forhold omkring valg til  

 Folketinget over for vælgerne hersker den størst mulige klarhed,  

 herunder at modvirke, at der opstår misforståelser blandt  

 vælgerne om de enkelte partiers identitet.
 Såvel den gældende som den ændrede  

 affattelse indebærer, at det pågældende partinavn ikke kan  

 godkendes for andre partier, uanset at det pågældende parti  

 måtte samtykke heri, og uanset at det pågældende parti  

 måtte være ophørt med at eksistere.
 Et partinavn, der efter forløbet af 5 henholdsvis 4  

 valgperioder ikke mere er forbeholdt det pågældende parti i  

 medfør af de foreslåede ændringer, vil imidlertid derefter  

 kunne nyde beskyttelse, såfremt det ved endelig dom er fastslået  

 eller der i øvrigt er grund til at antage, at partiet har opnået  

 eneret til navnet, jf. nedenfor.
Efter den foreslåede bestemmelse i § 13,  

 stk. 2, kan et nyt parti ikke få godkendt et navn,  

 såfremt det ved endelig dom er fastslået eller der i  

 øvrigt er grund til at antage, at en anden på andet grundlag end  

 reglerne i § 13, stk. 1, har eneret til navnet.
Navnet kan dog  

 godkendes, hvis indehaveren af eneretten har samtykket i partiets brug af  

 navnet.
Bestemmelsen vedrører enhver situation, hvor en  

 anden på andet grundlag end reglerne i § 13, stk. 1, har  

 materiel eneret til navnet.
Dette kan være i kraft af anden lovgivning  

 eller på ulovbestemt grundlag.
Afslag på godkendelse af et navn  

 for et nyt parti kan således ikke blot gives for navne af en type, der  

 sædvanligvis benyttes som partinavne, men også for personnavne,  

 navne på virksomheder m.v. og navne af rent beskrivende karakter.
En  

 materiel ret til navnet, som ikke er en eneret, vil ikke være  

 tilstrækkelig.
Hvorvidt navne, der ikke er identiske med, men kan  

 forveksles med et navn, en anden har opnået eneret til, skal kunne  

 nægtes godkendt, må afhænge af udstrækningen af den  

 beskyttelse, den andens eneret nyder efter de pågældende  

 materielle regler.
Efter bestemmelsens ene led kan et nyt parti ikke få  

 godkendt et navn, såfremt en andens materielle eneret til navnet er  

 fastslået ved endelig dom.
Er dommen ikke endelig, vil dette kunne  

 begrunde afslag på godkendelse efter bestemmelsens andet led.
Efter bestemmelsens andet led kan et nyt parti ikke  

 få godkendt et navn, såfremt der i øvrigt er grund til at  

 antage, at en anden på andet grundlag har opnået eneret til  

 navnet.
Heri ligger ikke et krav om, at det med sikkerhed kan afgøres,  

 om en anden har opnået eneret til navnet.
Det er tilstrækkeligt,  

 at der efter de for indenrigsministeren foreliggende oplysninger er grund til  

 at antage, at en anden har opnået eneret til navnet.
Dette hænger  

 sammen med, at indenrigsministeren ikke har samme muligheder som domstolene  

 for at få forelagt beviser og foretage bevisbedømmelse med  

 henblik på at afgøre, om f.eks. en forening har opnået  

 eneret til et navn ved brug.
Det forudsættes, at Indenrigsministeriet ud fra de  

 for ministeriet tilgængelige oplysninger udfolder rimelige  

 bestræbelser, f.eks. efter omstændighederne ved henvendelse til  

 Det Centrale Virksomhedsregister, på at afklare, om der findes en  

 anden, der på andet grundlag end reglerne i folketingsvalgloven  

 måtte have eneret til det pågældende navn.
Det er  

 ansøgeren af et navn for et nyt parti og ikke Indenrigsministeriet,  

 der i givet fald skal indhente et samtykke hos indehaveren af eneretten.
Bestemmelsen indebærer ikke, at der tillægges  

 indenrigsministeren beføjelse til at afgøre, hvem der er  

 materielt berettiget til et bestemt navn, der ikke er omfattet af  

 beskyttelsen efter § 13, stk. 1, idet denne afgørelse er et  

 domstolsanliggende.
Såfremt indenrigsministeren måtte afslå  

 at godkende et bestemt partinavn under henvisning til den foreslåede  

 bestemmelse, vil adressaten for afslaget derfor kunne anlægge sag ved  

 domstolene og i givet fald få endelig dom for, at en anden ikke har  

 opnået materiel eneret til det pågældende navn, hvorefter  

 indenrigsministeren vil skulle godkende det pågældende navn.
Efter den foreslåede bestemmelse i § 13,  

 stk. 3, kan indenrigsministeren tilbagekalde en godkendelse af  

 navnet for et nyt parti, såfremt det viser sig, at det ved endelig dom  

 er fastslået eller der i øvrigt er grund til at antage, at en  

 anden på andet grundlag end reglerne i § 13, stk. 1, har  

 eneret til det pågældende navn, og såfremt indehaveren af  

 eneretten ikke samtykker i partiets brug af navnet.
Er partiet anmeldt for  

 indenrigsministeren efter § 12, bortfalder partiets ret til at deltage i  

 folketingsvalg, såfremt godkendelsen tilbagekaldes.
Bestemmelsen vedrører de situationer, hvor  

 Indenrigsministeriet efter godkendelse af partinavnet bliver bekendt med nye  

 oplysninger, f.eks. en dom eller andre oplysninger, der indebærer, at  

 den meddelte godkendelse er sket på et urigtigt grundlag.
Dette  

 gælder, uanset om de faktiske kendsgerninger, f.eks. en dom,  

 oplysningen vedrører, har foreligget og eventuelt er blevet offentligt  

 tilgængelige før meddelelsen af godkendelse.
Det er i denne  

 situation Indenrigsministeriet, der skal undersøge, om indehaveren af  

 eneretten samtykker i partiets brug af navnet.
Bestemmelsen giver alene adgang til at tilbagekalde og  

 indeholder ikke nogen pligt hertil.
Om der skal ske tilbagekaldelse af en  

 godkendelse af navnet for et parti, vil bero på en  

 skønsmæssig vurdering af, i hvilket omfang partiet i tillid til  

 den meddelte godkendelse af partinavnet er gået i gang med at indsamle  

 det fornødne antal vælgererklæringer.
Hensynet til det  

 parti, der i tillid til den meddelte godkendelse af partinavnet har  

 fået indsamlet det fornødne antal vælgererklæringer  

 eller et ikke ubetydeligt antal kan således tilsige, at tilbagekaldelse  

 undlades.
Bestemmelsen giver også adgang til at tilbagekalde  

 en godkendelse af navnet for et parti, efter at partiet er anmeldt for  

 indenrigsministeren efter reglerne i § 12 og har opnået ret til at  

 deltage i folketingsvalg, jf. lovens § 11, stk. 2. Tilbagekaldes  

 godkendelsen, efter at anmeldelsen er foretaget, bortfalder partiets ret til  

 at deltage i folketingsvalg.
Der er ikke nogen frist for, hvor sent i forhold  

 til valgets afholdelse tilbagekaldelse kan ske.
Hensynet til valgets  

 praktiske gennemførelse kan dog i givet fald tilsige, at  

 tilbagekaldelse undlades.
Efter den foreslåede bestemmelse i § 13,  

 stk. 4, præciseres det, at indenrigsministeren fører en  

 fortegnelse over de partinavne, der er omfattet af stk. 1, nr. 1-6, og  

 som ikke er tilbagekaldt efter stk. 3 (Partinavneregistret). Efter den  

 gældende bestemmelse i folketingsvalglovens § 13, stk. 3,  

 indføres partinavne, der godkendes af indenrigsministeren i  

 forbindelse med formulargodkendelser, i et register, der føres af  

 indenrigsministeren.
Efter de gældende regler er det således  

 alene navne på partier, der har en godkendt formular til indsamling af  

 vælgererklæringer, men (endnu) ikke er opstillingsberettigede,  

 der er optaget i registret over partinavne.
Det fremgår nu udtrykkeligt  

 af bestemmelsen, at det ikke kun er disse partinavne, jf. de foreslåede  

 bestemmelser i § 13, stk. 1, nr. 3 og 6, men også navne  

 på opstillingsberettigede og - så længe fredningsperioden  

 varer - navne på tidligere opstillingsberettigede partier, jf.  

 nærmere de foreslåede bestemmelser i § 13, stk. 1, nr.  

 1, 2, 4 og 5, der er omfattet af Partinavneregistret.
Navne, som kan give  

 anledning til, at partiet forveksles med et af de partier, der er nævnt  

 i den foreslåede bestemmelse i § 13, stk. 1, nr. 1-6, jf. den  

 foreslåede bestemmelse i § 13, stk. 1, nr. 7, er efter sagens  

 natur som hidtil ikke omfattet af Partinavneregistret, der efter sagens natur  

 heller ikke omfatter navne, som en anden på andet grundlag har  

 opnået eneret til, jf. den foreslåede bestemmelse i § 13,  

 stk. 2. Tilbagekaldes en godkendelse af et nyt partinavn i medfør  

 af den foreslåede bestemmelse i § 13, stk. 3, slettes navnet  

 af Partinavneregistret.
 Partinavneregistret vil ligesom efter gældende  

 praksis ud over det pågældende partinavn indeholde oplysning om  

 navn og adresse på den relevante person eller organisation.
 Om baggrunden for forslaget henvises i øvrigt til  

 de almindelige bemærkninger, afsnit 2.7.
Til nr. 2 Ved forslaget præciseres det som konsekvens af  

 ændringen af reglerne for folkeregistrering ved den nye lov om Det  

 Centrale Personregister (lov nr. 426 af 31. maj 2000)(CPR-loven), der  

 trådte i kraft den 1. juli 2000, at det blandt de vælgere, der er  

 omfattet af § 2, alene er dem, der i forbindelse med udlandsopholdet er  

 registreret som udrejst i Det Centrale personregister (CPR), der skal indgive  

 anmodning om at blive optaget på valglisten.
Vælgere, der er omfattet af folketingsvalglovens  

 § 2, stk. 1, eller § 2, stk. 3, jf. stk. 1, (dvs.  

 statsansatte, der er beordret til tjeneste uden for riget, og i almindelighed  

 deres samlevende ægtefæller/registrerede partnere/samlevere), og  

 som fra og med den 1. juli 2000 har taget ophold i udlandet i forbindelse med  

 den beordrede tjeneste, optages automatisk på valglisten, idet de i  

 medfør af de nye regler i CPR-lovens § 24, stk. 5 og 6,  

 normalt fortsat er bopælsregistreret i CPR uanset udlandsopholdet.
Fra  

 dette tidspunkt (1. juli 2000) har kravet om indgivelse af anmodning for at  

 blive optaget på valglisten derfor i alt væsentligt kun betydning  

 for de vælgere, der er omfattet af § 2, stk. 2, eller  

 § 2, stk. 3, jf. stk. 2.
 Om baggrunden for forslaget henvises i øvrigt til  

 de almindelige bemærkninger, afsnit 2.1.
Til nr. 3 Ved forslaget fastsættes, at vælgere, der er  

 omfattet af folketingsvalglovens § 2, stk. 1, eller § 2,  

 stk. 3, jf. stk. 1 (dvs. statsansatte, der er beordret til tjeneste  

 uden for riget, og i almindelighed deres samlevende  

 ægtefæller/registrerede partnere/samlevere), som inden for riget  

 sidst har været tilmeldt et folkeregister på  

 Færøerne eller i Grønland, under opholdet uden for riget  

 efter anmodning skal optages på valglisten i den kommune i Danmark,  

 hvor de sidst har været tilmeldt folkeregistret.
Formålet med  

 forslaget er at præcisere, at denne vælgergruppe efter anmodning  

 skal optages på valglisten i Danmark.
Reglerne om valgret for statsansatte m.v. beordret til  

 tjeneste uden for riget blev indsat i folketingsvalgloven ved en  

 lovændring i 1970 (lov nr. 283 af 10. juni 1970). Det blev i  

 forbindelse hermed fastsat, at denne vælgergruppe efter anmodning  

 skulle optages på valglisten i Københavns Kommune uanset  

 hidtidig bopælskommune.
Dette gjaldt også, selv om denne kommune  

 måtte være en kommune på Færøerne eller i  

 Grønland.
 Ved folketingsvalgloven af 1987 (lov nr. 271 af 13. maj  

 1987), der trådte i kraft den 1. juli 1988, blev bl.a.  

 gennemført den ændring i forhold til hidtil gældende  

 regler, at statsansatte m.v. beordret til tjeneste uden for riget på  

 samme måde som andre personer med valgret uanset udlandsophold efter  

 anmodning skulle optages på valglisten i den kommune, hvor de sidst  

 havde været tilmeldt folkeregistret, jf. den gældende bestemmelse  

 i folketingsvalglovens § 16, stk. 1, 1. pkt.
 Der blev imidlertid ikke herved taget stilling til,  

 hvorvidt denne ændring skulle have den konsekvens, at statsansatte  

 m.v., der sidst havde været tilmeldt et folkeregister i en kommune  

 på Færøerne eller i Grønland, for fremtiden under  

 tjeneste uden for riget skulle optages på valglisten på  

 Færøerne henholdsvis i Grønland, eller om de fortsat  

 skulle optages på valglisten i Danmark, ikke som hidtil i  

 Københavns Kommune, men i den kommune i Danmark, hvor de sidst havde  

 været tilmeldt folkeregistret.
I praksis har været fulgt den ordning, at personel  

 inden for forsvaret, der i umiddelbar forlængelse af en beordret  

 tjeneste (udstationering) i disse rigsdele beordres til tjeneste uden for  

 riget, på samme måde som før ikrafttrædelsen af  

 1987-folketingsvalgloven efter anmodning optages på valglisten i den  

 kommune i Danmark, hvor de sidst har været tilmeldt folkeregistret.
Ved  

 den foreslåede bestemmelse lovfæstes denne praksis.
Den nævnte praksis skal i øvrigt ses på  

 baggrund af, at folketingsvalglovene for Færøerne og  

 Grønland ikke indeholder og aldrig har indeholdt bestemmelser, der  

 svarer til bestemmelserne i den danske folketingsvalglovs § 2,  

 stk. 1, og § 2, stk. 3, jf. stk. 1, dvs. bestemmelserne  

 om, at statsansatte m.v., der er beordret til tjeneste uden for riget, anses  

 for at have fast bopæl i riget.
Disse love indeholder alene de regler  

 på dette område, der svarer til den danske folketingsvalglovs  

 § 2, stk. 2, og § 2, stk. 3, jf. stk. 2, dvs. de  

 såkaldt almindelige regler om udlandsdanskers valgret, jf. disse loves  

 § 3.
 Efter folketingsvalglovene for Færøerne og  

 Grønland er statsansatte m.v. beordret til tjeneste uden for riget  

 således ikke omfattet af reglerne om optagelse på valglisten  

 på Færøerne eller i Grønland under  

 udlandsophold.
 Den foreslåede ordning omfatter på den  

 baggrund enhver statsansat m.v., der tidligere har været tilmeldt  

 folkeregistret i Danmark, men inden den beordrede tjeneste uden for riget  

 sidst har været tilmeldt folkeregistret på Færøerne  

 eller i Grønland, uanset om tilmeldingen er sket i forbindelse med  

 udsendelse til tjeneste på Færøerne eller i  

 Grønland eller er sket af anden årsag.
Den foreslåede ordning gælder ikke  

 vælgere, der er omfattet af folketingsvalglovens § 2, stk. 2,  

 og § 2, stk. 3, jf. stk. 2, og som inden det midlertidige  

 udlandsophold var flyttet fra Danmark til Færøerne eller  

 Grønland og tilmeldt folkeregistret på Færøerne  

 henholdsvis i Grønland i overensstemmelse med de almindelige regler i  

 folkeregistreringslovgivningen.
Sådanne vælgere vil i  

 overensstemmelse med reglerne i folketingsvalglovene for  

 Færøerne henholdsvis Grønland efter anmodning kunne  

 optages på valglisten i disse dele af riget.
Til nr. 4 og 5 Forslagene indebærer, at de vælgere, der skal  

 indgive anmodning om at blive optaget på valglisten, uanset at de er  

 omfattet af folketingsvalglovens § 2, stk. 1, eller § 2,  

 stk. 3, jf. stk. 1, herunder den gruppe der er omfattet af  

 forslaget i § 1, nr. 3, jf. ovenfor, vil blive omfattet af de samme  

 regler om optagelse på valglisten som vælgere omfattet af  

 § 2, stk. 2, eller § 2, stk. 3, jf. stk. 2. Dette  

 indebærer, at afgørelser om optagelse på valglisten kun  

 gælder 2 år ad gangen, men med adgang til fornyet optagelse efter  

 anmodning, såfremt betingelserne for valgret uanset udlandsophold  

 fortsat er til stede, samt at Valgretsnævnet også  

 vedrørende vælgere omfattet af § 2, stk. 1, eller  

 § 2, stk. 3, jf. stk. 1, træffer afgørelse om  

 optagelse på valglisten i ethvert tilfælde, hvor vælgeren  

 har haft ophold i udlandet i mere end 4 år.
Forslaget har til formål at forenkle reglerne  

 på området.
De generelle fordele herved findes at kunne opveje  

 den mindre ulempe, som denne ordning indebærer for de - formentlig  

 meget få - vælgere omfattet af § 2, stk. 1, eller  

 § 2, stk. 3, jf. stk. 1, der forsat kun kan optages på  

 valglisten efter anmodning.
Den mindre ulempe, der her sigtes til,  

 består i, at optagelsen kun gælder i 2 år ad gangen, men  

 med adgang til fornyet optagelse efter anmodning.
Efter de hidtil  

 gældende regler har optagelsen af disse vælgere efter anmodning  

 haft gyldighed, så længe tjenesten i udlandet varede.
Adgangen til fornyet optagelse efter anmodning vil  

 bestå for denne vælgergruppe, så længe tjenesten i  

 udlandet varer.
Denne vælgergruppe er således ikke omfattet af  

 kravet om, at udlandsopholdet skal være midlertidigt, hvilket krav  

 gælder for de vælgergrupper, der er omfattet af § 2,  

 stk. 2, eller § 2, stk. 3, jf. stk. 2.
 Om baggrunden for forslaget henvises i øvrigt til  

 de almindelige bemærkninger, afsnit 2.1.
Til nr. 6 Ved forslaget afkortes fristen for tilflytteres optagelse  

 på valglisten fra 18 dage før valgdagen til 15 dage før  

 valgdagen.
Om baggrunden for dette forslag henvises til de almindelige  

 bemærkninger,  afsnit 2.2.
 Afkortelsen af fristen gælder, hvad enten der er  

 tale om tilflytning fra udlandet, fra en anden kommune eller om flytning  

 inden for kommunen, men derimod ikke ved tilflytning fra  

 Færøerne eller Grønland, jf. nedenfor i  

 bemærkningerne til § 1, nr. 7 og 8.
 Som følge af, at afkortelsen af fristen også  

 gælder ved tilflytning fra udlandet, vil lidt flere vælgere end  

 hidtil få adgang til at blive optaget på valglisten og dermed  

 få ret til at afgive stemme, jf. folketingsvalglovens § 3.
Til nr. 7 og 8 Forslagene, der opretholder 18-dages fristen i relation  

 til vælgere, der tilflytter fra henholdsvis fraflytter til  

 Færøerne eller Grønland, er en konsekvens af, at  

 18.-dagen fortsat er skæringsdato for optagelse på  

 folketingsvalglisten på Færøerne og i Grønland.  

 Opretholdelse af 18-dages fristen i forhold til disse vælgere er derfor  

 nødvendig for at sikre, dels at ingen bliver optaget på  

 valglisten i mere end én del af riget, dels at ingen mister optagelse  

 på valglisten og dermed retten til at afgive stemme i forbindelse med  

 flytning mellem de forskellige dele af riget kort tid før valget.
Forslagene vedrører alene folketingsvalg.
Om  

 folkeafstemninger henvises til forslagets § 1, nr. 16.
 Såfremt forslaget til afkortelse af fristen for  

 tilflytteres optagelse på folketingsvalglisten i Danmark fra 18 dage  

 før valgdagen til 15 dage før valgdagen gennemføres, vil  

 Indenrigsministeriet i overensstemmelse med sædvanlig praksis rette  

 henvendelse til hjemmestyret på Færøerne henholdsvis i  

 Grønland for at undersøge mulighederne for, at der kan  

 gennemføres en tilsvarende afkortelse af denne frist i den  

 færøske henholdsvis den grønlandske folketingsvalglov,  

 således at de foreslåede særregler i § 1, nr. 7 og  

 8, i bekræftende fald kan ophæves i forbindelse hermed.
Til nr. 9 Reglerne i folketingsvalglovens § 29 om valg af  

 valgstyrere og § 30 om valg af tilforordnede vælgere indeholder  

 ikke bestemmelser om valg af stedfortrædere for disse.
Ifølge  

 reglen i § 31, stk. 2, 3. pkt., udpeger kommunalbestyrelsen i  

 tilfælde af, at en valgstyrer har forfald, en ny valgstyrer.
Loven  

 indeholder derimod ingen regler om, hvorvidt der i tilfælde af forfald  

 blandt tilforordnede vælgere skal udpeges en ny.
 Ved næsten hvert valg modtager Indenrigsministeriet  

 forespørgsler om, hvorvidt reglen i § 31, stk. 2, 3. pkt.,  

 om, at kommunalbestyrelsen i tilfælde af en valgstyrers forfald skal  

 udpege en ny valgstyrer, indebærer, at kommunalbestyrelsen skal  

 indkaldes til møde for at foretage udpegelsen, eller om det kan  

 overlades til den gruppe i kommunalbestyrelsen, der har udpeget den  

 pågældende, at udpege en ny.
Det foreslås lovfæstet, at det er den gruppe i  

 kommunalbestyrelsen, der har udpeget den pågældende, og ikke  

 kommunalbestyrelsen, der skal udpege en ny valgstyrer i tilfælde af en  

 tidligere udpeget valgstyrers forfald.
En sådan ordning er i  

 overensstemmelse med de almindelige principper i den kommunale styrelseslovs  

 § 28 for besættelse af pladser ved ledighed i tilfælde, hvor  

 besættelsen er sket ved forholdstalsvalg efter reglerne i den kommunale  

 styrelseslovs § 24, stk. 3.
 Ordningen vil rent praktisk kunne gennemføres  

 på den måde, at en gruppe samtidig med udpegning af, hvem der  

 skal besætte pladser som valgstyrere, udpeger en eller flere  

 stedfortrædere til at indtræde som valgstyrer i tilfælde af  

 forfald.
 Der er i praksis ikke behov for at gennemføre en  

 ordning med en stedfortræder for hver valgstyrer.
 En tilsvarende ordning som for udpegning af en ny  

 valgstyrer i tilfælde af forfald foreslås indført for  

 tilforordnede vælgere.
Til nr. 10 Ved forslaget ændres fristen for partiernes  

 godkendelse af kandidater samt anmeldelse af partiliste og nominering fra 8  

 dage før valgdagen til 10 dage før valgdagen.
Om baggrunden for  

 forslaget henvises til de almindelige bemærkninger, afsnit  

 2.3.
Med tirsdag som valgdag udløber fristen 10 dage  

 før valgdagen på en lørdag.
Det tidspunkt på dagen,  

 fristen udløber, er uændret kl. 12. Som ved alle andre frister i  

 folketingsvalgloven gælder, at der ikke kan dispenseres fra fristen for  

 partiernes godkendelse af kandidater m.v., uanset hvor undskyldelig en  

 overskridelse af fristen måtte være, og uanset om overskridelsen  

 skyldes forsinkelser fra postvæsenets side m.v., herunder er en  

 konsekvens af, at post normalt ikke udbringes til offentlige myndigheder  

 på en lørdag.
Meddelelser m.v., der modtages af anmeldelsesmyndigheden  

 pr. telefax inden fristens udløb, vil i overensstemmelse med hidtidig  

 praksis blive betragtet som rettidigt indgivet.
Det forudsættes dog, af  

 ordensmæssige grunde, at en meddelelse pr. telefax snarest  

 følges op af en meddelelse pr. post eller bud, eller eventuelt  

 telefonisk bekræftes af en person, der repræsenterer det organ  

 inden for partiet, som er beføjet til at meddele godkendelse af  

 kandidater m.v.
 Anmeldelsesmyndigheden vil på sin side være  

 forpligtet til at holde åbent nogle timer inden fristens udløb.  

 Anmeldelsesmyndigheden skal endvidere sørge for, at den kan kontaktes  

 via sit almindelige telefonnummer, samt at det almindelige faxnummer kan  

 benyttes.
Det gælder, uanset om anmeldelsesmyndigheden  

 på et tidligere tidspunkt måtte have modtaget meddelelser m.v.  

 fra alle partier.
Det antages således i praksis, at et parti har adgang  

 til, inden udløbet af fristen, at trække en tidligere indgivet  

 meddelelse m.v. tilbage og - inden udløbet af fristen - indgive en  

 ny.
 Ifølge lovens § 42 skal anmeldelsesmyndigheden  

 snarest muligt efter udløbet af fristen for partiernes godkendelse af  

 kandidater m.v. udarbejde fortegnelser over de opstillede kandidater i  

 vedkommende amtskreds eller storkreds og sende disse til de adressater, der  

 er nævnt i § 42, stk. 2 henholdsvis stk. 3, samt til de  

 øvrige myndigheder (herunder vedkommende kommunalbestyrelser), der  

 efter Indenrigsministeriets bestemmelse, jf. § 42, stk. 4, skal  

 have tilsendt de pågældende fortegnelser.
 De nævnte bestemmelser i § 42 sammenholdt med  

 formålet med fremrykkelsen af fristen fra 8 dage før valgdagen  

 til 10 dage før valgdagen - at der kan blive én søgnedag  

 mere, hvor kandidatlister er til rådighed for brevstemmeafgivning -  

 indebærer, at anmeldelsesmyndigheden i løbet af weekenden skal  

 færdiggøre og afsende fortegnelser over de opstillede  

 kandidater, således at fortegnelserne kan være fremme hos  

 adressaterne - i hvert fald vedkommende kommuner - senest den følgende  

 mandag morgen.
Til nr. 11 Efter de gældende regler i lovens § 55,  

 stk. 2, skal to tilforordnede vælgere fungere som  

 brevstemmemodtagere ved brevstemmeafgivning på plejehjem m.v. og i  

 ældreboliger samt i vælgerens hjem, jf. lovens § 54,  

 stk. 1, nr. 2-4, og stk. 3. For at sikre, at der ikke opstår  

 problemer med at gennemføre brevstemmeafgivningen de nævnte  

 steder som følge af vanskeligheder med at få udpeget et  

 tilstrækkeligt antal tilforordnede vælgere til at virke som  

 stemmemodtagere, foreslås det, at kommunalbestyrelsen kan bestemme, at  

 den ene af stemmemodtagerne ved brevstemmeafgivning på plejehjem m.v.  

 og i ældreboliger samt i vælgerens hjem er en person udpeget  

 blandt ansatte i kommunens forvaltning.
Kommunalbestyrelsen vil kunne træffe bestemmelse om,  

 at der kun ved brevstemmeafgivning bestemte steder, f.eks. i vælgerens  

 hjem, og ikke ved brevstemmeafgivning andre steder kan medvirke en ansat i  

 kommunens forvaltning som den ene af de to stemmemodtagere.
Der er som hidtil  

 ikke noget til hinder for, at der som stemmemodtagere fungerer tilforordnede  

 vælgere, hvis partimæssige tilhørsforhold er almindeligt  

 kendt blandt vælgerne i kommunen.
 Om baggrunden for forslaget henvises til lovforslagets  

 almindelige bemærkninger, afsnit 2.6.
Til nr. 12 Forslaget angiver, at der skal gælde en modifikation  

 til den almindelige regel om, at brevstemmer skal afleveres til valgstyrerne  

 for det afstemningsområde, hvor afsenderne efter deres  

 bopælsangivelse på yderkuverterne er optaget på valglisten.  

 Forslaget skal ses i sammenhæng med forslaget i § 1, nr.  

 13, hvorfor der henvises til bemærkningerne nedenfor til dette  

 forslag.
Til nr. 13 Med henblik på at styrke stemmehemmeligheden ved  

 brevstemmeafgivning foreslås det, at der i tilfælde, hvor der i  

 et afstemningsområde er modtaget færre end 5 brevstemmer, efter  

 kommunalbestyrelsens bestemmelse skal ske overførsel af de  

 pågældende brevstemmer og de vælgere, der har indsendt  

 disse, til et andet afstemningsområde i kommunen end det  

 afstemningsområde, som de pågældende vælgere  

 ifølge deres bopæl i kommunen hører til.
Det  

 fastsættes nærmere i bestemmelsen, hvilken fremgangsmåde  

 valgstyrerne i forbindelse med gennemgangen af brevstemmerne skal  

 følge med henblik på at optage den pågældende  

 vælger på valglisten for det nye afstemningsområde og  

 slette vælgeren af valglisten for det oprindelige  

 afstemningsområde.
 Den foreskrevne overførsel af brevstemmer og de  

 vælgere, der har indsendt disse, er obligatorisk for de enkelte  

 kommunalbestyrelser.
 Om baggrunden for forslaget henvises til de almindelige  

 bemærkninger, afsnit 2.5.1.
Til nr. 14 For at sikre den fornødne gensidige kontrol af, at  

 der ikke i forbindelse med åbningen af yderkuverterne sker  

 krænkelse af stemmehemmeligheden, eller at brevstemmer tages i  

 betragtning henholdsvis lades ude af betragtning på usagligt grundlag,  

 foreslås det i overensstemmelse med gældende retsopfattelse  

 fastsat, at mindst to valgstyrere skal medvirke ved gennemgangen af  

 brevstemmerne, herunder ved afgørelsen af, om en brevstemme kan komme  

 i betragtning.
Det forudsættes, at de pågældende to  

 valgstyrere er udpeget af hver sin gruppe i kommunalbestyrelsen, på  

 samme måde som det er forudsat, at de to valgstyrere eller  

 tilforordnede vælgere, der yder en vælger bistand med  

 stemmeafgivningen, jf. lovens § 49, stk. 2, er udpeget af hver sin  

 gruppe i kommunalbestyrelsen.
Det forudsættes endvidere, at der er tale  

 om personlig medvirken fra mindst to valgstyreres side ved gennemgangen af  

 hver enkelt brevstemme.
 Med forslaget er i øvrigt ikke tilsigtet, at der  

 skal ændres praksis i de kommuner, hvor der er tradition for, at alle  

 valgstyrere deltager i gennemgangen af brevstemmerne.
 Om baggrunden for forslaget henvises til de almindelige  

 bemærkninger, afsnit 2.5.2.
Til nr. 15 Ifølge folketingsvalglovens § 48, stk. 1,  

 2. pkt., foretages stemmeafgivning på afstemningsstedet på  

 valgdagen derved, at vælgeren på stemmesedlen sætter et  

 kryds ved et partinavn eller et kandidatnavn.
Det fremgår ikke  

 udtrykkeligt af reglerne i folketingsvalglovens § 69, stk. 1, om  

 ugyldighed af stemmesedler afgivet på afstemningsstedet, hvorvidt  

 afmærkning af stemmesedlen med andet mærke end kryds  

 medfører, at stemmesedlen bliver ugyldig.
Af lovens § 69,  

 stk. 1, nr. 2, fremgår alene, at en stemmeseddel er ugyldig,  

 såfremt det ikke med sikkerhed kan afgøres, hvilket af partierne  

 eller hvilken kandidat uden for partierne vælgeren har villet give sin  

 stemme.
I de nærmere regler om bedømmelse af  

 stemmesedler, som indenrigsministeren har fastsat i medfør af lovens  

 § 69, stk. 4, efter forelæggelse for Udvalget til Valgs  

 Prøvelse, er det bl.a. bestemt, at en stemmeseddel er ugyldig,  

 såfremt den i stedet for eller foruden med kryds er afmærket med  

 bogstav, cirkel eller andet mærke, der ikke har karakter af kryds.
Der  

 kan herved henvises til § 12, stk. 1, i bekendtgørelse nr.  

 326 af 16. maj 1990 om bedømmelse af stemmesedler afgivet til  

 folketingsvalg.
Bestemmelsen er i bekendtgørelsen placeret som en  

 regel, der bevirker ugyldighed på grund af særpræg, jf.  

 lovens § 69, stk. 1, nr. 4.
Det bør imidlertid af principielle grunde  

 fremgå af loven, at en stemmeseddel er ugyldig, såfremt  

 vælgerens stemme på stemmesedlen ikke er afmærket med  

 kryds, som efter lovens § 48, stk. 1, 2. pkt., er det tegn,  

 vælgeren skal benytte ved sin stemmeafgivning.
Det kan i denne  

 forbindelse nævnes, at det i lovens § 101, stk. 2, nr. 2, om  

 stemmesedlers ugyldighed ved folkeafstemninger udtrykkeligt er fastsat, at en  

 stemmeseddel er ugyldig, såfremt den ikke er afkrydset i  

 overensstemmelse med § 99, stk. 2, hvori er bestemt, at  

 vælgeren skal sætte kryds ved enten ordet »Ja« eller ved ordet  

 »Nej« på stemmesedlen.
På denne baggrund foreslås, at der i  

 folketingsvalglovens § 69, stk. 1, indsættes en regel om, at  

 en stemmeseddel er ugyldig, såfremt vælgerens stemme på  

 stemmesedlen ikke er afmærket med kryds, jf. § 48, stk. 1, 2.  

 pkt.
Når det foreskrives, at afmærkningen skal foretages med  

 kryds, må afmærkning med ethvert andet tegn bevirke, at der er  

 usikkerhed om, hvorledes vælgeren har ønsket at stemme.
Det  

 gælder, uanset om vælgeren måtte have afmærket  

 stemmesedlen på en måde, der i andre sammenhænge ville  

 angive et ønske med tilstrækkelig tydelighed, f.eks. ved cirkel,  

 understregning eller lignende.
 Denne ændring medfører som nævnt  

 ovenfor ingen ændring af den gældende retstilstand.  

 Ændringen vil dog medføre, at der, efter forelæggelse for  

 Udvalget til Valgs Prøvelse, skal udsendes en ny bekendtgørelse  

 om bedømmelse af stemmesedler afgivet til folketingsvalg.
Den foreslåede ændring gælder alene  

 stemmesedler afgivet på afstemningsstedet på valgdagen, jf.  

 § 69, stk. 1, og ikke brevstemmer.
Dette skyldes, at  

 brevstemmeafgivning ikke sker ved afkrydsning ud for et fortrykt partinavn  

 eller kandidatnavn, men ved at partiets navn eller bogstavbetegnelse eller  

 kandidatens navn anføres på stemmesedlen, jf. nærmere  

 § 61, stk. 2.
Til nr. 16 Valglister til folkeafstemninger udarbejdes efter samme  

 regler som valglister til folketingsvalg, jf. folketingsvalglovens § 96,  

 stk. 2. Det følger imidlertid af sagens natur, at behovet for at  

 koordinere fristerne for optagelse på henholdsvis slettelse af  

 valglisten i Danmark med fristerne for optagelse på henholdsvis  

 slettelse af valglisten på Færøerne henholdsvis i  

 Grønland, alene er til stede i tilfælde, hvor der samtidig  

 afholdes folkeafstemning i Danmark, på Færøerne og i  

 Grønland.
Afholdes der alene folkeafstemning i Danmark, men ikke  

 på Færøerne og i Grønland, er der intet behov for  

 koordinering af valglister, og disse to rigsdele betragtes i praksis som  

 udland i henseende til optagelse på henholdsvis slettelse af  

 valglisten.
I tilfælde af, at der samtidig afholdes folkeafstemning i  

 Danmark og én af de øvrige dele af riget, men ikke i den tredje  

 del af riget, er der selvsagt behov for koordinering mellem valglisterne for  

 Danmark og den pågældende anden del af riget, men ikke for  

 koordinering til den tredje del af riget.
Det kan i denne forbindelse oplyses, at såvel den  

 færøske som den grønlandske folketingsvalglov indeholder  

 regler om, at folkeafstemninger efter grundlovens § 29, stk. 2, og  

 § 88 afholdes på Færøerne henholdsvis i  

 Grønland, mens folkeafstemninger efter grundlovens § 20,  

 stk. 2, og § 42 kun afholdes, såfremt den  

 pågældende lov skal gælde på Færøerne  

 henholdsvis i Grønland eller ved anordning skal kunne sættes i  

 kraft dér.
Der henvises herved til § 77 i lov nr. 458 af 30. juni  

 1993 om folketingsvalg på Færøerne og § 70 i lov om  

 folketingsvalg i Grønland, jf. lovbekendtgørelse nr. 255 af 28.  

 april 1999.
 Ved forslaget foreslås det udtrykkeligt fastsat i  

 overensstemmelse med gældende praksis, at Færøerne  

 henholdsvis Grønland ved folkeafstemninger, der alene afholdes i  

 Danmark, skal sidestilles med udland i henseende til optagelse på  

 henholdsvis slettelse af valglisterne.
 De ved forslagets § 1, nr. 7 og 8,  

 foreslåede særregler om opretholdelse af 18-dages fristen for  

 optagelse på valglisten m.v. af vælgere, der tilflytter fra  

 henholdsvis fraflytter til Færøerne eller Grønland,  

 finder derfor ikke anvendelse ved folkeafstemninger, der alene afholdes i  

 Danmark.
 Den foreslåede sidestilling af Færøerne  

 og Grønland med udlandet indebærer, at vælgere, der efter  

 at være optaget på valglisten melder fraflytning til  

 Færøerne eller Grønland, slettes af valglisten, jf.  

 folketingsvalglovens § 22, stk. 2.
 Om sletning af valglisten ved fraflytning til udlandet  

 henvises til folketingsvalglovens § 22, stk. 2.
Til nr. 17 og 18 Forslagene indebærer, at der ved folkeafstemninger  

 kan afgives brevstemme på folkeregistrene inden for samme tidsrum som  

 på de danske repræsentationer i udlandet m.v., dvs. fra 3  

 måneder før afstemningsdagen.
Den foreslåede  

 3-måneders frist gælder således alene ved folkeafstemninger  

 og ikke ved folketingsvalg og alene ved brevstemmeafgivning på  

 folkeregistrene og ikke ved den brevstemmeafgivning her i landet, der finder  

 sted andre steder end på folkeregistrene, dvs. på sygehuse, i  

 kriminalforsorgens anstalter og arresthusene, på plejehjem m.v. og i  

 ældreboliger, i vælgerens hjem og på afsides beliggende  

 øer, der ikke udgør et selvstændigt  

 afstemningsområde.
Ved brevstemmeafgivning disse steder fastholdes 3  

 ugers fristen uden undtagelser, jf. lovens § 56. 3-ugers fristen  

 fastholdes ligeledes uden undtagelser for brevstemmeafgivning på danske  

 havanlæg på dansk område, jf. lovens § 58,  

 stk. 4.
Efter de gældende regler kan der tidligst afgives  

 brevstemme ved folkeafstemninger på et tidspunkt, hvor der er den  

 fornødne klarhed over, hvilken lov eller hvilket lovforslag der skal  

 afholdes afstemning om, og i øvrigt inden for de i loven fastsatte  

 tidsfrister i forhold til den forventede afstemningsdag.
Den foreslåede  

 bestemmelse indebærer ikke nogen ændring heri.
 Om baggrunden for forslaget henvises til de almindelige  

 bemærkninger, afsnit 2.4.
Til nr. 19 Det foreslås, at hæfte ændres til  

 fængsel i indtil 4 måneder i folketingsvalglovens  

 straffebestemmelse i § 106, stk. 1.
Forslaget er en konsekvens af, at hæftestraf ved lov  

 nr. 432 af 31. maj 2000 om fuldbyrdelse af straf m.v. ophæves med  

 virkning fra den 1. juli 2001. I § 32, stk. 2, i lov nr. 433 af 31.  

 maj 2000 om ændring af forskellige lovbestemmelser i forbindelse med  

 gennemførelsen af loven om fuldbyrdelse af straf m.v. er det fastsat,  

 at der ved anvendelse af strafferammer, hvor hæfte indgår i  

 strafferammen, i stedet for hæfte kan idømmes fængsel  

 indtil 4 måneder.
Strafferammen i straffebestemmelser, hvori  

 hæfte indgår i strafferammen, bør derfor af  

 ordensmæssige grunde ændres til fængsel indtil 4  

 måneder.
Til § 2 Til nr. 1 Det foreslås i 1. pkt., at § 12 i  

 Europa-Parlamentsvalgloven ændres, således at det fastslås,  

 at et nyt parti ikke kan få godkendt et navn, som partiet ikke kan  

 få godkendt efter reglerne i § 13, stk. 1 og 2, i lov om valg  

 til Folketinget.
Det tydeliggøres med ændringen, at reglerne i  

 § 12 i Europa-Parlamentsvalgloven om godkendelse af nye partinavne, som  

 i dag indeholder en gengivelse af reglerne i folketingsvalglovens § 13,  

 svarer til reglerne i folketingsvalgloven.
Henvisningen til  

 folketingsvalglovens § 13, stk. 1 og 2, med den affattelse, der  

 følger af forslaget i § 1, nr. 1, indebærer, at de  

 foreslåede ændringer af godkendelsesreglerne i  

 folketingsvalgloven også finder anvendelse ved godkendelse af navne for  

 nye partier til Europa-Parlamentsvalg.
 Det foreslås i 2. pkt., at godkendelsen kan  

 tilbagekaldes efter reglerne i folketingsvalglovens § 13, stk. 3.  

 Bestemmelsen giver hjemmel til at tilbagekalde godkendelse af navnet for nye  

 partier til Europa-Parlamentsvalg efter de samme regler, som gælder for  

 tilbagekaldelse af godkendelse af navnet for nye partier til folketingsvalg,  

 jf. den foreslåede bestemmelse i folketingsvalglovens § 13,  

 stk. 3.
Bestemmelsen i den gældende  

 Europa-Parlamentsvalglovs § 12, stk. 3, hvorefter partinavne, der  

 godkendes af indenrigsministeren i forbindelse med formulargodkendelser,  

 indføres i det register, der føres af indenrigsministeren efter  

 folketingsvalgloven, er udgået som overflødig.
Det følger  

 af de foreslåede bestemmelser i folketingsvalglovens § 13,  

 stk. 4, jf. stk. 1, nr. 6, at sådanne partinavne  

 indføres i Partinavneregistret, jf. forslagets § 1, nr. 1.
Til nr. 2 Folketingsvalglovens regler for udarbejdelse af valglisten  

 og for optagelse på denne liste af personer, der har valgret til  

 Folketinget, finder tilsvarende anvendelse ved valg til Europa-Parlamentet i  

 kraft af henvisningen i Europa-Parlamentsvalglovens § 14, stk. 2.  

 Den foreslåede afkortelse af fristen for tilflytteres optagelse  

 på valglisten fra 18.-dagen til 15.-dagen før valgdagen, jf.  

 forslagets § 1, nr. 6, finder derfor tilsvarende anvendelse ved  

 valg til Europa-Parlamentet.
Der afholdes ikke valg til Europa-Parlamentet på  

 Færøerne og i Grønland, hvorfor der ikke opstår  

 spørgsmål om at koordinere fristen for optagelse på  

 henholdsvis slettelse af valglisten i Danmark med tilsvarende frister  

 på Færøerne og i Grønland.
Disse to dele af riget  

 er i den nævnte henseende at sidestille med udlandet.
Der  

 foreslås indsat en udtrykkelig bestemmelse herom i  

 Europa-Parlamentsvalglovens § 14, stk. 2.
 De ved forslagets § 1, nr. 7 og 8,  

 foreslåede særregler om opretholdelse af 18-dages fristen for  

 optagelse på valglisten m.v. af vælgere, der tilflytter fra  

 henholdsvis fraflytter til Færøerne eller Grønland,  

 finder derfor ikke anvendelse ved Europa-Parlamentsvalg.
 Sidestillingen af Færøerne og Grønland  

 med udlandet indebærer, at vælgere, der efter at være  

 optaget på valglisten melder fraflytning til Færøerne  

 eller Grønland, slettes af valglisten, jf. folketingsvalglovens  

 § 22, stk. 2.
Til nr. 3 Valg til Europa-Parlamentet afholdes ligesom normalt  

 folkeafstemninger samt kommunale valg til forud fastlagte tidspunkter.
Som en  

 konsekvens heraf foreslås indsat som nyt 1. pkt. i § 26,  

 stk. 2, i Europa-Parlamentsvalgloven en bestemmelse, hvorved fristen for  

 brevstemmeafgivning på folkeregistrene til Europa-Parlamentsvalg  

 forlænges fra 3 uger før valgdagen til 3 måneder  

 før valgdagen.
Der henvises herved til forslagets § 1, nr.  

 18, hvorved en tilsvarende frist for brevstemmeafgivning på  

 folkeregistrene foreslås gennemført ved folkeafstemninger.
 Bestemmelsen i 2. pkt. svarer til den  

 gældende bestemmelse i Europa-Parlamentsvalglovens § 26,  

 stk. 2.
Til nr. 4 Det foreslås præciseret, at en stemmeseddel  

 afgivet på afstemningsstedet på dagen for valg til  

 Europa-Parlamentet er ugyldig, såfremt vælgerens stemme på  

 stemmesedlen ikke er afmærket med kryds, jf. § 48, stk. 1, 2.  

 pkt., i lov om valg til Folketinget.
Der henvises til bemærkningerne  

 til forslagets § 1, nr. 15.
Til nr. 5 Der henvises til bemærkningerne til forslagets  

§ 1, nr. 19.
Til § 3 Det foreslås, at loven træder i kraft den 1.  

 april 2001, jf. stk. 1. Forslagene i § 1, nr. 19, og  

§ 2, nr. 5, om ændring af strafferammen i de  

 straffebestemmelser, hvor hæfte indgår i strafferammen, skal dog  

 ifølge stk. 2 først træde i kraft den 1. juli  

 2001, der er ikrafttrædelsesdagen for lov nr. 432 af 31. maj 2000 om  

 fuldbyrdelse af straf m.v., hvorved straf af hæfte er  

 ophævet.
 I stk. 3 fastslås, at de vælgere,  

 der er omfattet af folketingsvalglovens § 2, stk. 1, eller  

 § 2, stk. 3, jf. stk. 1, som inden lovens ikrafttræden,  

 herunder inden den 1. juli 2000, er optaget på valglisten efter de  

 hidtil gældende regler, forbliver optaget på valglisten efter de  

 hidtil gældende regler.
Bilag Lovforslaget sammenholdt med gældende lov Gældende formulering Lovforslaget § 1 I lov om valg til Folketinget, jf. lovbekendtgørelse nr. 488 af 11.  

 juni 1997, som ændret ved § 1 i lov nr. 255 af 4. maj 1998, lov  

 nr. 356 af 2. juni 1999 og lov nr. 1101 af 29. december 1999, foretages  

 følgende ændringer:
§ 13. Et nyt parti kan ikke få godkendt et navn,  

 som 1. § 13 affattes således:
1)	benyttes af et opstillingsberettiget parti eller er godkendt af  

 indenrigsministeren for et nyt parti, jf. § 12, stk. 2, 2)	benyttes af et dansk parti, der har ret til at deltage i valg til  

 Europa-Parlamentet eller er godkendt af indenrigsministeren for et nyt parti  

 efter lov om valg af danske repræsentanter til Europa-Parlamentet,  

 eller 3)	kan give anledning til, at partiet forveksles med et af de partier,  

 der er nævnt i nr. 1 og 2 eller i stk. 2.
Stk. 2. Navnet på et parti, der har deltaget i sidste  

 folketingsvalg uden at opnå repræsentation, kan kun godkendes for  

 det pågældende parti.
Tilsvarende gælder for navnet  

 på et dansk parti, der har deltaget i sidste valg til  

 Europa-Parlamentet uden at opnå repræsentation.
 Stk. 3. Partinavne, der godkendes af indenrigsministeren i  

 forbindelse med formulargodkendelser, jf. § 12, stk. 2,  

 indføres i et register, der føres af indenrigsministeren.
»§ 13. Et nyt parti kan ikke få godkendt et navn,  

 som 1)	benyttes af et opstillingsberettiget parti, jf. § 11, 2)	er navnet på et parti, der tidligere har været  

 opstillingsberettiget, jf. § 11, medmindre der er forløbet mindst  

 5 valgperioder, siden partiet sidst deltog i folketingsvalg, 3)	er godkendt af indenrigsministeren for et nyt parti, der  

 ønsker at deltage i folketingsvalg, jf. § 12, stk. 2, 4)	uden for de i nr. 1 nævnte tilfælde benyttes af et  

 parti, der har ret til at deltage i Europa-Parlamentsvalg, jf. § 10 i  

 lov om valg af danske repræsentanter til Europa-Parlamentet, 5)	uden for de i nr. 2 nævnte tilfælde er navnet på  

 et parti, der tidligere har haft ret til at deltage i Europa-Parlamentsvalg,  

 jf. § 10 i lov om valg af danske repræsentanter til  

 Europa-Parlamentet, medmindre der er forløbet mindst 4 valgperioder,  

 siden partiet sidst deltog i Europa-Parlamentsvalg, 7)	kan give anledning til, at partiet forveksles med et af de partier,  

 der er nævnt i nr. 1 - 6.
Stk. 2. Et nyt parti kan ikke få godkendt et navn,  

 såfremt det ved endelig dom er fastslået eller der i  

 øvrigt er grund til at antage, at en anden på andet grundlag end  

 reglerne i stk. 1 har eneret til navnet.
Navnet kan dog godkendes, hvis  

 indehaveren af eneretten har samtykket i partiets brug af navnet.
Stk. 3. Viser det sig, at det ved endelig dom er  

 fastslået eller der i øvrigt er grund til at antage, at en anden  

 på andet grundlag end reglerne i stk. 1 har eneret til et navn,  

 som indenrigsministeren har godkendt som navn for et nyt parti, og samtykker  

 indehaveren af eneretten ikke i partiets brug af navnet, kan  

 indenrigsministeren tilbagekalde godkendelsen.
Er partiet anmeldt for  

 indenrigsministeren efter § 12, bortfalder partiets ret til at deltage i  

 folketingsvalg.
Stk. 4. Indenrigsministeren fører en fortegnelse over  

 de partinavne, der er omfattet af stk. 1, nr. 1   6, og som ikke er  

 tilbagekaldt efter stk. 3 (Partinavneregistret).« § 16. Vælgere, der er omfattet af § 2, skal efter  

 anmodning optages på valglisten i den kommune, hvor de sidst har  

 været tilmeldt folkeregistret.
Anmodning skal indgives til  

 kommunalbestyrelsen på en formular, der er godkendt af  

 indenrigsministeren.
 2. I § 16, stk. 1, indsættes efter  

 »§ 2,«: »og som i forbindelse med udlandsopholdet er registreret i Det  

 Centrale Personregister (CPR) som udrejst,«.
 3. I § 16, stk. 1, indsættes efter 1.  

 pkt.:
»Vælgere, der er omfattet af § 2, stk. 1, eller § 2,  

 stk. 3, jf. stk. 1, som umiddelbart inden udsendelsen til tjeneste  

 uden for riget var tilmeldt folkeregistret i en kommune på  

 Færøerne eller i Grønland, herunder folkeregistret for  

 områder i Grønland uden for den kommunale inddeling, skal efter  

 anmodning optages på valglisten i den kommune i Danmark, hvor de sidst  

 har været tilmeldt folkeregistret.« Stk. 2. Vælgere, der har haft ophold i udlandet i mere  

 end 4 år, og som ikke er omfattet af § 2, stk. 1, eller  

 § 2, stk. 3, jf. stk. 1, kan kun optages på valglisten,  

 såfremt Valgretsnævnet i hvert enkelt tilfælde anser  

 betingelserne i § 2, stk. 2, eller § 2, stk. 3, jf.  

 stk. 2, for at være opfyldt.
Hvis der i øvrigt er tvivl om,  

 hvorvidt en vælger er omfattet af § 2, kan vælgeren kun  

 optages på valglisten, såfremt Valgretsnævnet i hvert  

 enkelt tilfælde anser betingelserne i § 2 for at være  

 opfyldt.
 4. I § 16, stk. 2, 1. pkt., udgår »og som  

 ikke er omfattet af § 2, stk. 1, eller § 2, stk. 3, jf.  

 stk. 1,«, og »§ 2, stk. 2, eller § 2, stk. 3, jf.  

 stk. 2,« ændres til: »§ 2«.
Stk. 3. Afgørelser om optagelse på valglisten af  

 vælgere, der er omfattet af § 2, stk. 2, eller § 2,  

 stk. 3, jf. stk. 2, gælder i 2 år fra  

 afgørelsens dato.
Hvis vælgeren inden udløbet af denne  

 periode indgiver anmodning om fornyet optagelse på valglisten,  

 forlænges perioden, indtil der er truffet afgørelse.
 5. I § 16, stk. 3, 1. pkt., ændres  

 »§ 2, stk. 2, eller § 2, stk. 3, jf. stk. 2,« til:  

 »§ 2,«.
 Stk. 4. . . .
 § 18. . . .
 6. I § 18, stk. 2, 3, 4 og 5, ændres  

 »18.-dagen« til: »15.-dagen«.
 Stk. 2. På valglisten skal optages de vælgere, der  

 senest 18.-dagen før valgdagen er flyttet til kommunen, og som senest  

 denne dag har anmeldt flytningen til kommunens folkeregister.
 Stk. 3. Vælgere, der senest 18.-dagen før  

 valgdagen er flyttet inden for kommunen, og som senest denne dag har anmeldt  

 flytningen til kommunens folkeregister, skal optages på valglisten  

 under den nye bopæl.
 7. I § 18, stk. 2, indsættes som 2.  

 pkt.:
»Vælgere, der er flyttet til kommunen fra Færøerne  

 eller Grønland, optages dog kun på valglisten, såfremt de  

 senest 18.-dagen før valgdagen er flyttet til kommunen og senest denne  

 dag har anmeldt flytningen til kommunens folkeregister.« Stk. 4. Vælgere, der senere end 18.-dagen før  

 valgdagen er flyttet til en anden kommune eller inden for kommunen, eller som  

 senere end denne dag har anmeldt flytning, skal forblive optaget på  

 valglisten under den hidtidige bopæl.
 Stk. 5. Vælgere, der er omfattet af § 2, skal  

 optages på valglisten, hvis der er truffet afgørelse herom  

 senest 18.-dagen før valgdagen.
 8. I § 18 indsættes efter stk. 4 som  

 nyt stykke:
»Stk. 5. Vælgere, der senere end 18.-dagen før  

 valgdagen er flyttet til Færøerne eller Grønland, eller  

 som senere end denne dag har anmeldt flytning, skal dog forblive optaget  

 på valglisten under den hidtidige bopæl.« Stk. 5 bliver herefter stk. 6.
 § 31. . . .
 9. § 31, stk. 2, 3. pkt., affattes  

 således:
Stk. 2. Valgbestyrelsens medlemmer, valg-styrerne og de  

 tilforordnede vælgere har pligt til at udføre de hverv, der  

 påhviler dem, medmindre de har forfald.
Hvis et medlem af  

 valgbestyrelsen har forfald, indtræder den pågældendes  

 stedfortræder i valgbestyrelsen.
Hvis en valgstyrer har forfald,  

 udpeger kommunalbestyrelsen en ny valgstyrer.
 Stk. 3. . . .
»Hvis en valgstyrer eller en tilforordnet vælger har forfald,  

 udpeger den gruppe i kommunalbestyrelsen, der har udpeget den  

 pågældende, en ny valgstyrer eller en ny tilforordnet  

 vælger.« § 37. Senest kl. 12 otte dage før valgdagen skal de  

 opstillingsberettigede partier for hver stor- eller amtskreds skriftligt  

 meddele, hvilke kandidater partiet kan godkende i de enkelte  

 opstillingskredse.
Kandidater, der ikke godkendes af vedkommende parti, kan  

 ikke opstille til valget.
Hvis meddelelse ikke gives, kan ingen kandidater  

 opstilles for partiet i den pågældende stor- eller amtskreds.
 Stk. 2. . . .
 Stk. 3. . . .
 10. I § 37, stk. 1, og § 41,  

 stk. 1, ændres »otte« til: »ti«.
 § 41. Senest kl. 12 otte dage før valgdagen kan et  

 parti, der alene har kredsvis opstilling inden for stor- eller amtskredsen,  

 anmelde partiliste for alle partiets kandidater i stor- eller  

 amtskredsen.
 Stk. 2. . . .
 Stk. 3. . . .
 § 55. . . .
 Stk. 2. Brevstemmer efter § 54, stk. 1, nr. 2-4, og  

 stk. 3, afgives til 2 stemmemodtagere, der er udpeget blandt de  

 tilforordnede vælgere, jf. § 30.
 Stk. 3. . . .
11. I § 55, stk. 2, indsættes som 2.  

 pkt.: »Kommunalbestyrelsen kan dog bestemme, at en af stemmemodtagerne er  

 en person udpeget blandt personale ansat i kommunens forvaltning.« § 64. . . .
 Stk. 2. . . .
 Stk. 3. . . .
Stk. 4. Kommunalbestyrelsen samler og opgør antallet af  

 brevstemmer for hvert afstemningsområde i kommunen, hvor afsenderne  

 efter deres bopælsangivelse på yderkuverterne er optaget på  

 valglisten.
Kommunalbestyrelsen sørger for, at brevstemmerne inden  

 afstemningens begyndelse er afleveret til valgstyrerne på  

 afstemningsstedet i det pågældende afstemningsområde.
 12. I § 64, stk. 4, 2. pkt., indsættes efter  

 »afstemningsområde«: », jf. dog stk. 5«.
 Stk. 5. . . .
 13. I § 64 indsættes efter stk. 4 som  

 nyt stykke:
»Stk. 5. Hvis der for et afstemningsområde er modtaget  

 færre end 5 brevstemmer, skal brevstemmerne efter kommunalbestyrelsens  

 bestemmelse overføres til et afstemningsområde, hvor der er  

 modtaget mindst 5 brevstemmer, og afleveres til valgstyrerne for dette  

 afstemningsområde, der undersøger, om brevstemmerne kan komme i  

 betragtning, jf. § 65. Såfremt en overført brevstemme kan  

 komme i betragtning, skal valgstyrerne optage den pågældende  

 vælger på valglisten, påføre valglisten en  

 bemærkning om årsagen til optagelsen på valglisten og i  

 øvrigt følge den fremgangsmåde, der er angivet i  

 § 66, stk. 1, vedrørende brevstemmer, der kan komme i  

 betragtning.
Valgstyrerne skal endvidere give meddelelse til valgstyrerne for  

 det oprindelige afstemningsområde om, at den pågældende  

 vælger skal slettes af valglisten for dette afstemningsområde,  

 inden afstemningen begynder.
På valglisten for det oprindelige  

 afstemningsområde anføres årsagen til, at vælgeren  

 er slettet af valglisten, og i hvilket afstemningsområde vælgeren  

 i stedet er blevet optaget på valglisten.
Såfremt en  

 overført brevstemme ikke kan komme i betragtning, skal valgstyrerne  

 følge den fremgangsmåde, der er angivet i § 66,  

 stk. 2, og der foretages ingen rettelser af valglisterne i de  

 pågældende to afstemningsområder.« Stk. 5 bliver herefter stk. 6.
§ 65. Valgstyrerne gennemgår brevstemmerne, om  

 nødvendigt dagen før valgdagen.
Yderkuverterne åbnes, og  

 det undersøges, om brevstemmerne kan komme i betragtning.
 Stk. 2. . . .
 Stk. 3. . . .
 14. I § 65, stk. 1, indsættes som 3.  

 pkt.:
»Ved gennemgangen, herunder ved undersøgelsen og afgørelsen  

 af, om en brevstemme kan komme i betragtning, skal medvirke mindst 2  

 valgstyrere.« § 69. En stemmeseddel afgivet på afstemningsstedet er  

 ugyldig, såfremt 15. I § 69, stk. 1, indsættes efter nr.  

 1 som nyt nummer:
1)	den er blank, 2)	det ikke med sikkerhed kan afgøres, hvilket af partierne  

 eller hvilken kandidat uden for partierne vælgeren har villet give sin  

 stemme, »2)	vælgerens stemme på stemmesedlen ikke er afmærket  

 med kryds, jf. § 48, stk. 1, 2. pkt.,« Nr. 2 - 4 bliver herefter nr. 3 - 5.
3)	det må antages, at stemmesedlen ikke er udleveret på  

 afstemningsstedet, eller 4)	der er givet stemmesedlen et særpræg.
 Stk. 2. . . .
 Stk. 3. . . .
 Stk. 4. . . .
 § 96.
 16. I § 96, stk. 2, indsættes som 2.  

 pkt.:
 Stk. 2. Når dagen for en folkeafstemning er fastsat,  

 skal kommunalbestyrelsen udarbejde en valgliste over kommunens vælgere  

 og udsende valgkort i overensstemmelse med reglerne i kapitel 4 for  

 folketingsvalg.
 Stk. 2. . . .
 Stk. 3. . . .
»Ved folkeafstemninger, der ikke afholdes i alle dele af riget,  

 gælder dog samme regler om optagelse på valglisten henholdsvis  

 slettelse af valglisten ved tilflytning fra henholdsvis fraflytning til den  

 eller de dele af riget, hvor der ikke afholdes folkeafstemning, som ved  

 tilflytning fra henholdsvis fraflytning til udlandet.« § 100. Ved folkeafstemning kan der brevstemmes i  

 overensstemmelse med reglerne i kapitel 8 for folketingsvalg, jf. dog  

 stk. 2 og 3.
 17. I § 100, stk. 1, ændres »stk. 2 og  

 3« til: »stk. 2 - 4«.
 Stk. 2. . . .
 Stk. 3. . . .
 18. I § 100 indsættes som  

stk. 4:
»Stk. 4. Ved folkeafstemninger kan brevstemmeafgivning  

 på folkeregistrene finde sted de sidste 3 måneder før  

 afstemningsdagen, dog senest næstsidste søgnedag før  

 afstemningsdagen.« § 106. Medmindre højere straf er forskyldt efter den  

 øvrige lovgivning, straffes den, der overtræder § 51,  

 § 59, stk. 2, eller § 62 med bøde eller  

 hæfte.
 19. I § 106, stk. 1, ændres »hæfte«  

 til: »fængsel indtil 4 måneder«.
 Stk. 2. . . .
§ 2 I lov om valg af danske repræsentanter til Europa-Parlamentet, jf.  

 lovbekendtgørelse nr. 730 af 9. oktober 1998, foretages  

 følgende ændringer:
§ 12. Et nyt parti kan ikke få godkendt et navn,  

 som 1)	benyttes af et parti, der er opstillingsberettiget til  

 folketingsvalg, eller er godkendt af indenrigsministeren for et nyt parti  

 efter lov om valg til Folketinget, 2)	benyttes af et dansk parti, der har ret til at deltage i valg til  

 Europa-Parlamentet eller er godkendt af indenrigsministeren efter § 11,  

 stk. 2, eller 1. § 12 affattes således:
»§ 12. Et nyt parti kan ikke få godkendt et navn, som  

 partiet ikke kan få godkendt efter reglerne i § 13, stk. 1 og  

 2, i lov om valg til Folketinget.
Godkendelsen kan tilbagekaldes efter  

 reglerne i § 13, stk. 3, i lov om valg til Folketinget.« 3)	kan give anledning til, at partiet forveksles med et af de partier,  

 der er nævnt i nr. 1 og 2 eller i stk. 2.
Stk. 2. Navnet på et parti, der har deltaget i sidste  

 folketingsvalg uden at opnå repræsentation, kan kun godkendes for  

 det pågældende parti.
Tilsvarende gælder for navnet  

 på et dansk parti, der har deltaget i sidste valg til  

 Europa-Parlamentet uden at opnå repræsentation.
 Stk. 3. Partinavne, der godkendes af indenrigsministeren i  

 forbindelse med formulargodkendelser, jf. § 11, stk. 2,  

 indføres i det register, der føres af indenrigsministeren efter  

 lov om valg til Folketinget.
 § 14. . . .
 2. I § 14, stk. 2, indsættes som 2.  

 pkt.:
 Stk. 2. For udarbejdelse af valglisten og for optagelse  

 på denne liste af personer, der har valgret efter § 3,  

 stk. 1, nr. 1, finder reglerne om valglister i lov om valg til  

 Folketinget tilsvarende anvendelse.
»For tilflytning fra henholdsvis fraflytning til Færøerne  

 eller Grønland gælder dog samme regler som for tilflytning fra  

 henholdsvis fraflytning til udlandet.« Stk. 3. . . .
 Stk. 4. . . .
 Stk. 5. . . .
 § 26. . . .
 3. I § 26, stk. 2, affattes således:
 Stk. 2. På Færøerne, i Grønland, i  

 udlandet, på danske skibe i udenrigsfart og på danske  

 havanlæg uden for dansk område kan brevstemmes fra 3  

 måneder før valgdagen.
 Stk. 3. . . .
 Stk. 4. . . .
 Stk. 5. . . .
»Stk. 2. Her i landet kan brevstemmeafgivning på  

 folkeregistrene finde sted de sidste 3 måneder før valgdagen,  

 dog senest næstsidste søgnedag før valgdagen.
På  

 Færøerne, i Grønland, i udlandet, på danske skibe i  

 udenrigsfart og på danske havanlæg uden for dansk område  

 kan brevstemmeafgivning finde sted de sidste 3 måneder før  

 valgdagen.« § 29. En stemmeseddel afgivet på afstemningsstedet er  

 ugyldig, såfremt 4. I § 29, stk. 1, indsættes efter nr.  

 1 som nyt nummer:
1)	den er blank, 2)	det ikke med sikkerhed kan afgøres, hvilken kandidatliste  

 vælgeren har villet give sin stemme, 3)	det må antages, at stemmesedlen ikke er udleveret på  

 afstemningsstedet, eller »2)	vælgerens stemme på stemmesedlen ikke er afmærket  

 med kryds, jf. § 48, stk. 1, 2. pkt., i lov om valg til  

 Folketinget,« Nr. 2 - 4 bliver herefter nr. 3 - 5.
 4)	der er givet stemmesedlen et særpræg.
 Stk. 2. . . .
 Stk. 3. . . .
§ 46. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 overtræder 5. I § 46, stk. 1, ændres »hæfte« til:  

 »fængsel indtil 4 måneder«.
1)	§ 25, stk. 1, jf. § 51 i lov om valg til Folketinget,  

 eller 2)	§ 26, stk. 1, jf. § 59, stk. 2, og § 62 i  

 lov om valg til Folketinget.
 Stk. 2. . . .
 Stk. 3. . . .
