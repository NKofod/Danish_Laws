Indholdsfortegnelse Om vejledningen Bopælsregistreringen 1. De generelle registreringsregler 2. Særlige tvivlstilfælde 2.1 Flere boliger her i landet 2.2 Børn 2.3 Institutionsophold 2.4 Eksterritoriale personer Flytninger 1. Flytteanmeldelser 2. Tvangsflytninger 3. Flytning til udlandet 4. Tilflytning fra udlandet Adressebeskyttelse Registreringen i CPR 1. Navn 2. Umyndiggørelse 3. Fødselsregistreringssted 4. Statsborgerret 5. Folkeregisternotater Kapitel Personnummer og dettes tildeling Kapitel Oplysninger om folkeregistreringen 1. Oplysninger til offentlige myndigheder 2. Oplysninger til private Kapitel Bistand til kuvertering Kapitel Indrapportering til CPR Kassation af folkeregistermateriale Øvrige forhold Bilag 1 Registrering af hændelser i udlandet 1. Indledning 2. Dokumentationskrav 3. Forelæggelse af tvivlsspørgsmål 4. Domicilbegrebet 5. De enkelte hændelser 5.1 Fødselsdato 5.2 Køn 5.3 Navn 5.4 Civilstand 5.4.1 Ægteskab 5.4.2 Skilmisse 5.5 Statsborgerret 5.6 Slægtskab 5.6.1 Biologisk slægtskab 5.6.2 Adoption 5.7 Umyndiggørelse 5.8 Folkekirkeforhold 5.9 Dødsfald 6. Internordisk flytteattest 7. Adresser og telefonnumre Bilag 2 Eksempler på offentlige myndigheder og private 1. Offentlige myndigheder 2. Private 3. Vejledende principper for afgørelsen af, om der er  

 tale om en offentlig myndighed Bilag 3 Vejledning vedrørende tildeling af »erstatningspersonnumre« til  

 personer, der ikke af Det centrale Personregister (CPR) tildeles et egentligt  

 personnummer Om vejledningen Denne vejledning afløser fra 15. august 1995 Indenrigsministeriets  

 vejledning nr. 47 af 24. marts 1993 om folkeregistrering, som var den første  

 vejledning, der skulle dække hele folkeregistreringsområdet og ikke kun  

 bopælsspørgsmål.
 Den nu foreliggende vejledning adskiller sig fra vejledningen fra 1993  

 dels som følge af de ændringer, der er sket i retstilstanden siden da, dels  

 som følge af de erfaringer, der er indhøstet ved brugen af den første  

 vejledning.
Vejledningen skal fortsat læses som et supplement og en uddybning af de  

 retsregler, som fremgår af folkeregistreringsloven (lovbekendtgørelse nr. 508  

 af 14. september 1978) samt folkeregistreringsbekendtgørelsen og -cirkulæret,  

 hvoraf de seneste er underskrevet samtidig med vejledningen.
Særtryk af disse  

 regler kan rekvireres i Indenrigsministeriet på direkte tlf. 45 82 72 77,  

 lokal 810 eller lokal 811 (trykknap).
 I vejledningen, som er opbygget, så den emnemæssigt følger  

 folkeregistreringsbekendtgørelsens systematik, har Indenrigsministeriet givet  

 udtryk for den vurdering, som Indenrigsministeriet vil anlægge, hvis  

 ministeriet får forelagt konkrete sager på de pågældende områder.
Bopælsregistreringen 1. De generelle registreringsregler Hovedformålet med folkeregistrenes registrering af en persons adresse i  

 Det centrale Personregister (CPR) er at fastslå den kendsgerning, hvor den  

 pågældende opholder sig, kan træffes, og hvortil breve fra det offentlige kan  

 sendes.
At det pågældende sted evt. ikke er et sted, hvor det er lovligt at  

 bo - i vinterhalvåret eller overhovedet - er uden betydning for  

 registreringen, hvis personen bor der.
Ved fastsættelsen af reglerne om bopælsregistrering har  

 Indenrigsministeriet bestræbt sig på, at disse er i overensstemmelse med den  

 almindelige opfattelse af, hvor en person »bor«.
Der er derimod  

 ikke taget hensyn til de retsvirkninger, som anden lovgivning tillægger  

 registreringen af en persons bopæl i CPR.
Hvis der i anden lovgivning knyttes  

 retsvirkninger til folkeregistreringen, må dette ske ud fra en viden om  

 folkeregistreringens principper og ikke ud fra en forventning om, at  

 folkeregistreringen efterfølgende bliver rettet, så den passer til  

 retsvirkningerne.
Indenfor en lang række lovområder (skattelovgivning, sociallovgivning  

 m.v.) er det forudsat, at der skal foretages en særskilt bedømmelse af  

 bopælsspørgsmålet, uafhængig af registreringen i folkeregistret/CPR.
Praksis  

 viser imidlertid, at registreringen i folkeregistret/CPR normalt bliver lagt  

 til grund ved afgørelsen af en persons bopæl inden for et andet sagsområde,  

 og netop derfor må afgørelsen af en borgers rette bopæl foretages ud fra så  

 objektive kriterier som muligt.
 De retningslinier, som er opregnet i nærværende vejledning, er ikke  

 udtømmende, og andre forhold end omtalt i vejledningen, kan i en konkret sag  

 være afgørende for, hvor en persons rette bopæl er.
Principperne i bopælsregistreringen er klare: Udgangspunktet er, at enhver  

 skal registreres på sin bopæl.
Den, der ingen bopæl har, skal  

 registreres på sit faste opholdssted, og har man heller ikke et  

 fast opholdssted, skal man forblive registreret i sin hidtidige kommune,  

 men som fraflyttet sin hidtidige adresse og på en vejkode i intervallet  

 9900-9999 med en betegnelse i overensstemmelse med § 10, stk. 4, i cirkulære  

 om ajourføring og drift af CPR's vej- og boligregister.
I visse tilfælde,  

 hvor den pågældende ikke kan findes, kan registreringen være »  

forsvundet«.
Bopælen er det sted (bolig), hvor man regelmæssigt sover, når man ikke er  

 midlertidigt fraværende på grund af ferie, forretningsrejse, sygdom eller  

 lignende, og hvor man har sine ejendele.
Om stedet efter almindelig sprogbrug  

 kan kaldes en bolig, eller om stedet er registreret i Bygnings- og  

 Boligregistret (BBR), er uden betydning, hvis det er ubestridt, at en person  

 opholder sig der.
Stedet vil under alle omstændigheder kunne danne grundlag  

 for registrering, enten som en bopæl eller som et fast opholdssted.
Som  

 eksempler kan nævnes sommerhuse, erhvervslejemål, hotelværelser og  

 kolonihavehuse.
I helt særlige tilfælde kan campingvogne, både, ubebyggede  

 grunde og lignende danne grundlag for registrering.
Det er dog en ufravigelig  

 betingelse, at der er tale om en bolig, som ligger fast, jf. nedenfor om  

 campingvogne m.m.
Ved afgørelsen af, om et fravær fra bopælen er midlertidigt, eller om man  

 er flyttet, må der ske en vurdering af, om der er hensigt til tilbagevenden  

 til bopælen.
Herudover er længden af fraværet af betydning.
Et fravær fra  

 helårsboligen, mens man er i sommerhus, betragtes efter fast praksis som et  

 midlertidigt fravær, og der kan og skal aldrig ske tilmelding til sommerhuset  

 i sommerperioden.
Iøvrigt kan der ikke gives nogen fast tidsgrænse for, hvor  

 langt fraværet fra bopælen kan være, når den pågældende opholder sig her i  

 landet.
For udenlandsophold gælder særlige regler, jf. kapitel 3, afsnit 3.
 Hvor langvarigt et ophold skal være, for at danne grundlag for  

 registrering som fast opholdssted kan der heller ikke siges noget  

 generelt om.
En campingvogn, en autocamper, en husbåd eller lignende »bevægelige  

 opholdssteder«, vil kun i undtagelsestilfælde kunne danne grundlag for  

 registrering.
Forudsætningerne er, - at den pågældende ikke har andet opholdssted, som kan danne grundlag for  

 registrering, - at opholdet har en vis varighed, og - at campingvognen m. m. er fast i hele perioden, dvs. der foretages ingen  

 ture overhovedet med vognen m. m.
Registrering uden fast bopæl bør anvendes med stor tilbageholdenhed  

 og ikke i situationer, hvor der kan udpeges et fast opholdssted.
I tilfælde,  

 hvor en person registreres uden fast bopæl, bør folkeregistret med jævne  

 mellemrum tage sagen op for at vurdere, om der er nye muligheder for at få  

 fastlagt en egentlig adresse for den pågældende, jf. herved afsnittet om  

 tvangsflytning i kapitel 3, afsnit 2.
 Betegnelsen »forsvundet« kan ikke anvendes, hvis den  

 pågældende møder op i folkeregistret, hos anden offentlig myndighed eller på  

 anden måde med sikkerhed har »givet sig til kende« her i landet.
Hvis der i forbindelse med bopælsregistreringen opstår tvivlsspørgsmål, er  

 det folkeregistret i bopælskommunen, som afgør disse.
At en husejer,  

 institutionsleder eller anden privatperson ikke ønsker en person tilmeldt en  

 bestemt adresse, er således uden betydning, hvis der efter  

 folkeregistreringsreglerne skal ske en tilmelding til adressen.
Folkeregistret må ikke tilmelde en person til en adresse, hvis  

 folkeregistret mener, at der er tvivl om, at den pågældende bor det anmeldte  

 sted.
I sådanne tilfælde skal folkeregistret i første omgang modtage  

 anmeldelsen og derefter undersøge sagen.
Der kan om undersøgelsen henvises  

 til afsnit 2 om tvangsflytninger i kapitel 3.
Yderligere generel vejledning om behandlingen af bopælssager samt  

 generelle fortolkningsspørgsmål om folkeregistreringslovgivningen kan fås ved  

 telefonisk henvendelse til Indenrigsministeriet.
Ministeriet kan under  

 sådanne drøftelser aldrig tage stilling til konkrete bopælssager, da borgerne  

 derved berøves deres mulighed for at få afprøvet deres sag i to  

 administrative instanser.
2. Særlige tvivlstilfælde 2.1. Flere boliger her i landet Hvis en person har flere boliger til sin rådighed her i landet - herunder  

 Grønland, men ikke Færøerne - må det afgøres, hvilken af boligerne, der skal  

 anses for boligen, hvor den pågældende skal registreres.
I sådanne tilfælde skal en lovlig helårsbolig altid gå forud for en  

 ulovlig.
Dette gælder uanset boligernes kvalitet og den pågældendes  

 tilknytning til disse.
Når man skal afgøre om en bolig er en lovlig helårsbolig, skal man være  

 opmærksom på, at pensionister efter lov om planlægning lovligt kan bo hele  

 året i deres sommerhus, hvis dette ligger i et sommerhusområde, og  

 pensionisten har ejet sommerhuset i 8 år.
Ved pensionist forstås i planloven - en person på 67 år og derover - en person på 60 år, som oppebærer pension eller efterløn, samt - en førtidspensionist i henhold til lov om social pension.
 Planlovens særregel for pensionister betyder, at en pensionist, som udover  

 sit sommerhus også bevarer sin almindelige helårsbolig, skal registreres på  

 den af boligerne, hvor vedkommende efter de almindelige regler, må siges at  

 have sin bopæl, jf. nedenfor.
 Ved afgørelsen af, hvilken af en persons lovlige helårsboliger, der  

 skal anses for bopælen, hvor den pågældende skal registreres, må  

 folkeregistret foretage en helhedsvurdering, hvori der inddrages samtlige de  

 tilknytningsmomenter, som den pågældende har til disse boliger.
 Som en ikke udtømmende angivelse af eksempler på tilknytningsmomenter kan  

 følgende nævnes:
- her bor familien (ægtefælle/samlever/børn) (fortsat) - her overnattes de fleste af ugens dage eller den største del af den  

 relevante periode - ligger nærmest arbejdspladsen - er den største/bedste bolig - her er (størsteparten af) personens ejendele - ligger nærmest børnenes institutioner.
Hvis helhedsvurderingen af tilknytningsmomenterne, som typisk trækker i  

 forskellig retning, ikke klart peger på en af boligerne som bopælen, kan  

 personens eget ønske følges.
Et sådant valg mellem flere mulige bopæle kan  

 den pågældende ikke kræve ændret, før der sker en ændring af de forhold, som  

 forelå, da valget blev foretaget.
2.2. Børn Børn, hvorved forstås ugifte personer under 18 år, skal registreres efter  

 samme regler som voksne.
Det vil sige, at det afgørende for registreringen af  

 barnets bopæl er de faktiske forhold.
Forældremyndighedens indehaver(e) har ret til at bestemme, hvor  

 barnet skal opholde sig.
Opholder barnet sig imidlertid i strid med denne  

 beslutning et andet sted, er det dette sted, der skal registreres som barnets  

 bopæl.
Forældremyndighedens indehaver kan således ikke sætte sig imod, at  

 folkeregistret registrerer barnets faktiske opholdssted.
 Børn som på skift bor hos forældrene, som ikke bor sammen, skal  

 registreres med bopæl hos den af forældrene, som barnet opholder sig mest  

 hos.
Bor barnet lige længe ad gangen hos forældrene, skal barnet  

 registreres der, hvor det på grund af daginstitutionsophold,  

 forældremyndighed og andre objektive forhold må siges nærmest at være  

 hjemmehørende.
Hvis de objektive forhold viser lige stor tilknytning til hver  

 af forældrene, kan den, der har forældremyndigheden vælge, hvor barnet skal  

 være registreret.
Har forældrene fælles forældremyndighed, kan de i  

 fællesskab foretage valget.
Dette valg kan så ikke ændres, før der foreligger  

 ændrede ydre forhold vedrørende barnet.
 I tilfælde, hvor forældrene strides om registreringen af deres  

 barn, skal folkeregistret undersøge sagen med henblik på at fastslå de  

 faktiske forhold, som er afgørende for barnets registrering.
Hvis folkeregistret efter en foretagen undersøgelse ikke har kunnet  

 afgøre, hvor barnet har sin bopæl, kan folkeregistret lade barnet  

 forblive registreret/tilbageføre registreringen til den adresse barnet havde,  

før den aktuelle strid opstod, hvis denne »gamle« adresse er  

 en af de påståede bopæle.
Man skal i den forbindelse være opmærksom på, at  

 striden typisk starter, når den ene af forældrene bliver klar over, at den  

 anden har flyttet barnets folkeregistrering.
Den adresse, der evt. vil kunne  

 anvendes i sådanne tilfælde, hvor det ikke har været muligt at fastslå  

 kendsgerningerne, er det sted, hvor barnet boede sammen med forældrene, før  

 forældrene begyndte frem- og tilbageflytningen af barnets adresse, eller den  

 adresse, barnet har boet uændret på i en længere periode.
At forlange begge forældres underskrift på flytteanmeldelsen, når  

 forældrene på skift melder flytning for et barn, må aldrig træde i stedet for  

 en undersøgelse af sagen, men alene som en måde at bremse frem- og  

 tilbagemelding i underøgelsesperioden.
Der er nemlig ingen garanti for, at  

 den, der nægter at underskrive flytteanmeldelsen, gør dette, fordi  

 flytteanmeldelsen strider mod fakta.
Børn som regelmæssigt sover et andet sted her i landet end hos  

 forældrene på grund af kostskoleophold eller lignende, men som tilbringer  

week-ends, ferier og lignende hos forældrene med bopæl i Danmark, vil  

 som hovedregel skulle registreres hos forældrene.
Denne formodningsregel  

 gælder dog ikke for børn, som fra Grønland tager til den øvrige del af riget.  

 I disse tilfælde må spørgsmålet om fortsat registrering på forældrenes  

 adresse eller registrering på skolen afgøres efter en konkret vurdering.
 For børn, der har afbrudt forbindelsen med hjemmet, og om hvem det må  

 formodes, at de ikke vil vende tilbage dertil, vil opholdsstedet som oftest  

 kunne anses for bopæl.
2.3. Institutionsophold For personer, der opholder sig på en institution, gælder de almindelige  

 regler om registrering af bopæl, undtagen i de tilfælde, der omtales sidst i  

 afsnit 2. 3.
Findes den hidtidige bolig stadig, skal personen forblive  

 registreret der, hvis det er hensigten at vende tilbage til denne inden for  

 en overskuelig tid.
Selv om der ikke er hensigt til tilbagevenden, kan det  

 efter omstændighederne være akceptabelt at lade den pågældende fortsat stå  

 registreret der, indtil boligen opgives.
Er den hidtidige bolig opgivet, skal der ske en registrering på  

 institutionen, hvis opholdet der har en sådan længde, at det kan siges at  

 være fast.
Ved kortvarige ophold må den pågældende registreres uden fast  

 bopæl i sin hidtidige kommune.
 For følgende persongrupper medfører institutionsopholdet i sig selv ingen  

 ændring af bopælsregistreringen, og der skal aldrig ske registrering på  

 institutionen:
- indsatte i kriminalforsorgens fængsler og arresthuse - personer, der opholder sig på kriminalforsorgens pensioner som  

 led i en ubetinget frihedsstraf, eller fordi de har pligt til at opholde sig  

 på pensionen, mens de er under tilsyn, - personer, som efter rettens bestemmelse opholder sig på hospital  

 for sindslidende, på institution for åndsvage, i egnet hjem eller i  

 institution til særlig pleje eller forsorg, i forvaring eller på anstalt - værnepligtige på kaserner.
2.4. Eksterritoriale personer Eksterritoriale personer skal normalt ikke folkeregistreres.
Ved  

 eksterritoriale personer forstås udenlandske statsborgere, som bor og  

 opholder sig i Danmark på grund af arbejde på en ambassade, en international  

 organisation eller lignende.
Sådanne eksterritoriale personer kan kendes på,  

 at de har fået opholdstilladelse i Udenrigsministeriet.
 Personer, der er ansat de ovennævnte steder, men som har fået  

 opholdstilladelse af Direktoratet for Udlændinge, er ikke eksterritoriale og  

 skal registreres efter de almindelige regler.
Familiemedlemmer til eksterritoriale personer, dvs. ægtefælle og børn skal  

 heller ikke folkeregistreres, medmindre de er danske statsborgere.
Hvis  

 familiemedlemmerne får arbejde her i landet og i den forbindelse skal have  

 udstedt skattekort, skal de på sædvanlig vis have udstedt et  

 »skattepersonnummer« efter anmodning fra skattevæsenet, jf. kapitel  

 6.
Flytninger 1. Flytteanmeldelser Enhver, der flytter, har efter folkeregistreringsloven pligt til at  

 anmelde sin flytning inden 5 dage til folkeregistret.
Hvis den flyttende ikke  

 selv er i stand til at foretage anmeldelsen, skal den, der er ansvarlig for  

 den pågældende, foretage anmeldelsen.
Dette vil typisk være  

 forældremyndighedens indehaver, værgen eller en institution.
 Om folkeregistret kan registrere en flytning, der er anmeldt af et barn,  

 afhænger af en konkret vurdering af barnets modenhed.
Det afgørende for om en flytning kan registreres vil under alle  

 omstændigheder være, om folkeregistret er overbevist om, at det anmeldte  

 svarer til det faktiske.
Hvis der er begrundet tvivl om en flytnings  

 rigtighed, må folkeregistret ikke registrere denne, men skal først undersøge  

 sagen.
Herunder kan folkeregistret indhente en udtalelse fra den udlejer, hos  

 hvem indflytningen angives at have fundet sted.
Hvis sagen efter afgivelsen  

 af en sådan såkaldt logiværtserklæring fortsat anses for tvivlsom, må der  

 foretages yderligere undersøgelser, inden afgørelsen af om tilmeldingen skal  

 registreres.
Som eksempel på en situation, hvor det ofte kan være velbegrundet at  

 foretage nærmere undersøgelse inden tilmelding, kan nævnes, at den ene af et  

 mindreårigt barns forældre, der ikke (fremover) bor sammen, anmelder flytning  

 af barnet til sin bopæl.
Her bør folkeregistret sikre sig, at der er tale om  

 et egentligt bopælsskift og ikke blot, at barnet er på midlertidigt besøg hos  

 den af forældrene, der anmelder flytningen.
Der kan henvises til kapitel 2,  

 afsnit 2. 2. om børn.
2. Tvangsflytninger Hvis et folkeregister bliver opmærksom på, at der er fejl i  

 bopælsregistreringen af de borgere, der bor i kommunen, eller at der i  

 kommunen er registreret personer, som er flyttet udenfor kommunen, skal  

 folkeregistret sørge for, at disse fejl bliver rettet.
Hvis to kommuner er indblandet i sagen, fordi borgeren er flyttet til en  

 ny kommune, er det folkeregistret i tilflytningskommunen, som skal foretage  

 undersøgelserne, hvis der kan angives en præcis adresse der.
I alle andre  

 tilfælde skal undersøgelserne foretages af den hidtidige bopælskommune.
Et folkeregister, der mener, at en person er forkert bopælsregistreret,  

 skal altid give den pågældende mulighed for at redegøre for sine  

 bopælsforhold og eventuelt selv melde flytning.
Om folkeregistrets  

 undersøgelse af sagen kan iøvrigt følgende anføres:
 Oplysninger til belysning af sagen kan folkeregistret indhente hos private  

 samt hos offentlige myndigheder.
 Private har kun pligt til at give oplysninger, i det omfang  

 dette fremgår af folkeregistreringsloven.
 Da enhver efter folkeregistreringsloven har pligt til at melde flytning og  

 at uddybe en ufyldestgørende, unøjagtig eller selvmodsigende flytteanmeldelse  

 følger heraf, at pågældende selv også er forpligtet til at redegøre  

 for forhold, som kan vise, om en flytning slet ikke er blevet anmeldt.
Herudover har husejere og lejere pligt til på forespørgsel at  

 oplyse, hvem der flytter til eller fra vedkommendes ejendom.
Heri ligger  

 også, at de pågældende skal svare på, om en nærmere angiven person bor på  

 ejendommen, en såkaldt logiværtserklæring.
En udlejer antages at have opfyldt  

 sin oplysningspligt, hvis udlejeren giver de oplysninger, som fremgår af  

 lejekontrakter eller på anden måde.
Udlejeren har således ikke pligt til  

 fysisk at undersøge, hvem der bor i bebyggelsen.
Offentlige myndigheder har efter § 28, stk. 3, i forvaltningsloven  

 pligt til at give folkeregistret fortrolige oplysninger, der er væsentlige  

 for, at folkeregistret kan træffe afgørelse i en bopælssag, når disse  

 oplysninger ikke vedrører rent private forhold.
Oplysninger om boligforhold  

 vil normalt aldrig være oplysninger om rent private forhold.
De oplysninger, der kan belyse en bopælssag, er de oplysninger om adresse,  

 som den pågældende har anmeldt på postkontor, til arbejdsgiver, fagforening  

 m. v.
Forbruget af el, vand, varme og gas samt oprettelse og brug af telefon  

 kan også belyse sagen.
Endvidere kan kommunens socialforvaltning og  

 skattevæsnet tit give værdifulde oplysninger om vedkommendes opholdssted.
Politiet har af ressourcegrunde ikke mulighed for at tage del i  

 selve opgaven med at fastlægge en persons korrekte adresse.
Hvis  

 folkeregistret derimod på grundlag af de indhentede oplysninger har mistanke  

 om, at der er begået en overtrædelse af folkeregistreringslovgivningen, men  

 mener, at der fortsat kan være en vis tvivl, kan politiet anmodes om at  

 undersøge dette formodede strafbare forhold, hvorved der ofte kan komme de  

 sidste afgørende oplysninger til sagen.
Det er under efterforskningen hos  

 politiet dettes egen afgørelse, hvorledes efterforskningen skal ske.  

 Folkeregistret kan ingen krav stille hertil.
Den telefoniske vejledning, som ministeriet yder folkeregistrene, er en  

 vejledning om generelle behandlingsprincipper og generelle  

 fortolkningsspørgsmål vedrørende folkeregistreringslovgivningen.
Af hensyn  

 til borgernes klageadgang afgør ministeriet aldrig telefonisk konkrete  

 bopælssager, og der foretages af samme grund heller ikke notater efter  

 samtalerne.
Ansvaret for en sags afgørelse i første instans er altid  

 folkeregistrets.
Hvis folkeregistret som resultat af en undersøgelse af en sag finder, at  

 der skal ske en tvangsflytning, skal folkeregistret sende et brev til den  

 pågældende om flytningen.
Begrundelsen for folkeregistrets  

 beslutning skal fremgå af brevet.
For at en begrundelse efter forvaltningsloven kan anses for tilstrækkelig,  

 skal folkeregistret kort redegøre for de faktiske forhold, som har  

 haft væsentlig betydning for afgørelsen.
Endvidere skal begrundelsen  

 indeholde en henvisning til de bestemmelser i  

 folkeregistreringsbekendtgørelsen og -vejledningen, som afgørelsen er  

 truffet efter.
Denne begrundelse kan så om nødvendigt suppleres med relevante  

 oplysninger, som ikke udtrykkeligt fremgår af bestemmelserne, f. eks. at  

 Færøerne i relation til folkeregistreringslovgivningen behandles som  

 udlandet, eller at formålet med et udlandsophold er uden betydning for, om  

 dette skal registreres som en udrejse.
Derimod bør der aldrig henvises  

 til ministeriets telefoniske vejledning, da dette kunne give borgerne det  

 fejlagtige indtryk, at det var ministeriet, som havde afgjort den pågældende  

 sag.
Endelig skal brevet indeholde en angivelse af, at sagen kan påklages til  

 Indenrigsministeriets CPR-kontor.
For denne påklage er der ingen tidsfrister.
Hvis sagen indbringes for Indenrigsministeriet vil ministeriet næsten  

 undtagelsesfrit sende klagen til udtalelse i den kommune, der er klaget over.  

 Når folkeregistret besvarer ministeriets høring, bør folkeregistret ikke  

 medsende materiale, som er uegnet til forelæggelse for klageren, idet  

 ministeriet som regel lader klager kommentere folkeregistrets udtalelse med  

 tilhørende bilag, og da klager under alle omstændigheder vil kunne kræve  

 aktindsigt i ministeriets sag.
I stedet for at indsende sådant uegnet  

 materiale til ministeriet må folkeregistret indarbejde de relevante  

 oplysninger i svarskrivelsen eller i et notat, som sendes med brevet til  

 ministeriet.
 Bopælssager kan endvidere indbringes for domstolene.
3. Flytning til udlandet Folkeregistreringsmæssigt anses Færøerne som udland, hvorimod flytninger  

 til og fra Grønland regnes for indenlandske flytninger.
Enhver, der flytter til udlandet, skal registreres som udrejst.
At den,  

 der udrejser, er udsendt af den danske stat, f.eks. til tjeneste i NATO,  

 eller af anden grund i indflytningslandet betragtes som eksterritorial, er  

 uden betydning for registreringen i folkeregistret af den pågældende som  

 flyttet til udlandet.
Ophold i udlandet på over 6 måneder skal altid registreres som  

 udrejse, jf. dog om de særlige forhold for internordiske flytninger sidst i  

 afsnit 3. Registreringen er en konstatering af, at den pågældende i en  

 længere periode ikke opholder sig her i landet, hvilket ligestilles med en  

 flytning.
Det er således uden betydning, hvilket formål den pågældende har  

 med udlandsopholdet.
Endvidere er det uden betydning, om der opretholdes en  

 bolig her i landet og/eller anskaffes bolig i udlandet.
At den, der er taget til udlandet, kommer på korte besøg her i landet  

 betragtes ikke som en afbrydelse af udlandsopholdet.
Hvis derimod den  

 pågældende med jævne mellemrum kommer til Danmark, må det vurderes, om den  

 pågældende har sit hovedopholdssted i Danmark eller udlandet.  

 Hovedopholdsstedet er det sted, hvor der overnattes flest gange.
Denne  

 opgørelse kan normalt ske på ugebasis, men der kan tænkes tilfælde, hvor  

 anden opgørelsesmåde skal anvendes, f.eks. fordi den pågældendes ophold  

 varierer med et andet interval.
Er opholdet i udlandet 6 måneder eller derunder, og den hidtidige bolig  

 opretholdes til fuld rådighed i hele perioden, har den pågældende efter  

 anmodning ret til fortsat at være registreret som boende på sin hidtidige  

 adresse, idet boligens opretholdelse viser, at den pågældende har til hensigt  

 at vende tilbage til landet, således at der kun er tale om et midlertidigt  

 fravær fra bopælen.
Rådighed over sommerhus, erhvervslejemål, hotelværelse,  

 kolonihavehus, campingvogn, båd, ubebygget grund o.l. kan ikke danne grundlag  

 for fortsat registrering i disse tilfælde.
Om personer, der opholder sig i udlandet i 6 måneder eller mindre uden  

 at opretholde den hidtidige bolig til fuld rådighed, kan siges at være  

 flyttet til udlandet og derfor skal registreres som udrejst, må afgøres efter  

 et konkret skøn i overensstemmelse med almindelig opfattelse af, hvornår en  

 person kan anses for flyttet.
Som eksempler på momenter, der kan lægges vægt  

 på, kan nævnes, - hvor befinder den pågældendes møbler og øvrige ejendele sig, - hvor befinder ægtefælle eller mindreårige børn sig, - er det et ferieophold, eller arbejdes der i udlandet, og - står der en bolig parat til den pågældende ved opholdets afslutning.
 Viser et udlandsophold, som oprindeligt skønnedes kun at ville vare 6  

 måneder eller mindre, at blive længerevarende, skal den pågældende  

 efterfølgende registreres som udrejst på det faktiske udrejsetidspunkt.
 En orientering fra et andet EU-land om, at en person har anmodet om at  

 stemme ved et Europaparlamentsvalg der, er ikke tilstrækkeligt grundlag for  

 at registrere den pågældende som udrejst, men der bør foretages en nærmere  

 undersøgelse af den pågældendes forhold, inden eventuel registrering af  

 udrejse.
Efter en internordisk folkeregistreringsaftale, skal personer, som bor i  

 Norden, kun kunne være registreret et sted.
Derfor er det aftalt, at det er  

 indflytningslandet, som skal afgøre, om en person skal registreres der.  

 Personer, der flytter til Færøerne eller et andet nordisk land (Sverige,  

 Norge, Island eller Finland) må derfor først registreres som udrejst, når  

 folkeregistret fra den lokale registreringsmyndighed på Færøerne eller det  

 andet nordiske land, får besked om, at tilflytningen er registreret der,  

 eller at man der ikke vil registrere den tilflyttende, fordi vedkommende  

 anses for eksterritorial.
Den manglende folkeregistrering af den  

 eksterritoriale er således en undtagelse fra hovedreglen om, at man altid vil  

 være folkeregistreret et sted i Norden.
Personer, som er registreret som flyttet til udlandet, kan under  

 udlandsopholdet få registreret deres udlandsadresse og/eller en  

kontaktadresse her i landet, hvortil offentlige myndigheder og private  

 kan sende vedkommendes post, men er ikke forpligtet til at meddele sådanne  

 adresser til folkeregistret.
Ethvert folkeregister kan indsætte sådanne  

 adresser, uanset personens sidste bopælskommune.
4. Tilflytning fra udlandet Registrering af tilflytning fra udlandet forudsætter - at opholdet her i landet har en vis længde - at den indrejsende enten er nordisk statsborger eller har  

 en opholdstilladelse/-bevis eller er barn under 18 år, der tager fast  

 ophold hos en person, der har forældremyndigheden over barnet, og som er  

 folkeregistreret her i landet, og - at vedkommende får en bopæl eller andet fast opholdssted.
Den tidsmæssige betingelse for at registrere en tilflytning er, at  

 opholdet her skal vare over 3 måneder.
Personer, som tilflytter fra Færøerne  

 eller et andet nordisk land, kan dog undlade at melde tilflytning, hvis  

 opholdet ikke overstiger 6 måneder.
At den tilflyttende eventuelt tager på få  

 og korte ophold i udlandet indenfor 3 måneders perioden betyder ikke en  

 afbrydelse af perioden.
Hvis derimod den pågældende jævnligt tager tilbage  

 til udlandet, er det afgørende for, om vedkommende skal folkeregistreres,  

 hvor hovedopholdsstedet er, jf. om dette i afsnit 3. Flytning til udlandet.  

 Om vedkommende har bolig og familie i udlandet er uden betydning for  

 bedømmelsen af, om den pågældende skal registreres som tilflyttet.
For personer, der er folkeregistreret som udrejst fra Danmark indenfor de  

 seneste år efter at have boet her, vil formodningen være for, at de ved deres  

 tilbagevenden opfylder den tidsmæssige betingelse om 3 måneders ophold her i  

 landet.
Kun hvis særlige forhold gør det tvivlsomt, om opholdet her i  

 landet vil vare over 3 måneder, kan folkeregistret kræve, at den indrejsende  

 fremlægger dokumentation, som sandsynliggør, at betingelsen er opfyldt.  

 Dokumentationen kan bestå i fremvisning af dokumenter, som viser, at man har  

 truffet dispositioner, som ingen fornuftig person ville foretage, hvis  

 opholdet var kortere, f. eks. bindende leje af en bolig for en lang periode  

 eller tilmelding til en længerevarende uddannnelse.
 I betingelsen om bopæl eller andet fast opholdssted ligger, at man  

 ikke kan blive registreret som indrejst »uden fast opholdssted«.
 Der skal ikke ske folkeregistrering af personer, der fra udlandet tager  

 ophold på et dansk registreret skib eller et havanlæg, der er omfattet  

 af loven om visse havanlæg.
Personer, der tilflytter fra Færøerne eller et andet nordisk land skal  

 medbringe internordiske flyttepapirer.
Dette vil dog ikke være muligt  

 for personer, som har haft status som eksterritoriale i det andet nordiske  

 land.
Registreringen af sådanne personer må derfor ske uden anvendelse af  

 disse flyttepapirer.
Ved anmeldelse af tilflytning fra et land uden for Norden skal den  

 tilflyttende give en række oplysninger, der i nødvendigt omfang skal  

dokumenteres.
Denne dokumentation kan for visse oplysninger eventuelt  

 ske ved forevisning af vedkommendes pas.
Men der er ikke noget selvstændigt  

 krav om forevisning af pas eller anden gyldig rejselegitimation med henblik  

 på at sikre, at pågældende er lovligt indrejst her i landet.
Hvis der ved  

 registreringen af en indrejse opstår tvivl om gyldigheden af vielser,  

 skilsmisser og andre retsstiftende kendsgerninger, der har fundet sted i  

 udlandet, kan hjælp hentes i bilag 1 til vejledningen.
 Ifølge § 11 i Indenrigsministeriets bekendtgørelse om folkeregistrering,  

 kan andre udlændinge end nordiske statsborgere kun tilmeldes, hvis de enten  

 har en opholdstilladelse eller et opholdsbevis, eller hvis de er børn under  

 18 år, der tager fast ophold hos en person, der har forældremyndigheden over  

 barnet, og som er folkeregistreret her i landet.
Indenrigsministeriet skal understrege, at der ikke må ske  

 reservation af personnummer og registrering af indrejse, før det er klart, at  

 indrejsebetingelserne er opfyldt, og den pågældende herefter tager ophold her  

 i landet.
Et personnummer, der fejlagtigt reserveres/tildeles, genanvendes  

 ikke senere til en anden person.
 Opholdstilladelse eller opholdsbevis kan aldrig erstattes af en  

 påstempling i passet fra udlændingemyndighederne om, at ansøgning er  

 indgivet, eller af et brev fra disse om, at opholdstilladelsen eller  

 opholdsbeviset kan forventes givet.
Tilflyttere, som oplyser, at de er medlemmer af den danske folkekirke  

 eller af et evangelisk-luthersk trossamfund iøvrigt skal orienteres om, at de  

 vil blive registreret som medlemmer af den danske folkekirke.
Folkekirken på  

 Færøerne er en del af den danske folkekirke.
 Sådanne personer vil ikke kunne melde sig ud af folkekirken ved en  

 erklæring til folkeregistret, men skal udmelde sig ved skriftlig anmeldelse  

 til den kirkebogsførende sognepræst i det sogn, hvor medlemmet tager bopæl.  

 Sker udmeldelsen af folkekirken inden 6 måneder efter tilmelding til  

 folkeregistret (ajourføringsdatoen), registreres udmeldelsen med virkning fra  

 indrejsedatoen.
Kirkerne i de nordiske lande er evangelisk-lutherske.
Iøvrigt vil normalt  

 kun tilflyttere, der stammer fra et af de nordeuropæiske lande eller  

 Nordamerika, opfylde betingelserne for tilmelding til folkekirken.
Ved tvivl  

 om et trossamfund er evangelisk-luthersk, kan der hentes vejledning i  

 Kirkeministeriet eller hos folkekirkens præster.
Adressebeskyttelse En adressebeskyttelse er en beskyttelse mod, at ens adresse her i landet  

 udleveres til private.
Der kan således ikke opnås adressebeskyttelse overfor  

 offentlige myndigheder. »Adresse i udlandet«, herunder registrering  

 af sådan i »supplerende adresse«, og »kontraktadresse«  

 kan ikke beskyttes.
Der er imidlertid ikke pligt til at opgive sådanne  

 adresser, således at adressebeskyttelse her opnås ved at undlade at  

 registrere disse.
Den, der vil have adressebeskyttelse, kan kun kræve at få en sådan  

 beskyttelse for et år ad gangen.
Folkeregistret har imidlertid ret til at  

 registrere beskyttelsen for længere tid ad gangen, hvis folkeregistret  

 finder, at der er en rimelig grund hertil.
Adressebeskyttelsen overfor private har visse undtagelser.
Således viger  

 adressebeskyttelsen normalt overfor kreditorer, som kan fremvise en  

 forfalden, ubetalt fordring.
Meningen med denne undtagelse er, at man ikke  

 skal kunne gemme sig for sine kreditorer for at undgå at betale sin gæld.
At  

 en fordring er forfalden betyder, at den sidste rettidige betalingsdag  

 er overskredet.
Hvis skyldneren ikke har underskrevet dokumentet, er  

 der ingen sikkerhed for, at dette vedrører en reel fordring og ikke kun et  

 påstået krav, som den angivelige skyldner bestrider eksistensen af.  

 Folkeregistrene bør i sådanne situationer alene udlevere en beskyttet  

 adresse, hvis man på grund af kendskab til forespørgeren har en velbegrundet  

 opfattelse af, at fordringen er reel.
Adressebeskyttelsen viger ikke altid for kreditorer, selv om disse kan  

 opfylde betingelserne, der er angivet ovenfor.
Dette skyldes, at der kan  

 tænkes tilfælde, hvor formålet med at præsentere en forfalden fordring ikke  

 er at få de penge m. m., man har tilgode, men derimod er en måde at omgå  

 adressebeskyttelsen på.
Der kan i almindelighed ses bort fra muligheden for  

 en sådan omgåelse, hvis den spørgende er en forretningsvirksomhed, herunder  

 en advokatvirksomhed.
Da der ikke længere skal registreres eventuelle  

 begrundelser for adressebeskyttelse, vil folkeregistret iøvrigt yderst  

 sjældent have noget grundlag for at afvise private kreditorer ud fra  

 omgåelsessynspunktet.
Folkeregistret kan udover til kreditorer udlevere en beskyttet adresse til  

 personer med en (anden) retlig interesse, hvis folkeregistret skønner, at  

 denne retlige interesse har større vægt end den adressebeskyttedes  

 indvendinger mod udleveringen.
Der skal derfor i sådanne tilfælde først gives  

 den adressebeskyttede en mulighed for at fremsætte sine indvendinger mod den  

 ønskede udlevering af adressen.
 Indenrigsministeriet forstår udtrykket retlig interesse således, at  

 der som regel kun foreligger en sådan interesse, hvis den ønskede  

oplysning i sig selv ændrer retstilstanden, er nødvendig for at få denne  

 ændret eller skal bruges til at gøre en ret gældende, jf. iøvrigt kapitel  

 7, afsnit 2. Oplysninger til private.
 Folkeregistret må ikke af egen drift i forbindelse med en  

 adresseforespørgsel rette henvendelse til en borger for at opfordre denne til  

 at få adressebeskyttelse, f. eks. for at forhindre et adoptivbarn i at komme  

 i kontakt med sine biologiske forældre.
Registreringen i CPR 1. Navn Enhver, der er registreret i CPR, er opført dels med sit fulde navn  

 efter personnavneloven, bestående af samtlige fornavne og mellemnavne,  

 der kan rummes indenfor ialt 50 positioner, og samtlige efternavne, der kan  

 rummes inden for ialt 40 positioner, dels med et adresseringsnavn på  

 indtil 34 positioner beregnet til adresseringsbrug.
Adresseringsnavnet kan for det første adskille sig fra det fulde navn ved  

 at være en forkortelse af dette.
Klager fra borgere over afkortningen  

 af adresseringsnavnet fra CPR's max. 34 positioner til max. 29 positioner på  

 plastsygesik- ringsbeviset er folkeregistrene og Indenrigsministeriet  

 uvedkommende og skal henvises til sygesikringsadministrationen i vedkommende  

 amtskommune samt Københavns og Frederiksberg kommuner, som har kompetencen  

 til udstedelsen af sygesikringsbeviserne, eller til Amtsrådsforeningen i  

 Danmark, som forestår selve udformningen og udsendelsen af beviserne.
For gifte eller for tidligere gifte personerkan adresseringsnavnet  

 endvidere efter disses ønske indeholde et adresseringsmellemnavn.  

 Folkeregistreringslovgivningens regler om adresseringsmellemnavne  

 hjemler ikke en egentlig navneændring, men kun en faktisk brug af disse  

 mellemnavne ved adressering af forsendelser fra CPR og andre, der anvender  

 CPR's oplysninger om adresseringsnavn.
Om man kan kræve, at  

 adresseringsnavnet anvendes af en myndighed, må afhænge af  

 lovgivningen på området samt myndighedens praksis.
Personer, som er i tvivl om, hvad de skal kalde sig, kan anbefales at  

 anvende det navn, de har efter personnavneloven, d.v.s. det fulde navn.  

 Tvivlsspørgsmål om en persons »rigtige navn« afgøres iøvrigt  

 efter lov om personnavne, som administreres af Civilretsdirektoratet og  

 statsamterne.
Attester efter folkekirkens ministerialbøger er dokumentation  

 for fødselsdato, navne og forældreforhold.
Tilsvarende gælder i de  

 sønderjyske landsdele for fødsels- og navneattester efter personregistret.  

 Folkekirkens ministerialbøger hører under Kirkeministeriet.
Navne, der indeholder tegn m.m., der ikke findes i det danske  

 alfabet, kan som regel ikke registreres og udskrives korrekt i CPR.
For  

 sådanne tegn kan den pågældende kræve indsat en markering i CPR, som angiver,  

 at stavemåden ikke er den korrekte.
Indenrigsministeriet arbejder på så  

 hurtigt som muligt at få afklaret, hvilke muligheder der er for at få udvidet  

 tegnsættet i CPR.
Ministeriet kan ikke ensidigt udvide tegnsættet, fordi en  

 sådan udvidelse ikke vil slå igennem i de systemer, der modtager persondata  

 fra CPR, før også disse systemer kan registrere og udskrive et udvidet  

 tegnsæt.
Da det er dansk person-, familie- og arveretslovgivning, der finder  

 anvendelse på udlændinge, der er domicileret (har bopæl) her i landet, vil  

 udlændinges børn også skulle navngives i overensstemmelse med dansk  

 navnelovgivning.
Kun hvor dansk ret giver adgang til at anvende  

 særlige regler for udlændinge, kan sådanne regler følges.
 Om registrering af navne, der er erhvervet i udlandet henvises til  

 bilag 1, afsnit 5. 3.
For medlemmer af det danske kongehus er titlen en del af navnet.
Det samme  

 er tilfældet for grever og grevinder af Rosenborg.
Iøvrigt udgør titler  

 som prinsesse, greve o.lign. efter dansk ret ikke en del af efternavnet,  

 ligesom de ikke kan indføres i navnerubrikken, hverken i ministerialbøgerne  

 eller på attester udstedt på grundlag af disse.
Tidligere registreringer i  

 folkeregistreret/CPR i strid med ovenstående skal dog ikke rettes.
For personer, der med rette bærer et navn, hvor et forholdsord, kendeord  

 eller en kombination heraf indgår, f. eks.
Ole van Deurs, Ole von der Recke  

 og Ole le Maire betragtes disse ord som en del af efternavnet.
 Om den alfabetiske placering af sådanne og andre navne, fx. i  

 lokalvejvisere, kan henvises til »Retskrivningsordbogen« og den  

 deri omtalte publikation »Alfabetiseringsregler« fra Dansk  

 Standard.
2. Umyndiggørelse Ved registreringen i CPR af umyndiggørelse sondres ikke mellem økonomisk  

 og personlig umyndiggørelse, som begge medfører tab af valgret.
3. Fødselsregistreringssted For personer født i Danmark anføres i CPR sognet som  

 fødselsregistreringssted.
Dette sogn er for fødsler, som har fundet sted før  

 1. januar 1978, det sogn, hvor fødslen har fundet sted, for fødsler efter den  

 1. januar 1978 moderens bopælssogn.
Er moderen ikke tilmeldt folkeregistret  

 på fødselstidspunktet, er fødslen registreret i det sogn, hvor den har fundet  

 sted.
For personer født i udlandet registreres som udgangspunkt landet,  

 hvor fødslen har fundet sted.
Hvis der fremsættes ønske om registrering af en  

 anden betegnelse end landenavnet, kan folkeregistret tilbyde i stedet at  

 registrere en større geografisk enhed, der omfatter fødselsstedet, og for  

 hvilken der findes en myndighedskode, jf. nedenfor.
I alle tilfælde er stedbetegnelsen det sted, hvor registreringsbøgerne nu  

 befinder sig, og sognebetegnelsen og landebetegnelsen er den aktuelle og ikke  

 den, der gjalt på fødselstidspunktet.
De betegnelser og koder, der kan  

 registreres i fødselsregistreringsstedsfeltet i CPR, fremgår af ministeriets  

 sidst udsendte myndighedskodetabel med evt. senere tilføjelser i de  

 CPR-meddelelser, som Indenrigsministeriet udsender til folkeregistrene.
Hvis fødselsregistreringsstedssognet for en person, der er født i  

 Danmark, har skiftet navn efter fødselstidspunktet, kan den pågældende  

 bede om at få indsat det oprindelige sognenavn i feltet fødestedstekst.
Dette  

 kan f.eks. være aktuelt, hvis der er sket en sammenlægning af sogne.
Hvis der i CPR som fødselsregistreringssted for en person født i  

 udlandet er angivet den aktuelle landebetegnelse, kan der i feltet  

 fødestedstekst registreres en tidligere geografisk betegnelse for landet, en  

 nuværende eller tidligere betegnelse for en del af et land, eller en  

 nuværende eller tidligere betegnelse for en by.
Som eksempler kan nævnes, at  

 Storbritanien som fødselsregistreringssted kan suppleres med Gibraltar som  

 fødestedstekst, Israel med Palæstina, Israel med Jerusalem og Polen med  

 Freistadt Danzig.
 Hvis derimod der som fødselsregistreringssted er registreret en større  

 geografisk enhed end det aktuelle land, kan der ikke foretages yderligere  

 registreringer om fødselsstedet.
 Registreringen i fødestedsteksten vil blive videregivet til de  

 myndigheder, der fra CPR modtager oplysninger om fødselsregistreringsstedet,  

 således at myndigheden har mulighed for at anvende fødestedsteksten i stedet  

 for fødselsregistreringsstedet f. eks. på legitimationspapirer, som udstedes  

 af en offentlig myndighed.
4. Statsborgerret Personer født efter 1. januar 1979 af en dansk mor vil altid være danske  

 statsborgere.
I de tilfælde, hvor en dansk mand og en udenlandsk kvinde  

 indgår ægteskab, skal folkeregistret foretage ændring af statsborgerret til  

 dansk for de fællesbørn, der er ugifte og under 18 år.
 Danske statsborgere født i udlandet kan i visse tilfælde fremvise et  

 indfødsretsbevis.
 Kan en persons danske indfødsret ikke dokumenteres, må den pågældende  

 henvises til Justitsministeriets Indfødsretskontor, som vil være behjælpelig  

 med at fastlægge de statsborgerretlige forhold eller med at indgive en  

 ansøgning om bevis for dansk indfødsret.
 Har en person både dansk og anden statsborgerret, registreres vedkommende  

 som dansk i CPR.
For børn født her i landet af forældre med forskellig udenlandsk  

 statsborgerret er udgangspunktet for børn født i ægteskab, at barnet  

 registreres med samme statsborgerret som faderen.
For børn født uden for  

 ægteskab er udgangspunktet registrering af samme statsborgerret som moderen.  

 Registrering efter disse retningslinjer kan dog i enkelte tilfælde være  

 ukorrekt eller være i uoverensstemmelse med forældrenes ønske.
Er dette  

 tilfældet, kan registreringen af statsborgerret ændres på grundlag af  

 dokumentation for den korrekte statsborgerret, dvs. et dokument fra det  

 pågældende land, hvorefter barnet har statsborgerret i landet, eller et  

 selvstændigt pas for barnet.
Optagelse i pas hos en af forældrene er derimod  

 ikke altid udtryk for, at barnet har samme statsborgerret som den pågældende  

 af forældrene, men kan alene tjene til rejselegitimation.
5. Folkeregisternotater For personer registreret i CPR kan der til brug for folkeregistret og  

 Indenrigsministeriets CPR-kontor ske registrering i nogle særlige felter  

 Folkeregisternotater.
 Notat 1 benyttes til registrering af valgoplysninger til brug ved  

 valg til Europa-Parlamentet efter regler, der orienteres om i forbindelse med  

 valget til Europa-Parlamentet.
 Notat 2 benyttes af Indenrigsministeriets CPR-kontor til efter  

 anmodning fra pågældende borger at indsætte markeringen »Beskyttet mod  

 forskerhenvendelse«, jf. nærmere i kapitel 8.
 Notat 3 og 4 benyttes af folkeregistrene til oplysning om  

 indsættelse eller anbringelse i en af kriminalforsorgens anstalter eller en  

 af de øvrige institutioner, der er nævnt i folkeregistreringscirkulærets  

 kapitel 3, med angivelse af institutionens navn og evt. adresse.
Notat 5-12 kan indsættes af bopælskommunens folkeregister efter  

 dettes eget ønske.
Der kan f.eks. registreres oplysning om, at folkeregistret  

 ikke kender en persons opholdssted og derfor har anmodet politiet om at  

 eftersøge den pågældende.
 Notat 13-24 kan indsættes af ethvert folkeregister for personer  

 med bopæl her i landet, udrejste, forsvundne og døde.
Der må kun i notat 5-24 registreres oplysninger, der klart er af  

 betydning for varetagelse af folkeregistrets opgaver, og det skal iøvrigt  

 sikres, at der ikke registreres urigtige eller vildledende oplysninger.  

 Folkeregistrene skal herunder være opmærksom på, at der kun registreres  

 faktiske oplysninger og ikke subjektive oplysninger, samt at borgerne ved en  

 registerindsigt i CPR får adgang til at se, hvad der er registreret i  

 felterne »Folkeregisternotater«.
Notat 5-12 slettes i CPR ved  

 flytning til ny kommune, eller hvis en person registreres som  

 »inaktiv« (f.eks. død, udrejst etc.).
Personnummer og dettes tildeling Personnummer tildeles kun til personer, som enten skal  

folkeregistreres eller betale skat eller ATP her i  

 landet, Man folkeregistreres ved fødsel her i landet, eller hvis man  

 opfylder betingelserne for registrering af tilflytning.
 Ved folkeregistrering på grund af fødsel er det normalt en forudsætning,  

 at barnets mor er registreret som boende i landet.
Hvis moderen ikke er bopælsregistreret her, kan barnet kun optages i CPR,  

 hvis det opfylder de almindelige betingelser for registrering af tilflytning  

 fra udlandet.
I sådanne tilfælde registreres barnet som indrejst.  

 Folkeregistret skal give sognet, hvor fødslen er registreret, besked om det  

 tildelte personnummer, idet der ikke automatisk tilgår sognet meddelelse  

 herom, når et barn indrejses i landet.
Børn, der fødes i udlandet, skal først optages i CPR i forbindelse med  

 indrejse.
Dette gælder også børn, som er danske statsborgere.
For sådanne  

 danske børn kan udstedes dansk pas og oprettes bankkonti her i landet uden  

 anvendelse af personnummer.
 Om fastsættelse af fødselsdatoer for personer, der er født i udlandet,  

 henvises til bilag 1, afsnit 5. 1.
Ved folkeregistrering på grundlag af tilflytning for ikke-nordiske  

 statsborgere forudsættes iøvrigt, at Direktoratet for Udlændinge foretager en omhyggelig kontrol for  

 at sikre, at opholdstilladelser/-beviser indeholder korrekte oplysninger,  

 herunder om fødselsdato og køn, at Dansk Flygtningehjælp ved uoverensstemmelse mellem  

 oplysningerne i opholdstilladelse/-bevis og evt. dokumentationspapirer retter  

 henvendelse til direktoratet, således at fejl rettes inden henvendelse  

 til folkeregistret, og at folkeregistret - inden personnummertildeling og  

 folkeregistrering - retter skriftlig henvendelse til direktoratet ved  

 uoverensstemmelse mellem oplysningerne i opholdstilladelse/-bevis og anden  

 dokumentation, som forevises.
Meddelelse om personnummer udsendes gratis og automatisk - ved navngivelse af en nyfødt, - ved førstegangsregistrering af tilflytning fra Færøerne eller udlandet  

 samt - ved tildeling af nyt personnummer på grund af fejl i det gamle nummer.
Meddelelse om personnummer udskrives fra CPR, i ugen efter at  

 folkeregistret har foretaget indrapporteringen, således at denne meddelelse  

 som regel sendes direkte til borgeren hver mandag på et lysegrønt papir i A-5  

 format.
Dette er alene tænkt som en orientering om personnummeret og ikke til  

 brug som dokumentation.
Hertil egner meddelelsen sig heller ikke, da den kan  

 risikere efter nogen tid at indeholde forældede oplysninger, fordi der kun  

 automatisk udskrives en ny meddelelse i de 3 tilfælde, der er nævnt ovenfor.
Man vil altid mod et gebyr kunne få udskrevet en ny meddelelse om  

 personnummer hos folkeregistret i sin bopælskommune.
En sådan meddelelse ser  

 anderledes ud end den automatisk udskrevne.
Folkeregistrene skal tildele personnummer på grund af skattepligt ,  

 når skatteforvaltningen anmoder herom til brug for udfærdigelse af skattekort  

 efter bestemmelserne i Told & Skats cirkulære om udstedelse af skattekort  

 til personer uden fast bopæl i Danmark.
Et sådant  

 »skattepersonnummer«, som ikke adskiller sig fra et  

 »normalt« personnummer, vil således skulle tildeles skattepligtige,  

 som opholder sig her i landet uden at skulle folkeregistreres.
Skattepersonnummer tildeles f.eks. også til - personer med lønnet beskæftigelse, som har midlertidig opholdstilladelse  

 i medfør af lov om midlertidig opholdstilladelse til visse personer fra det  

 tidligere Jugoslavien m.v., - kontanthjælpsmodtagende asylansøgere og personer omfattet af lov om  

 midlertidig opholdstilladelse til visse personer fra det tidligere  

 Jugoslavien m.v., der enten er gift og har fælles bopæl med en person,  

 som er folkeregistreret med bopæl her i landet, eller tager ophold hos  

 anden familie, som er tilmeldt folkeregistret med bopæl her i landet, og - kontanthjælpsmodtagende personer, som søger opholdstilladelse efter  

 andre bestemmelser i udlændingeloven end asylbestemmelserne.
 Skattepersonnummer må kun tildeles i forbindelse med udstedelse af  

 skattekort.
Personer, der har fået tildelt personnummer p. gr. a. skattepligt eller  

 bidragspligt til ATP, vil ved senere registrering af tilflytning til landet  

 fortsat skulle anvende det først tildelte personnummer.
Det er derfor  

 vigtigt, at de oplysninger, der indgår i personnummeret, er korrekte.  

 Registreringen skal foretages som »genindrejse« til CPR.
I situationer hvor der administrativt er brug for et personnummer til en  

 person, der efter reglerne ovenfor ikke skal have et personnummer, må der  

 konstrueres et »erstatningspersonnummer«, som ikke kan forveksles  

 med et egentligt personnummer.
Folkeregistrene kan vejlede om, hvordan man  

 konstruerer sådanne erstatningspersonnumre i overensstemmelse med  

 Indenrigsministeriets vejledning om tildeling af erstatningspersonnumre, jf.  

 bilag 3.
 Nyt personnummer tildeles kun, hvis der for en levende person konstateres  

 fejl i det tidligere tildelte personnummer og aldrig, fordi der oplyses at  

 være sket et misbrug eller lignende af dette. Ændring af personnummeret for  

 en afdød foretages kun, hvis der kan anføres et helt specielt behov for denne  

 rettelse, og ikke hvis den eneste grund er ordenshensyn. Ændring af  

 personnummer, der en gang er tildelt på grund af skattepligt eller  

 bidragspligt til ATP, kan ikke ske, medmindre personen skal folkeregistreres.  

 Tilsvarende gælder for personer, der er udrejst eller registreret som  

 forsvundne.
 Fejlen i personnummeret kan bestå i en forkert fødselsdato eller et  

 forkert køn.
 Ved tildeling af nyt personnummer vil der være henvisning fra det gamle  

 personnummer til det nye og omvendt.
 Personer, der har gennemgået en kønsskifteoperation, kan først få tildelt  

 nyt personnummer, når Indenrigsministeriet fra Civilretsdirektoratet har fået  

 meddelelse om, at kønsskiftet er helt afsluttet.
Oplysninger om folkeregistreringen Ved henvendelser med ønske om oplysninger om folkeregistreringen er det  

 første, som må afgøres, om den spørgende er en offentlig myndighed.
 Til danske offentlige myndigheder hører domstolene, Folketinget  

 samt den offentlige forvaltning.
Til domstolene skal henregnes domstole, der er omfattet af  

 retsplejeloven, d. v. s.
Højesteret, landsretterne, byretterne og Sø- og  

 Handelsretten i København, Den Særlige Klageret, særdomstole og  

 undersøgelsesretter.
Herudover skal medtages specialdomstole nedsat med  

 hjemmel i særlovgivningen som f. eks.
Den kommunale tjenestemandsret.
 Til Folketinget skal henregnes folketingsudvalg, Folketingets  

 Ombudsmand, Rigsrevisionen samt Statsrevisorerne og deres sekretariat.
Begrebet den offentlige forvaltning skal afgrænses på samme måde  

 som i relation til forvaltningsloven, offentlighedsloven og lov om offentlige  

 myndigheders registre.
Der kan derfor henvises til den fyldige vejledning,  

 der findes om afgrænsningen af udtrykket offentlig forvaltning i relation til  

 disse love.
Hvis det er fastslået, at en myndighed hører under  

 forvaltningsloven, offentlighedsloven og lov om offentlige myndigheders  

 registre som en offentlig forvaltning, vil den også skulle behandles som en  

 offentlig myndighed efter folkeregistreringslovgivningen.
 Udenlandske offentlige myndigheder skal altid behandles som private.
Hvor danske ambassaders henvendelse til et dansk folkeregister alene er en  

videresendelse af en forespørgsel fra en privat eller fra en udenlandsk  

 myndighed, bør denne behandles som en forespørgsel fra den pågældende  

 direkte til folkeregistret.
Da udenlandske offentlige myndigheder i relation  

 til folkeregistreringslovgivningen sidestilles med private, vil  

 folkeregistret derfor altid skulle besvare sådanne forespørgsler efter  

 reglerne i kapitel 7 i Indenrigsministeriets bekendtgørelse om  

 folkeregistrering.
Ansvaret for, at de ønskede oplysninger via  

 ambassaden kan udleveres, påhviler folkeregistret, således at  

 ambassaden uden indskrænkninger kan videresende de pågældende oplysninger til  

 spørgeren.
Hvis en ambassade derimod til eget brug indhenter en oplysning hos  

 et dansk folkeregister, vil ambassaden kun kunne videregive oplysningen efter  

 reglerne i kapitel 9 i folkeregistreringscirkulæret.
Det vil i sådanne  

 tilfælde være ambassadens ansvar, at dennes eventuelle  

videregivelse af de indhentede oplysninger er i overensstemmelse  

 hermed.
I Bilag 2 til vejledningen er givet en række eksempler på offentlige  

 myndigheder samt private.
Der er desuden givet en redegørelse for principper,  

 der kan anvendes ved afgrænsningen mellem offentlige og private.
Hvis der er tvivl om, hvorvidt den, der søger oplysning, er en offentlig  

 myndighed eller en privat, og kan denne tvivl ikke afklares ved opslag i  

 bilag 2, kan folkeregistret anmode den spørgende om yderligere oplysninger.  

 Hvis den pågældende selv oplyser at være privat, eller hvis der kan  

 fremlægges en skrivelse fra f. eks.
Justitsministeriet eller et  

 ressortministerium, som udtrykkeligt tager stilling til spørgsmålet, er sagen  

 afklaret.
Det samme kan være tilfældet, hvis der kan gives oplysninger, der  

 efter principperne i bilag 2 placerer spørgeren som enten offentlig eller  

 privat.
Forekommer sagen fortsat tvivlsom efter indhentning af de yderligere  

 oplysninger, kan der telefonisk rettes henvendelse til Indenrigsministeriet,  

 som enten vil besvare spørgsmålet eller henvise til den relevante  

 ressortmyndighed.
1. Oplysninger til offentlige myndigheder Enhver offentlig myndighed har ret til at få de folkeregisteroplysninger,  

 som er af væsentlig betydning for vedkommende myndigheds virksomhed  

 eller for en afgørelse, som myndigheden skal træffe.
Vurderingen af, om  

 betingelserne er opfyldt, skal foretages af den, der skal udlevere  

 oplysningen, og ikke af den spørgende.
 Folkeregisteroplysninger findes dels i CPR dels som papirmateriale i  

 folkeregistrene og endelig i et vist omfang i landsarkiverne, som har  

 modtaget materialet fra folkeregistrene og Indenrigsministeriet.
Offentlige myndigheder kan få adgang til CPR's oplysninger ved at få  

terminaladgang til CPR.
Herudover kan en offentlig myndighed efter  

 aftale med Indenrigsministeriet få oplysninger om en større kreds af personer  

 ved engangsudtræk eller løbende udtræk fra CPR.
 Enkeltforespørgsler skal offentlige myndigheder stille til  

 folkeregistrene.
 Alle folkeregistre har adgang til CPR's oplysninger, og ethvert  

 folkeregister vil derfor kunne give de aktuelle oplysninger om en person.  

 Herudover kan folkeregistrene på grundlag af CPR-registret oplyse en persons  

 navne, adresser og civilstande tilbage til 1. januar 1971 samt statsborgerret  

 tilbage til 1. oktober 1991. Oplysninger om, hvem der har boet på en adresse,  

 kan gives tilbage til 1. januar 1986.
 Folkeregisteroplysninger, der ikke fremgår af CPR, skal søges i den  

 daværende bopælskommune.
 Indenrigsministeriet råder ikke over andre folkeregisteroplysninger, end  

 dem, der findes i CPR, og besvarer iøvrigt ikke enkeltforespørgsler om det  

 konkrete indhold af CPR.
Forespørgsler om CPR-oplysninger, som en myndighed selv har terminaladgang  

 til, kan folkeregistret henvise til besvarelse hos myndigheden selv, uanset  

 om det er en anden del af forvaltningen, der spørger.
Oplysning om, hvem der  

 har terminaladgang til CPR, fremgår af forskrifterne for CPR og oplyses  

 iøvrigt af Indenrigsministeriets CPR-kontor.
 Som en undtagelse fra de almindelige betalingsregler for  

 enkeltforespørgsler i Indenrigsministeriets folkeregistreringscirkulære skal  

 der ikke opkræves betaling for Socialministeriets forespørgsler til brug ved  

 administrationen af de pensionsregler, der er fastsat i medfør af en  

 EU-forordning om social sikring for arbejdstagere m. fl., der flytter  

 indenfor EU's lande, samt sager om pension, der ydes efter regler i  

 overenskomster med andre lande.
2. Oplysninger til private Forudsætningen for, at der kan udleveres oplysninger til private, er  

 altid, at den spørgende kan identificere den person, der søges  

 oplysninger om, ved angivelse af dennes navn (nuværende eller  

 tidligere) samt enten fødselsdato, adresse (nuværende eller tidligere)  

 eller eventuelt personnummer.
Folkeregistret kan desuden forlange, at  

 forespørgsler stilles skriftligt.
En angivelse af en kombination - gammelt fornavn og nyt efternavn - som  

 personen aldrig har båret, vil være tilstrækkelig  

 »navneidentifikation«, når dette kombinationsnavn sammenholdt med  

 de øvrige identifikationsoplysninger ikke efterlader tvivl om, hvilken person  

 der efterspørges.
Tilsvarende gælder ved en kombination af nyt fornavn og  

 gammelt efternavn, som personen ikke har båret på samme tid.
Adoptivbørn, som søger oplysning om deres biologiske forældre i CPR eller  

 i ældre folkeregistermateriale, men som ikke har de nødvendi- ge  

 identifikationsoplysninger kan ofte få de manglende oplysninger til  

 identifikationen i Civilretsdirektoratet.
For personer født efter 1. januar  

 1938 kan oplysningerne også ofte findes i ministerialbøgerne.
 De oplysninger fra CPR, der altid kan gives til private, som  

 har opfyldt identifikationskravet, er følgende standardoplysninger:
- nuværende navn, - nuværende adresse og datoen for flytningen hertil under forudsætning af,  

 at denne ikke er beskyttet, - stilling, - evt. død, datoen for denne og daværende adresse, - evt. forsvinden og datoen herfor, - evt. udrejse, datoen herfor og eventuel ny adresse i udlandet, - evt. kontaktadresse og - evt. umyndiggørelse og datoen herfor.
 (Om mulighederne for at få udleveret en beskyttet adresse henvises til  

 bemærkningerne foran i kapitel 4).
Ønsker spørgeren yderligere oplysninger om en forud identificeret  

 person, er det en forudsætning, at spørgeren kan dokumentere en retlig  

 interesse i disse.
Således vil der f.eks. kunne gives oplysning om, at en  

 person, der er registreret uden fast bopæl, opholder sig i et bestemt  

 fængsel, hvis den spørgende kan dokumentere en retlig interesse i oplysningen  

 om opholdsstedet.
Den retlige interesse betyder ikke, at der kan ses bort fra kravet om  

 identifikation.
Der kan aldrig udleveres oplysninger til en  

 privatperson, som ikke har identificeret den person, der ønskes oplysninger  

 om, på den måde, der er angivet ovenfor.
Udtrykket retlig interesse fortolker Indenrigsministeriet sådan, at det  

 som regel forudsætter, at den ønskede oplysning i sig selv ændrer  

 retstilstanden, er nødvendig for at få denne ændret eller skal bruges til at  

 gøre en ret gældende.
Som eksempel kan nævnes, at en oplysning om slægtskab  

 kan være af betydning for fremsættelse af et arvekrav.
Et andet eksempel på  

 retlig interesse er, at oplysningen har betydning for udfaldet af en  

 verserende eller forestående retssag.
Retlig interesse i en oplysning har man  

 også, hvis oplysningen har betydning for udfaldet af et erstatningskrav, man  

 selv har rejst, eller som er rejst mod en.
Såfremt ens krav på en ydelse er  

 afhængig af, om man har boet et bestemt sted sammen med en anden person i en  

 bestemt periode, har man en retlig interesse i at få oplyst disse forhold.  

 Derimod er f.eks. ønsket om at drive slægtsforskning ikke en  

 interesse, som kan kaldes retlig.
 Fra gammelt folkeregistermateriale kan private, som kan  

 identificere en person, som angivet ovenfor, udover standardoplysningerne få  

 følgende oplysninger:
- samtlige navne, herunder tidligere navne - fødselsdato og -sted - civilstandsdatoer og vielsessted - dødsdato, dødsregistreringssted og - samtlige adresser med angivelse af til- og fraflytningsdato Disse yderligere oplysninger må kun udleveres, hvis - oplysningerne ikke findes i CPR - vedrører en afdød person og - er over 30 år gamle.
Hvis folkeregistrene ikke har de ønskede oplysninger og samtidig kan se,  

 at disse er afleveret til landsarkiverne, skal spørgeren have en udskrift fra  

 CPR/folkeregistret, som viser, at personen er død, da denne oplysning skal  

 kunne dokumenteres ved en eventuel fortsat undersøgelse i landsarkiverne Forespørgsler om enkeltpersoner skal altid stilles til et folkeregister,  

 da Indenrigsministeriet ikke besvarer sådanne.
Udenfor kravet om identifikation falder statistiske oplysninger,  

 der ikke kan henføres til enkeltpersoner.
Dette kan f. eks. være oplysninger  

 om aldersfordelingen blandt beboerne i en bestemt større bebyggelse eller  

 lignende.
 Anmoder et pengeinstitut eller et realkreditinstitut om oplysning  

 vedrørende et personnummer, skal pengeinstituttet henvises til  

skattevæsnet i kundens bopælskommune.
 Arbejdsgivere og andre indeholdelsespligtige, der har ret til bl.  

 a. at få oplysning om personnummer for deres ansatte, har ikke ret til at få  

 denne oplysning fra folkeregistret, men skal henvises til Told- og  

 skatteregionerne.
 Spørgsmål om påførsel af personnummer på regninger til den offentlige  

 sygesikring må afklares mellem den amtskommunale  

sygesikringsadministration og lægerne/andre ydere på  

 sygesikringsområdet.
 Bidragspligtige, som har en konkret formodning om, at en tidligere  

 ægtefælle har etableret et nyt samliv, således at bidraget falder bort, kan  

 henvende sig til statsamtet og anmode om, at bidraget må bortfalde.  

 Statsamtet vil herefter fra CPR kunne indhente de adresseoplysninger, som den  

 bidragspligtige ofte ikke selv vil være berettiget til at få i CPR.
Enhver har endvidere i følge lov om offentlige registre krav på at få  

 meddelelse om, hvad der er registreret om den pågældende selv  

(registerindsigt/egenacces). Henvendelse om registerindsigt skal  

 rettes til den myndighed, der er registeransvarlig for det pågældende  

 register.
Registeransvarlig for Det centrale Personregister (CPR) er  

 Indenrigsministeriet, mens den pågældende kommune er ansvarlig for et  

 eventuelt lokalt personregister eller »kommunens del« af Det  

 fælleskommunale Persondatasystem.
Anmodninger om egenacces til CPR skal normalt være underskrevet af den,  

 udskriften angår, med angivelse af den pågældendes personnummer.
Egenacces på  

 andres vegne akcepteres iøvrigt kun, hvis der foreligger en fuldmagt fra den,  

 accessen vedrører, eller egenaccessen vedrører et barn under 18 år, som den,  

 der anmoder, har forældremyndigheden over.
Bistand til kuvertering Indenrigsministeriet har en udtrykkelig hjemmel i  

 folkeregistreringsbekendtgørelsens § 27 til i visse tilfælde mod betaling at  

 adressere og udsende breve fra private til en nærmere angiven kreds af  

 personer i CPR.
Hjemlen gælder private forskningsprojekter, som opfylder  

 bestemte krav, samt for offentlige myndigheder i et EU/EØS-land eller et  

 nordisk land ved landenes valg og folkeafstemninger.
En tilsvarende hjemmel findes ikke for folkeregistrene, som derfor ikke  

 lovligt vil kunne påtage sig at udsende materiale for private, selv om der  

 ikke udleveres navne- og adresseoplysninger til den private institution ved  

 at materialet kuverteres af folkeregistret.
Som eksempel kan således nævnes,  

 at folkeregistrene ikke vil kunne foretage kuvertering for friskoler og  

 private grundskoler, som ønsker kontakt til en unavngiven kreds af forældre  

 med undervisningspligtige børn, eller for idrætsforeninger, som ønsker at  

 kontakte en bestemt aldersklasse.
Fremgangsmåden ved Indenrigsministeriets kuvertering for private er, at  

 den private overgiver brevene til Indenrigsministeriet, idet det overfor  

 ministeriet oplyses, hvilken personkreds brevene ønskes udsendt til.
Den  

 private får således ikke udleveret oplysninger fra CPR.
Breve, som går retur,  

 sendes til Indenrigsministeriet, for at der heller ikke på den måde skal  

 komme oplysninger ud til »brevskriveren«.
I brevene skal altid  

 anføres, at modtageren ikke har pligt til at svare.
Personer, som har  

 adressebeskyttelse eller lokalvejviserbeskyttelse vil aldrig modtage sådanne  

 breve.
 Til sikring mod uønskede henvendelser kan enhver ved skriftlig henvendelse  

 til Indenrigsministeriets CPR-kontor få sat en markering »Beskyttet mod  

 forskerhenvendelse« ind i Folkeregisternotater 2 i CPR, som angiver, at  

 vedkommende ikke vil have tilsendt sådanne breve via CPR, hvadenten det  

 drejer sig om de ovennævnte forsendelser fra private forskere, eller det er  

 breve fra en offentlig myndighed om deltagelse i konkrete  

 forskningsprojekter.
Indrapportering til CPR Som hovedregel foretages indberetning til CPR af folkeregistret i  

 personens bopælskommune.
For udrejste, forsvundne og døde foretages  

 registrering af folkeregistret i den kommune, hvor pågældende senest havde  

 bopæl.
Visse registreringer foretages dog af Indenrigsministeriets  

 CPR-kontor.
Det drejer sig om:
- tildeling af personnumre på mangeldatoer - ændring af fødselsdato og køn - sletning af dobbeltnummer - annullation af personnummer - ændring i historisk adressearkiv - sletning af historiske registreringer - opdatering af myndighedsregistret - opdatering af postdistrikter samt registrering i visse enkelte meget specifikke datafelter og ved  

 opretning af data.
Kassation af folkeregistermateriale Efter aftale med Rigsarkivaren gælder følgende regler om bevaring,  

 kassation og aflevering af folkeregistermateriale, der er fastsat under  

 hensyntagen til, at folkeregisteroplysninger er sikret bevaret i CPR's  

 historiske register.
A.
Bevares skal:
 1. Hovedregisterkort, herunder omskrevne hovedregistre  

 fra tidsrummet indtil 1978.
 2. Afgangsregisterkort fra tidsrummet indtil 1978.
 3. Folketællingsskemaer for kommunale folketællinger  

 ældre end år 1924.
 4. Folkeregisterbilag, der på grund af tidligere  

 ødelæggelse af hovedregister, opbevares til erstatning for de ødelagte kort.
 5. Mikrofilm som erstatter makulerede eller ødelagte  

 hoved- og afgangsregisterkort.
 6. Korrespondance af principiel betydning.
B.
Kasseres må:
 1. Navneregisterkort.
 2. CPR-kort fra før overgangen til CPR-personkort.
3. CPR-personkort, CPR-ændringsperson- kort, CPR-afgangspersonkort, CPR-lister og CPR-vejkort under den  

 obligatoriske personkortordning.
 4. Obligatoriske indgangsnøgler dannet i perioden 1978  

 til 1989.
 5. Øvrige uddata fra CPR.
6. Folkeregisterbilag (meddelelser fra andre  

 myndigheder om fødsler, vielser, dødsfald, flytteanmeldelser mv.) 7. Korrespondance og genparter af indberetninger,  

 bortset fra korrespondance af principiel betydning.
 Det bevaringspligtige folkeregistermateriale fra tiden indtil 1978  

kan afleveres til landsarkiverne eller til en kommunal  

 arkivinstitution oprettet i henhold til § 4 i lov om offentlige arkiver m.v.
Landsarkiverne modtager bevaringspligtigt folkeregistermateriale fra tiden  

 indtil 1978 uanset den sædvanlige 30-års frist for aflevering.
Ved  

 afleveringen skal materialet være ordnet og pakket efter det modtagende  

 arkivs anvisning.
 Landsarkiverne modtager bevaringspligtigt folkeregistermateriale for tiden  

 indtil 1978 til vederlagsfri opbevaring uanset den generelle regel om  

 betaling for opbevaring af kommunale arkiver.
 De kommunale folkeregistre kan til eget brug fremstille  

 mikrofilm/-fiche af det papirfolkeregistermateriale, der afleveres.
 Den hidtidige forpligtelse til fremstilling af mikrofilm/-fiche af  

 folkeregistermateriale, som afleveres til Landsarkiverne, er ophævet.
Hvis man har afleveret folkeregistermaterialet til landsarkivet, påtager  

 landsarkiverne sig at besvare forespørgsler udfra det afleverede materiale.
I  

 denne forbindelse opkræver landsarkiverne betaling til dækning af de  

 omkostninger, der er forbundet med undersøgelsen og besvarelsen, efter  

 reglerne om indtægtsdækket virksomhed.
Dette gælder også ved forespørgsler  

 fra den afleverende kommune.
 Kommuner, der afleverer folkeregistermateriale indtil 1978, henviser  

 forespørgsler vedr. materialet til det arkiv, der har modtaget materialet.
Øvrige forhold Folkeregistret skal, hvis en borger ønsker det, udstede attester om,  

 hvorledes vedkommende er registreret i CPR på bestemte områder.
Yderligere  

 attester om sig selv kan borgeren kun forlange, hvis der kan påvises en  

 retlig interesse i en sådan attestation.
Attestationen kan kun udtale,  

 hvorledes den pågældende er registreret i CPR.
Personer med bopæl her i landet, der er registreret som ugifte,  

 kan, hvis de beder om det, få udstedt en attest på dansk fra folkeregistret  

 herom.
Den pågældende har ikke krav på attestation på fremmedsprog.
Hvis  

 myndighederne i vielseslandet kræver legalisering af folkeregistrets attest,  

 skal attesten indsendes til Indenrigsministeriets CPR-kontor.
Legalisering er  

 en bekræftelse af den underskrift folkeregistret har forsynet attesten  

 med, hvorimod den ikke siger noget om indholdet af det, der er skrevet under  

 på.
For at underskriften kan identificeres sikkert, er det vigtigt, at navnet  

 er stemplet eller maskinskrevet under underskriften.
Iøvrigt kan vejledning  

 om legalisering af attester til brug i udlandet fås i Udenrigsministeriet.
Personer, som ønsker yderligere attester til brug ved vielse i udlandet  

 eller en attestation på et andet sprog, kan folkeregistret henvise til at få  

 en ægteskabsattest, som udfærdiges på flere sprog. Ægteskabsattester  

 udfærdiges for danske statsborgere af bryllupskontoret i bopælskommunen  

 (eller sidste bopælskommune, hvis den pågældende er fraflyttet landet). For  

 udenlandske statsborgere udfærdiges attesterne af bryllupskontoret i  

 Københavns Kommune, hvis adresse er Rådhuset, 1599 København V.
Der kan  

 endvidere henvises til Justitsministeriets bekendtgørelse om ægteskabs  

 indgåelse.
Legaliseringen af ægteskabsattester sker i Indenrigsministeriets  

 1. k. kt., Christiansborg Slotsplads 1, 1218 København K.
 Folkeregistrene kan kun attestere forhold, der fremgår af CPR eller af  

 folkeregistermateriale. Ønsker en person f. eks. bekræftelse af en  

 underskrift på et privat dokument, skal den pågældende henvises til den  

 lokale byret.
Indenrigsministeriet, den 27. juli 1995 Birte Weiss / Hanne Willumsen Bilag 1 Registrering af hændelser i udlandet 1 Indledning I forbindelse med registreringen i CPR skal der jævnligt tages stilling  

 til retstiftende begivenheder (hændelser), som har fundet sted i udlandet.  

 Nedenfor er der givet vejledning om, hvorledes det for de enkelte hændelser  

 afgøres, om disse kan registreres i CPR, og hvilken myndighed der eventuelt  

 kan spørges til råds i tvivlstilfælde.
Oversigten er ikke udtømmende, idet  

 der kun er medtaget tilfælde, som må antages at forekomme ofte, og for hvilke  

 det er fundet muligt at opstille nogle regler.
2. Dokumentationskrav Generelt må man kræve, at der for de nævnte hændelser vises et originalt  

 dokument eller en genpart, der er bekræftet af den udstedende myndighed.
Ved tvivl om ægtheden af et dokument kan der kræves legalisering af  

 dokumentet.
Legalisering vedrører udstederens signatur og kompetence, som  

 skal bekræftes af dennes overordnede (typisk det pågældende  

 ressortministerium). Den overordnedes signatur skal igen bekræftes af det  

 pågældende lands udenrigsministerium, hvis signatur skal bekræftes af den  

 stedlige danske repræsentation.
Dette vil dels kunne være aktuelt for  

 dokumenter, der stammer fra lande udenfor Europa (hvortil ingen dele af  

 Tyrkiet eller det tidligere Sovjetunionen medregnes), USA eller Canada dels  

 for sjældent forekommende dokumenter.
 Tvivlsspørgsmål kan også løses ved indhentning af udtalelser fra det  

 pågældende lands ambassade i Danmark eller fra danske ambassader i udlandet  

 via Udenrigsministeriet.
Det kan forlanges, at de forelagte dokumenter er affattet på eller oversat  

 til et forståeligt sprog.
Oversættelsen bør så vidt muligt være foretaget af  

 en autoriseret translatør eller af en ambassade eller anden offentlig  

 myndighed.
Nordiske statsborgere har krav på gratis tolke- og  

 oversættelseshjælp i sager, hvor der træffes en afgørelse.
3. Forelæggelse af tvivlsspørgsmål Almindelige registreringstekniske spørgsmål skal som hidtil forelægges for  

 Indenrigsministeriet.
Det er således kun, hvis der er tvivl om den retlige  

 bedømmelse af hændelserne, at der evt. skal ske forelæggelse for andre  

 myndigheder.
 Inden forelæggelsen for andre myndigheder, skal folkeregistrene sørge for,  

 at der er indhentet den nødvendige dokumentation for den påberåbte hændelse  

 samt de nødvendige oplysninger til bedømmelsen af domicilspørgsmålet (jf.  

 nedenfor), således navnlig oplysning om den pågældende persons nationalitet,  

 bopæl eller ophold i Danmark eller udlandet, varigheden heraf, planer for  

 fremtiden m. h. t. arbejde, ophold eller bopæl.
4. Domicilbegrebet En persons retstilling er i visse tilfælde afhængig af personens domicil  

 (bopæl). Det sædvanlige domicilbegreb kræver en samlet vurdering af personens  

 ophold, planer om fremtidigt ophold og tilknytning til landet iøvrigt.
Det  

 fremgår heraf, at domicilbegrebet ikke er (helt) det samme som  

 folkeregistreringens bopælsbegreb.
Som udgangspunkt kan man dog gå ud fra, at  

 en person skal behandles som havende dansk domicil, hvis vedkommende har  

 uændret folkeregisteradresse her i landet før og efter den pågældende  

 hændelse.
En person må ligeledes antages at have domicil i Danmark, uanset at  

 vedkommende ikke er tilmeldt folkeregistret, hvis der på anden måde er  

 bevaret tilknytning til Danmark. (Dette vil f.eks. forekomme, hvis  

 vedkommende er udstationeret eller er på en længere rejse og agter at vende  

 tilbage til Danmark.) Spørgsmål vedrørende domicil i forbindelse med hændelser i udlandet  

 afgøres af den myndighed, der i øvrigt har afgørelsen af den sag, der er  

 rejst.
5. De enkelte hændelser 5.1 Fødselsdato For nordiske statsborgere - som her og iøvrigt i bilaget omfatter  

 danske statsborgere - der er født i udlandet, samt for de ikke-nordiske børn,  

 som kan folkeregistreres uden opholdstilladelse/-bevis, kan dokumentation for  

 fødselsdato ved førstegangsindrejse ske ved forevisning af pas,  

 fødselsattest, udskrift af civilstandsregister, internordisk flytteattest  

 eller anden dokumentation, som efter et konkret skøn er lige så god.
 Nordiske statsborgeres ønske om ændring af en tidligere  

 registreret fødselsdato skal forelægges for Indenrigsministeriet til  

 afgørelse.
Ønske om ændring i CPR af den tidligere registrerede fødselsdato for  

 danske statsborgere fremsættes overvejende af personer, der ikke fra fødslen  

 har været danske statsborgere.
For personer, som har opholdt sig i adskillige  

 år i Danmark, og som er blevet danske statsborgere under angivelse af en  

 bestemt fødselsdato, afslår Indenrigsministeriet at rette fødselsdato uanset  

 den dokumentation, der nu bliver forelagt.
Undtagelse gøres kun, hvis den  

 pågældende kan give en overbevisende forklaring på, hvorfor vedkommende først  

 nu har fået viden om den korrekte fødseldato, og da kun hvis den fremlagte  

 dokumentation er fyldestgørende.
For ikke-nordiske statsborgere træffes afgørelsen om den korrekte  

 fødselsdato ved såvel førstegangsindrejse som ved senere anmodninger om  

 ændringer af Direktoratet for Udlændinge, jf. dog om børn under 18 år  

 ovenfor.
Dette gælder også i situationer, hvor en egentlig dokumentation ikke  

 kan fremskaffes, og der derfor skal fastsættes en skønsmæssig fødselsdato.
Såfremt en ikke-nordisk statsborger, som skal tilmeldes første gang, ikke  

 har dokumentation for fødselsdato (i pas eller andre legimationspapirer eller  

 i overgivelsesbrev) og heller ikke angiver at vide, hvornår fødselsdagen er -  

skal en skønsmæssig fødselsdato fastsættes af Direktoratet for  

 Udlændinge efter regler aftalt med Indenrigsministeriets CPR-kontor,  

inden der sker tilmelding.
Der skal endvidere gøres opmærksom på, at  

 der aldrig må tilmeldes personer med indrejsedato (dag,måned) eller 1.  

 januar i fødeåret i stedet for fødselsdato.
En anmodning om fødselsdatoændring skal således sendes direkte til  

 Direktoratet for Udlændinge.
Fastlæggelse af fødselsdatoen for udenlandske  

 børn, der er kommet her til landet med henblik på adoption foretages dog af  

 Civilretsdirektoratet.
 I alle tilfælde vil folkeregistret i bopælskommunen selv kunne ændre  

 egentlige indrapporteringsfejl.
5.2 Køn Indenrigsministeriet ændrer kun en persons personnummer som følge af  

 kønsskifte foretaget i udlandet, når man fra Civilretsdirektoratet får  

 anmodning herom.
5.3 Navn Hvis en person bliver døbt, viet eller får en egentlig navneændring i  

 udlandet, mens vedkommende har domicil her i landet, har det ingen  

 retsvirkning for den pågældendes navn efter dansk ret, og navnet kan ikke  

 ændres i CPR med den anførte begivenhed som begrundelse.
Folkeregistret må i  

 stedet for henvise den pågældende til at få navnet ændret ved navnebevis i  

 statsamtet.
 Havde en person derimod domicil i udlandet på det tidspunkt, hvor  

 navneskiftet angives at have fundet sted, er det navnereglerne i dette land,  

 som er afgørende.
 Tvivlsspørgsmål kan forelægges for det stedlige statsamt.
 For nordiske statsborgere, der er født i udlandet, kan det korrekte  

 navn konstateres ved forevisning af personens pas, fødselsattest, udskrift af  

 et civilstandsregister eller internordisk flytteattest.
 For ikke-nordiske statsborgere træffes afgørelse om det korrekte  

 navn af Direktoratet for Udlændinge både ved førstegangsregistreringen og ved  

 efterfølgende ansøgninger om navnerettelser (modsat aktuelt ønske om  

 navneændring i Danmark, hvor den pågældende henvises til statsamtet).  

 Anmodning om navnerettelse skal derfor altid fremsættes overfor direktoratet.  

 Enhver tvivlsom sag forelægges for Civilretsdirektoratet via det stedlige  

 statsamt.
 Egentlige indrapporteringsfejl kan dog rettes af bopælskommunens  

 folkeregister efter kontakt med det folkeregister, som har foretaget  

 fejlindrapporteringen.
Justitsministeriets indfødsretskontor vil, i tilfælde hvor der er tvivl om  

 en ansøgers navn, som hovedregel optage den pågældende på forslaget til  

 indfødsretsloven under samme navn, som er registreret i CPR.
I de enkelte  

 tilfælde, hvor der ved indfødsretskontorets behandling fremgår, at der er  

 tale om en fejlagtig registrering af navn i CPR, kontakter  

 indfødsretskontoret Indenrigsministeriets CPR-kontor, således at der kan  

 sikres overensstemmelse mellem navn på indfødsretsbevis og registreringen i  

 CPR.
5.4 Civilstand 5.4.1 Ægteskab Ægteskab indgået i udlandet betragtes normalt som gyldigt her i landet,  

 hvis det er gyldigt efter det pågældende lands regler.
Undtagelse gælder,  

 hvis ægteskabet må anses for stridende mod grundlæggende danske  

 retsprincipper, f.eks. hvis den ene part ikke har været til stede ved  

 vielsen.
Har en person ikke dokumentation for en oplysning om et ægteskab indgået i  

 udlandet, og kan dette heller ikke skaffes, må folkeregistret kræve oplysning  

 om navn og fødselsdato for ægtefællen samt dato og sted for ægteskabets  

 indgåelse og registrere ægteskabet på dette grundlag.
Samtidig må  

 folkeregistret forklare den pågældende, at han fremover i Danmark vil blive  

 behandlet som en gift person, indtil der fremvises dokumentation for  

 ægteskabets ophør.
 Tvivlsspørgsmål, som vedrører gyldigheden af et ægteskab mellem  

nordiske statsborgere, forelægges direkte for Civilretsdirektoratet.
 Et ægteskab mellem ikke-nordiske udlændinge, som har fundet sted  

 uden for Europa (hvortil ikke medregnes nogen del af Tyrkiet eller det  

 tidligere Sovjetunionen), USA eller Canada, må ikke registreres, før  

 Direktoratet for Udlændinge har taget stilling til ægteskabets gyldighed.  

 Dette gælder både ved førstegangsregistreringen af de pågældende og senere.  

 Andre tvivlspørgsmål vedrørende ægteskaber indgået i udlandet af  

 ikke-nordiske statsborgere forelægges også for Direktoratet for Udlændinge.
 Ægteskaber indgået mellem en nordisk statsborger og en ikke-nordisk  

 udlænding, som er folkeregistreret her, behandles efter reglerne for  

 ægteskaber mellem ikke-nordiske udlændinge.
5.4.2 Skilsmisse En udenlandsk skilsmisse er som udgangspunkt gyldig her i landet under  

 forudsætning af, at - den ikke længere kan ankes eller appelleres, - den ikke strider mod grundlæggende danske retsprincipper, hvilket den  

 f.eks. vil gøre, hvis den ene part ensidigt har forstødt den anden, - den er gyldig efter det lands ret, hvor skilsmissen er opnået, og - at den er givet i et land, hvortil mindst en af parterne på  

 skilsmissetidspunktet havde en tilknytning i form af bopæl eller  

 statsborgerret, eller hvor en forudgående separation har fundet sted.
 Tvivlsspørgsmål om gyldigheden af en skilsmisse forelægges for  

 Civildirektoratet.
 Hvis der er tale om en ikke-nordisk udlænding, hvis skilsmisse  

 Direktoratet for Udlændinge tidligere har taget stilling til, følges  

 direktoratets opfattelse af gyldigheden af skilsmissen, ligesom evt.  

 efterfølgende tvivlsspørgsmål vedrørende sagen forelægges for direktoratet.
5.5 Statsborgerret Har en person både dansk og anden statsborgerret, registreres vedkommende  

 som dansk i CPR.
Statsborgerretten for nordiske statsborgere, der er født i  

 udlandet, kan dokumenteres ved forevisning af vedkommendes eget pas eller  

 optagelse i nordisk statsborgers pas.
Optagelse i en anden persons pas bør  

 efter omstændighederne ledsages af en udskrift af civilstandsregistret i det  

 pågældende fødeland, hvoraf det skal fremgå, hvor og hvornår barnet er født,  

 og hvem, der er dets forældre.
 Ifølge loven fra 1950 om ophævelse af Dansk-Islandsk Forbundslov m.m.  

 tilkommer den særlige status »ligeret med danske statsborgere«  

 (statsborgerretskode 5105) kun islandske statsborgere, der den 6. marts 1946  

 var bosat i Danmark, samt islandske statsborgere, som havde været bosat i  

 Danmark på et tidspunkt de sidste 10 år inden den 6. marts 1946. Loven skal  

 forstås således, at den ret, der tilkommer voksne personer efter loven,  

ikke gælder disses børn eller ægtefælle, som - for at få rettighederne  

 - selvstændigt må opfylde lovens betingelser.
 For ikke-nordiske udlændinge træffes afgørelsen om disses  

 nationalitet af Direktoratet for Udlændinge.
 Er det undtagelsesvis ikke muligt at fastslå statsborgerretten,  

 registreres den pågældende med statsborgerret »udlandet«, evt. med  

 den pågældende verdensdel.
5.6 Slægtskab Slægtskabsregistreringer i CPR er alene udtryk for slægtskab konstateret  

 mellem forældre og børn.
Indrapporteringen sker kun for barnet, hvorfra det  

 automatisk overføres til forældrene, hvis disse også er registreret i CPR.  

 Det betyder, at der ikke sker registrering af slægtskab, hvis barnet ikke er  

 registreret i CPR.
5.6.1 Biologisk slægtskab Slægtskab for børn født af nordiske forældre i udlandet kan  

 dokumenteres ved internordisk flytteattest eller udskrift af  

 civilstandsregister.
 Afgørelsen af tvivlsspørgsmål om biologisk slægtskab for ikke-nordiske  

 udlændinge træffes i alle tilfælde af Direktoratet for Udlændinge.
Skal der gennemføres faderskabssag, sker dette efter de danske  

 regler i alle tilfælde, hvor en fødsel finder sted her i landet.
Spørgsmålet  

 om udenlandsk faderskabsanerkendelse er derfor kun aktuelt, hvis barnet  

 indrejser efter fødslen, og der på dette tidspunkt foreligger en udenlandsk  

 faderskabsanerkendelse.
Efter loven om nordiske faderskabsafgørelser har dom om eller anden  

 fastsættelse af faderskab i et andet nordisk land bindende virkning her i  

 landet medmindre, - dette er i strid med en endelig dansk dom eller administrativ afgørelse,  

 som blev indledt før den nordiske, - der i Danmark eller udlandet verserer en faderskabssag, som er rejst før  

 den nordiske, - eller hvis anerkendelsen ville være åbenbart uforenelig med  

 grundlæggende danske retsprincipper.
 Danmark har desuden tiltrådt en Europarådskonvention, hvorefter faderskab  

 til ethvert barn født udenfor ægteskab kan godtgøres eller fastslås ved  

 frivillig anerkendelse eller ved retslig afgørelse.
For andre udenlandske faderskabssager er det ikke muligt at fastsætte  

 nærmere retningslinier.
Disse sager må, hvis der er tvivl om  

 afgørelsen har gyldighed her i landet, forelægges for Civilretsdirektoratet  

 gennem det stedlige statsamt 5.6.2 Adoption Det er blandt andet en betingelse for at anerkende en adoption gennemført  

 i udlandet, at adoptivforældrene ikke havde bopæl her i landet på  

 adoptionstidspunktet.
 Tvivlsspørgsmål om gyldigheden af udenlandske adoptioner, domicilspørgsmål  

 i adoptionssager og andre adoptionsretlige spørgsmål kan forelægges for  

 Civilretsdirektoratet, der er den kompetente myndighed på adoptionsområdet.  

 Civilretsdirektoratet afgiver efter praksis udtalelser om disse spørgsmål.
Er en adoption gennemført i udlandet, før adoptanterne og barnet  

 fik bopæl i Danmark, forelægges sagen for Direktoratet for Udlændinge,  

 der kan forelægge spørgsmålet om adoptionens gyldighed for  

 Civilretsdirektoratet.
Er adoptanterne statsborgere i et af de nordiske  

 lande, forelægges spørgsmålet om adoptionens gyldighed for  

 Civilretsdirektoratet direkte.
5.7 Umyndiggørelse En umyndiggørelse af en nordisk statsborger i et nordisk land har  

 retsvirkning her i landet.
Alle andre tilfælde af umyndiggørelse i udlandet  

 bortfalder formentlig, når den pågældende bosætter sig her i landet.
 Tvivlsspørgsmål forelægges for Civilretsdirektoratet.
5.8 Folkekirkeforhold Tilflyttere, der oplyser, at de er medlemmer af et evangelisk-luthersk  

 trossamfund i udlandet, skal - uden at de skal afkræves dokumentation for  

 medlemskabet - orienteres om, at de vil blive registreret som medlemmer af  

 folkekirken.
Normalt vil kun tilflyttere fra de nordeuropæiske lande eller  

 Nordamerika falde ind herunder.
Specielt kan nævnes, at de fleste finner  

 tilhører den evangelisk-lutherske kirke i Finland, men at der også er en del,  

 som tilhører den græsk-katolske kirke.
Udmeldelse af den danske folkekirke under ophold i udlandet sker  

 ved skriftlig anmeldelse til sognepræsten i det sogn her i landet, hvor den  

 pågældende senest havde bopæl.
Derfra vil det være indrapporteret til  

 personens sidste bopælskommune, der har indrapporteret det til CPR, hvis  

 personen har dansk personnummer.
Tvivlsspørgsmål om, hvorvidt en person af andre grunde skal anses  

 for medlem/ikke medlem af folkekirken på grund af hændelser under ophold i  

 udlandet, forelægges for den kirkebogsførende sognepræst i det sogn, hvor  

 medlemmet senest havde bopæl.
Sognepræstens afgørelse kan indbringes for  

 biskoppen i det pågældende stift.
5.9 Dødsfald Dødsfald i udlandet kan registreres af folkeregistrene eller af  

 Indenrigsministeriet.
Folkeregistrenes registrering af sådanne dødsfald forudsætter  

 altid enten forevisning af original eller bekræftet kopi af dødsattest  

 udstedt af det pågældende lands kompetente myndighed eller tilsvarende  

 dødsformodningsdom.
For lande uden for Europa (hvortil ingen dele af Tyrkiet  

 eller det tidligere Sovjetunionen medregnes), USA eller Canada skal de  

 pågældende dokumenter altid være legaliseret.
Folkeregistrenes registrering  

 af dødsfald efter underretning fra Rigspolitichefen via Indenrigsministeriet  

 kan dog ske uden yderligere dokumentation, idet denne dokumentation har været  

 forelagt for Rigspolitichefen.
Tvivlsspørgsmål, om der undtagelsesvis kan accepteres andet grundlag for  

 registrering af et dødsfald, f. eks. fordi det oplyses, at der ikke udstedes  

 dødsattester i det pågældende land, skal forelægges for Indenrigsministeriet Indenrigsministeriet registrerer ligeledes dødsfald, der er  

 dokumenteret ved en dødsattest som nævnt ovenfor.
Herudover registrerer  

 ministeriet i visse tilfælde uden ledsagende dødsattest dødsfald i udlandet,  

 dog aldrig efter anmeldelse fra private.
6. Internordisk flytteattest Oplysninger, der fremgår af en internordisk flytteattest, kan normalt  

 lægges uprøvet til grund ved folkeregistreringen.
Registrering af et dødsfald  

 kan dog aldrig baseres alene på oplysning på attesten.
Hvor der måtte vise  

 sig uoverensstemmelser mellem oplysningerne på flytteattesten og andre  

 dokumenter, må disse uoverensstemmelser i fornødent omfang søges ryddet af  

 vejen ved henvendelse til udstederen af den internordiske flytteattest, 7. Adresser og telefonnumre Civilretsdirektoratet, Æbeløgade 1, 2100 København Ø, tlf. 33 92 33 02.
 CPR-kontoret, Datavej 20, Postboks 269, 3460 Birkerød, tlf. 45 82  

 72 77 plus lokalnummer, evt. tlf. 45 82 33 11 (CPR's brugerservice).
 Direktoratet for Udlændinge, Ryesgade 53, 2100 København Ø, tlf.  

 31 39 31 00.
 Justitsministeriet, Indfødsretskontoret, Datavej 4, 3460 Birkerød,  

 tlf. 45 82 72 00.
 Kirkeministeriet, Frederiksholms Kanal 21, 1220 København K, tlf.  

 33 92 33 90.
Bilag 2 Eksempler på offentlige myndigheder og private Advokatnævnet ATP Arbejdsformidlingen Boligselskabernes Landsbyggefond og Byggeskadefonden Danmarks Nationalbank Danmarks Statistik Dansk Institut for Klinisk Epidemiologi Danske ambassader i udlandet Forbrugerklagenævnet Fredningsnævn Grundejernes Investeringsfond Handelshøjskoler og disses afdelinger Hjemmeværnet Jordfordelingskommissioner Kommunale fællesskaber, dvs selskaber godkendt efter § 60 i den kommunale  

 styrelseslov Kommunale pantefogeder Lærerråd og skoleråd i folkeskolen Lønmodtagernes Dyrtidsfond Lønmodtagernes Garantifond Offentlige sygehuse Post Danmark Påtaleudvalget efter den kommunale tjenestemandsret Regionale naturgasselskaber (som alle er kommunale fællesskaber) Registerrådet Retslægerådet Udviklingscenter for Folkeoplysning og Voksenundervisning Der kan endvidere henvises til oversigten i forskrifterne for CPR over  

 CPR's terminalbrugere, som alle er offentlige myndigheder.
Advokatrådet A-kasser, statsanerkendte Ambassader og øvrige repræsentationer for fremmede lande Amtsrådsforeningen i Danmark Anerkendte trossamfund***) (se oversigt i Indenrigsministeriets  

 myndighedskodetabel) Apotekere Begravelsesforretninger Boligforeninger og -selskaber Det Danske Center for Menneskerettigheder Dansk Flygtningehjælp Dong Fagforeninger Forsikringsselskaber Frelsens Hær Friskoler og private grundskoler GiroBank Kommunernes Landsforening Kreditforeninger Kreditoplysningsbureauer Kræftens Bekæmpelse*) Meningsmålingsinstitutter Niels Brock Handelsskole Pengeinstitutter Privatpraktiserende læger og speciallæger Privatpraktiserende tandlæger Revisorer SAS Teledanmark (herunder telefonselskaber) Institutioner, foreninger og selskaber m.m. der er organiseret på  

privatretligt grundlag, falder som udgangspunkt udenfor den offentlige  

 forvaltning og anses som private.
 Dette gælder uanset om den virksomhed, der udøves, ganske kan ligestilles  

 med den, der sædvanligvis udøves af forvaltningsmyndigheder, eller udføres  

 efter aftale med en forvaltningsmyndighed.
Hvis en privatretligt organiseret institution m.m, som varetager opgaver,  

 der normalt henregnes til den offentlige forvaltning, får tilskud fra det  

 offentlige, kan dette ikke antages at medføre, at institutionen må siges at  

 være en del af den offentlige forvaltning.
Kun hvis den tilskudsgivende  

 myndighed har gjort det til en betingelse for ydelse af tilskuddet, at  

 virksomheden indordnes under mere eller mindre intensiv regulering, tilsyn og  

 kontrol fra det offentliges side, således at den private råden i realiteten  

 er bragt til ophør, må institutionen anses som en del af den offentlige  

 forvaltning.
 Optagelse på finansloven med driftsbevilling og personale vil  

 normalt indebære, at institutionen er en del af den offentlige forvaltning.
 Institutioner, der er oprettet ved lov, vil normalt altid være en  

 del af den offentlige forvaltning.
 For institutioner, som er oprettet ved aktstykke, dvs. ved  

 forelæggelse for Folketingets Finansudvalg, er formodningen, at de er en del  

 af den offentlige forvaltning.
Bilag 3 Vejledning vedrørende tildeling af »erstatningspersonnumre« til  

 personer, der ikke af Det centrale Personregister (CPR) tildeles et egentligt  

 personnummer Dansk personnummer tildeles alle personer, som tilmeldes folkeregistrene  

 her i landet (inklusive Grønland, men eksklusive Førøerne). Herudover  

 tildeles personnumre til personer, som vil være kildeskattepligtig,  

 sømandsskattepligtig eller medlem af ATP.
Indenrigsministeriet er bekendt med, at der herudover i forskellige  

 administrationer kan være behov for at arbejde med personnumre.
I sådanne  

 situationer må man lægge vægt på, at der tildeles erstatningspersonnumre  

 (midlertidige numre), som ikke kan forveksles med de egentlige personnumre.  

 Man skal derfor henstille, at numrene dannes på følgende måde:
 Der dannes et normalt personnummer, idet cifrene 1 - 6 udgøres af  

 fødselsdag, fødselsmåned og fødselsår, medens der vælges et tilfældigt  

 3-cifret løbenummer.
Herefter forhøjes første ciffer med 6, og checkcifret beregnes.
Et  

 erstatningsnummer for en mand, født den 16. juli 1939 med det tilfældige  

 løbenummer 001 vil herefter se således ud:
Det er herved forudsat, at der anvendes checkcifferberegning efter modulus  

 11-systemet med vægtene se nedenfor.
 I det omfang det skønnes nødvendigt at oplyse den pågældende person om det  

 tildelte erstatningsnummer, må denne gøres opmærksom på, at der ikke er tale  

 om et egentligt personnummer.
 Hvis erstatningsnummeret påføres legitimationskort, attester og lign., bør  

 det fremgå heraf, at der ikke er tale om et egentligt personnummer, f.eks.  

 ved påstempling af teksten »Erstatningspersonnummer«.
 Eksempel på beregning af checkciffer (modulus 11):
 Checkciffer: 11 - 6 (rest) = 5.
 Erstatningspersonnummer: 760729-0015.
